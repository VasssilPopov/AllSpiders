{"url": "https://www.dnes.bg/notifikacii/2019/01/17/vuchich-kym-putin-iskame-nai-dobriia-gaz-ruskiiat.399513", "text": "Сръбският президент Александър Вучич заяви днес на пресконференция, че се работи по изграждането на \"Турски поток\" през Сърбия и Сърбия иска за своите граждани най-добрия и най-евтин газ, а това е руският газ, съобщи сръбската държавна телевизия РТС.\r\nПопитан дали е било обсъждано продължението на \"Турски поток\" и какво може да попречи на реализацията на проекта с оглед на натиска върху Сърбия от страна на ЕС, Вучич каза, че Сърбия очаква много от \"Турски поток\", много е било направено досега и много процедури са завършени.\r\nНе знам какъв е натискът върху някои други, през чиито територии газопроводът \"Турски поток\" трябва да премине, със Сърбия Русия не е имала този вид проблем. Ние не се поддаваме на такъв вид натиск, нашият народ трябва да получи газ, нашите предприятия трябва да получат газ, заяви сръбският президент, пише БТА.\r\n                \n                Той припомни, че Сърбия досега е получавала газ през Украйна и Унгария, но планът е в бъдеще да получава газ от \"Турски поток\" през България и заради това се гради този газопровод. За Сърбия това е от изключително значение, посочи Вучич.\r\nРусия е готова да инвестира около 1,4 милиарда долара в развитието на инфраструктурата в Сърбия за прокарване на газопровода \"Турски поток“ през страната, заяви Владимир Путин.\r\n\"Ние със Сърбия планираме общи проекти, касаещи развитието на инфраструктурата, включително транзитната инфраструктура на сръбската територия, ние сме готови да инвестираме в нея необходимите ресурси, те ще възлязат на около 1,4 милиарда долара\", каза руският лидер, отговаряйки на въпроса за възможността за удължаване на газопровода „Турски поток” през Сърбия.\r\nДържавният глава отбеляза, че Русия е готова да натовари както „Северен поток, така и „Турски поток“, като все още ще има възможности за запазване на транзита през Украйна.", "date": "2019.01.17", "title": "Вучич към Путин: Искаме най-добрия газ - руският"}
{"url": "https://www.dnes.bg/zvezdi/2019/01/17/fenove-defileta-kakvo-prosylzi-sestrite-hadid.399445", "text": "Макар и само на 23 години, Джиджи Хадид е един от супермоделите, постигнали най-много в тази индустрия. Тя е била на 35 корици на списание \"Vogue\" за последните 5 години, има хиляди фенове, а и участва във всяко голямо модно ревю, освен в едно.\r\n2019 г. обаче започна много успешно за манекенката - тя сбъдна и тази своя мечта. На 13 януари Джиджи за първи път взе участие и в дефиле на \"Прада\", което се проведе в Милано.\r\n \r\nInstagram акаунтът hadidnews публикува видео, на което Джиджи дефилира, а сестра ѝ, Бела, коментира: \"Някой друг плаче ли?\". Джиджи отвърна с \"Да\".\r\n \r\n", "date": "2019.01.17", "title": "Фенове, дефилета... Какво просълзи сестрите Хадид?"}
{"url": "https://www.dnes.bg/rusia/2019/01/17/v-syrbiia-putin-si-ima-selo-kafeneta-rakiia-sega-i-cyrkva.399438", "text": "Руският президент Владимир Путин вече има село, восъчна фигура, сливова ракия и няколко кафенета, кръстени на него в Сърбия. Сега получава и църква.\n\r\nС луковидни куполи в златно и зелено в руски стил, църквата в това малко селце в Северозападна Сърбия все още се строи, но вече е наречена \"църквата на Путин\".\n\r\nМестните казват, че конструкцията е замислена като знак на уважение към Путин и вековните братски отношения между двата народа, които имат общи славянски корени и обща религия - православното християнство.\n\r\nВ очакване на предстоящото посещение на Путин жителите на Банстол чакат с нетърпение да разберат дали няма да дойде да види църквата, както някои медии намекнаха, пише Душан Стоянович, Асошиейтед прес .\n                    \n                    \n                \r\n\"Тази църква беше наречена неофициално \"църквата на Путин\", защото Путин е символ на една нова, гордо изправена Русия, Русия, в която сърбите започнаха да вярват отново\", казва местният инициатор на проекта Бранко Симонович.\n\r\nСимонович заяви, че църквата целенасочено е проектирана в руски стил - традиционните сръбски църкви имат други куполи и кули - за да покаже, че сърбите \"винаги са се обръщали към Русия за подкрепа, именно заради религията\".\n\r\nИсторически близките връзки между Русия и Сърбия в последно време бяха видимо съживени, след като Путин увеличи усилията за възстановяване на влиянието на Москва в бившите комунистически страни от Източна Европа.\n\r\nРуските интереси в региона са свързани със стратегическата му позиция между Изтока и Запада. От осемте съседки на Сърбия пет са членки на НАТО; четири са членки на ЕС, а други две вървят по пътя на присъединяването.\n\r\nСърбия се доказа като верен съюзник на Русия, макар че страната официално се стреми към членство в ЕС. Белград отказа да се присъедини към западните санкции срещу Русия заради Украйна и обеща, че ще остане извън НАТО.\n\r\nАнализатори казват, че силните връзки между сръбската и руската църква са изиграли важна роля за възстановяването на руското влияние сред сърбите, след като историческият съюз се разпадна по време на съществуването на Югославия, чийто комунистически лидер Йосип Броз Тито обърна гръб на Съветския съюз, за да създаде по-близки отношение със Запада.\n\r\nСега тениски с образа на Путин се продават от улични търговци, а открито проруски министри участват в сръбското правителство. Проучванията показват, че мнозинството от сърбите смятат, че Русия е най-големият съюзник и финансов донор на тяхната страна, въпреки много по-голямата западна икономическа помощ за балканската държава.\n\r\nПопулярността на Путин се дължи основно на това, че Кремъл подкрепя Сърбия в отказа й да признае независимостта на бившата сръбска провинция Косово, която сръбската църква смята за свое родно място и където се намират стотици средновековни манастири и църкви.\n\r\nЗа разлика от Русия мнозинството от западните страни признаха обявената през 2008 г. независимост на Косово.\n\r\nГлавата на Сръбската православна църква патриарх Ириней заяви неотдавна, че Сърбия иска добри отношения с Европа, Съединените щати и Русия, но тъй като интересите на Запада \"противоречат на нашите, няма съмнение, че Русия е на първо място\".\n\r\nСръбската църква демонстрира своята лоялност наскоро, когато застана на страната на Русия, отхвърляйки отделянето на украинската църква от Москва.\n\r\nПо подобен начин в доминираната от сърбите част на съседна Босна проруските власти строят сръбско-руски културен и религиозен център, който ще включва и църква. Мнозина виждат в това проява на руската \"мека сила\" на Балканите - способността по-скоро да привлича масите, вместо да използва сила, за да ги подчини, както правеше Съветският съюз.\n\r\nЧеста шега между либералните сърби е, че подготовката за визитата на Путин в Сърбия е като за посещение на папата.\n\r\nКулминация на еднодневното пътуване на Путин ще бъде посещението му в най-големия православен храм на Балканите в Белград, където някои от мозайките са рисувани от руски художници с пари, дарени от Кремъл.\n\r\nПутин и неговият домакин - сръбският популистки президент Александър Вучич, ще се обърнат към десетките хиляди хора пред църквата Свети Сава \"като символ на братските отношения\", заявиха организаторите.\n\r\nОсвен медийното внимание, църквата в руски стил в Банстол привлече и десетки хиляди долари дарения - от страната и чужбина - особено откакто беше наречена на руския президент. Твърди се, че неназовани руски дарители също са дали своя принос.\n\r\n\"Виждам, че снимката на Путин се поставя на дамско бельо, на златни часовници, на мобилни телефони, така че защо една църква да не носи името му? Мисля, че той би бил по-щастлив да има тази църква като своя марка\", казва Симонович.\r\n \r\n/БТА/\r\n ", "date": "2019.01.17", "title": "В Сърбия Путин си има: Село, кафенета, ракия, сега и... църква "}
{"url": "https://www.dnes.bg/zvezdi/2019/01/17/radost-za-milioni-selena-gomes-otnovo-e-v-instagram.399450", "text": "Селена Гомес най-накрая се завърна в Instagram. Певицата беше активна в социалната мрежа за последен път през септември, а след това обяви, че си взима почивка от Instagram и се лекуваше в психиатрична клиника.\r\nСега звездата честити новата година на феновете си и каза, че е \"горда от човека, в който се превръща\".\r\n\"Мина доста време откакто не сте чували нищо от мен, но исках да честитя новата година на всички и да ви благодаря за любовта и подкрепата. Миналата година беше година на самоанализ, предизвикателства и растеж. Тези предизвикателства ти показват кой си и какво можеш да преодолееш. Вярвайте ми, не е лесно, но съм горда от човека, в който се превръщам и се вълнувам за новата година. Обичам ви\", написа изпълнителката на \"Back To You\".\r\n \r\n", "date": "2019.01.17", "title": "Радост за милиони, Селена Гомес отново е в Instagram"}
{"url": "https://www.dnes.bg/snimka-na-denia/2019/01/17/uikendyt-proleten-gradusite-goniat-12-c.399467", "text": "Топъл за средата на януари ще бъде предстоящият уикенд, сочи  на НИМХ.\n\r\nВ петък преди обяд ще е слънчево, но от запад ще започне увеличение на облачността. Тя ще е средна и висока и до края на денонощието ще обхване почти цялата страна. Валежи обаче не се очакват.\n\r\nВятърът ще е слаб, в югоизточните и планински райони - до умерен от югозапад. Остава сравнително топло, с максимални температури между 6 и 11 градуса.\n\r\nНад Черноморието ще е предимно слънчево, сутринта на места в южните райони с намалена видимост. Ще духа слаб, в южните райони - умерен югозападен вятър и там през деня чувствително ще се затопли. Максимални температури между 7 и 12 градуса. Температурата на морската вода е 5-6 градуса. Вълнението на морето най-често ще е 2 бала.\n                \n                \r\nНад планините от запад облачността ще се увеличава, най-късно в източните масиви. Ще се задържи без валежи. Ще духа до умерен запад-югозападен вятър. Максимална температура на 1200 метра - около 3, на 2000 метра - около минус 2 градуса.\n\r\nПрез почивните дни вятърът по-често ще бъде югоизточен и в по-голямата част от страната ще се задържи топло за периода. Ще преобладава обаче облачно време. \n\r\nВ събота вероятността за валежи е малка. В неделя на места ще превали, предимно слаб дъжд, в планините над 1000-1200 м – слаб сняг. В събота вятърът за кратко ще стане северозападен и в северозападните райони температурите слабо ще се понижат, като там дъждът в неделя.", "date": "2019.01.17", "title": "Уикендът пролетен, градусите гонят 12°C"}
{"url": "https://www.dnes.bg/balkani/2019/01/17/jenski-familii-za-malcinstvoto-ni-v-syrbiia-na-ova-eva-ska.399458", "text": "Жените от българското национално малцинство в Сърбия вече ще могат да използват изписване на женските фамилни имена и съгласно правилата на българския език и азбука с окончания на „-ова“, „-ева“ и „-ска“, съобщи българското външно министерство.\n\r\nДосегашната практика бе женските фамилни имена на хората с българско самосъзнание в Сърбия да завършват на „-ов“, „-ев“ и „-ски“.\n\r\nПосолството на България в Белград бе официално уведомено за промяната, въведена с акт на сръбското Министерство на държавната администрация и местното самоуправление от 25 декември 2018 г. \n\r\nС него са дадени разпореждания на всички общински и градски администрации в Сърбия за прилагане на възможността за изписване на женски фамилни съгласно правилата на българския език и азбука.\n                    \n                    \n                \r\nМинистър Бранко Ружич освен това е приел предложението на българския посланик Радко Влайков Сърбия да проведе разяснителна кампания сред българското национално малцинство. Нейната цел е да популяризира възможността за именуване по правилата на българския език не само на новородени деца, но и за промени на настоящите женски фамилни имена.\n\r\nВ съобщението на външното министерство се посочва, че станалото е „резултат на целенасочената работа на българската държава в последните две години и след като въпросът бе поставен от вицепремиера и министър на външните работи Екатерина Захариева“.", "date": "2019.01.17", "title": "Женски фамилии за малцинството ни в Сърбия на -ова, -ева, -ска"}
{"url": "https://www.dnes.bg/stranata/2019/01/17/iazovir-dospat-zamryzna-ledyt-6-7-sm.399484", "text": "Язовир \"Доспат\" замръзна след продължителното застудяване.\r\nВ най-мразовитите дни през последната седмица термометрите в Доспат са падали до минус 19 градуса, а в близкото село Змеица - до минус 26, според данни на общинари.\r\nЛедът на повърхността на язовира все още е тънък - около 6-7 см, така че е опасно да се стъпва върху него, предупреждават от Общината.\r\nНяколко местни рибари вече са забелязани да пускат въдици през дупки в леда, но само в зони близо до брега. От местната управа предупреждават риболовците да не пробват улов върху все още тънкия лед.\r\nПрез миналата зима яз. \"Доспат\" не замръзна, както и при поредицата от по-топли зимни месеци в предишни години, припомнят местни жители. Заледеното езеро е впечатляваща за туристите панорама. (БТА)", "date": "2019.01.17", "title": "Язовир \"Доспат\" замръзна, ледът - 6-7 см"}
{"url": "https://www.dnes.bg/obshtestvo/2019/01/17/do-momenta-api-izdala-nad-44-hil-bezplatni-e-vinetki.399459", "text": "44 323 са издадените до момента безплатни електронни винетки на хора с увреждания, съобщиха от Агенция \"Пътна инфраструктура\".\r\nПодадени са 63 824 заявления за получаване на безплатен стикер. Дирекциите \"Социално подпомагане\" обработват и одобряват документите в 7-дневен срок от подаването им, след което ги предоставят по електронен път чрез защитен канал на АПИ.\r\nВ срок до края на работния ден, следващ деня на получаване на дневната заявка, АПИ издава безплатна годишна електронна винетка със срок на валидност една година. За улеснение на потребителите на сайта www.bgtoll.bg и на интернет страницата на Агенцията за социално подпомагане www.asp.government.bg ще бъде добавен бутон \"Проверка на електронна винетка на правоимащите лица\".\r\n                    \n                    \n                По този начин хората с увреждания ще могат да проверяват дали им е издаден валиден електронен стикер за 2019 г. При посещение на линка, проверката се извършва чрез въвеждане на регистрационния номер на автомобила.\r\nДо въвеждането на новата функционалност хората с увреждания могат да проверяват дали им е издадена електронна винетка както и досега - в дирекция \"Социално подпомагане\" по настоящ адрес.\r\nХората с увреждания могат да подадат заявлението-декларация за получаване на безплатна електронна винетка лично в дирекция \"Социално подпомагане\" по настоящ адрес, с писмо чрез лицензиран пощенски оператор или по електронен път. Създадена е възможност за подаване на заявления по електронен път и чрез Системата за сигурно електронно връчване, която е достъпна на електронен адрес e-gov.bg.\r\nДостъпът до системата се извършва чрез квалифициран електронен подпис или чрез персонален идентификационен номер на НОИ.\r\nВинетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година.\r\nПрез 2018 г. Агенция \"Пътна инфраструктура\" е предоставила на дирекциите \"Социално подпомагане\" безплатно 231 371 бр. годишни винетки за леки автомобили на стойност 22 442 987 лв. Предоставяните безплатни винетки са за сметка на бюджета на АПИ.", "date": "2019.01.17", "title": "До момента: АПИ издала над 44 хил. безплатни е-винетки"}
{"url": "https://www.dnes.bg/zvezdi/2019/01/17/bleik-laivli-priiatelstvoto-vodi-do-shtastliv-brak.399442", "text": "Тайната на щастливия и успешен брак е приятелството между съпрузите, смята Блейк Лайвли. Актрисата обяснява, че с мъжa ѝ, Райън Рейнолдс, са много добри приятели и си споделят всичко.\r\n\"Ако нещо ставаше с мен при предишните ми връзки, аз се обаждах на сестра ми или приятелките ми и им обяснявах какво е направил партньорът ми и ги питах какво трябва да направя аз. А с Райън бяхме приятели 2 години преди да започнем да се срещаме. И просто му казвам: \"Хей, това се случи. То ме разстройва. Така се чувствам. Какво да направя?\". И той прави абсолютно същото. Третира ме като негов най-добър приятел\", разказа Блейк пред \"Glamour\".\r\n \r\n И Райън преди е признавал, че звездата от \"Клюкарката\" му е помогнала да гледа по-позитивно, дори на лошите неща.\r\n \r\n", "date": "2019.01.17", "title": "Блейк Лайвли: Приятелството води до щастлив брак"}
{"url": "https://www.dnes.bg/obshtestvo/2019/01/17/griji-li-se-dyrjavata-za-vas-malchuganite-pishat-ot-2-do-6.399499", "text": "Каква оценка давате на държавата в грижите й за децата? „Национална мрежа за децата“ задава този въпрос на възрастни и деца над 14 години.\n\r\nРезултатите от електронния въпросник ще послужат за създаването на ежегодния доклад „Бележник: Какъв е средният успех на държавата в грижата й за децата“. \n\r\nДокументът за осми пореден път ще проследи как експерти, възрастни и деца оценяват правителството и институциите за грижите им към децата, как те са изпълнили своите обещания през изминалата година и какви са препоръките към тях, съобщиха от Националната мрежа за децата.  \n\r\nДържавата получава оценки от 2 до 6. \n\r\nДокладът и изводите от него се представят пред държавните институции и правителството. \n                    \n                    \n                \r\nВъпросникът е разделен на осем части, отговарящи на осемте теми на Бележника - благосъстояние на децата, закрила на детето от всички форми на насилие, детско здраве, ранно детско развитие, образование, семейна среда и алтернативна грижа, детско правосъдие и детско участие.\n\r\nС отговорите си, децата и възрастните ще поставят своята оценка доколко държавата се е справила с даден проблем и доколко са защитени правата на децата в различните сфери на техния живот. \n\r\nСъщо така, анкетата дава възможност за отправяне на препоръки, които след това ще бъдат обобщени от Национална мрежа за децата и ще бъдат представени пред правителството. \n\r\n\"Бележник 2019“ ще отразява не само мненията на експертите и специалистите, но и на самите деца, които би трябвало да са в центъра на политиките и на всички хора, които се вълнуват от живота на децата в България. Ето защо анкетата е отворена за всички деца над 14-годишна възраст и възрастни.\n\r\nКрайният срок за попълване на анкетата е 3 февруари, 2019.", "date": "2019.01.17", "title": "Грижи ли се държавата за вас? Малчуганите пишат от 2 до 6"}
{"url": "https://www.dnes.bg/zvezdi/2019/01/17/megan-markyl-ostana-bez-telohranitelka.399494", "text": "Само шест месеца след като започна работа, женският бодигард на Меган Маркъл напусна. Това съобщиха източници, близки до британското кралско семейство.\r\nЖената, която съпровождаше херцогинята на Съсекс, може би е третият човек от екипа ѝ от помощници, който напуска своята служба за по-малко от година. По-рано личният ѝ асистент се оттегли, а сега се говори, че същото ще направи и частният ѝ секретар, след 17 години служба на кралицата.\r\n \r\nПо думите на източник на The Sunday Times, Меган се чувствала твърде ограничена в компанията на телохранителката, която заместила един от сержантите – Бил Реншоу, който се движел заедно с принц Хари, но се пенсионирал през 2018.\r\n \r\n„Докато беше само известна актриса, тя можеше да прави това, което си иска, да се движи свободно. Но сега тя не може да мръдне без охраната, което доста я ограничава“, обяснява информаторът.\r\n \r\nНе е ясно дали бодигардката на Меган е напуснала заради неразбирателство с нея или поради разпореждане на кралица Елизабет Втора.\r\n \r\nНовата охрана бе забелязана за първи път по време на визитата на младото семейство във Фиджи. Тогава бременността на херцогинята вече си личеше и хиляди хора искаха да я пипнат или поздравят. Телохранителката вървеше пред нея и държеше ръцете си така, че да я предпази, което предизвика противоречиви реакции сред хората.\r\n \r\n", "date": "2019.01.17", "title": "Меган Маркъл остана без телохранителка"}
{"url": "https://www.dnes.bg/eu/2019/01/17/4-ti-den-koshmar-2-godishnoto-oshte-e-kladeneca.399480", "text": "Четвърти ден продължава спасителната операция за изваждането на 2-годишното момченце, което падна в сондаж за търсене на вода в Малага. \n\r\nЕкипите са впрегнали всички усилия, за да измъкнат Хулен от 100-метровия кладенец. Сондажът е изключително тесен - с диаметър от 25 см, което прави акцията още по-трудна. \n\r\nХулен изчезва в неделя, след като заедно с родителите си отива на пикник в испанската провинция. До прокопания кладенец били намерени опаковки от сладкиши и пластмасова чаша. Освен това, местните власти са открили и косъм, който съвпада с ДНК-то на 2-годишното дете. \n\r\nСлед падането никой не е виждал или пък чувал момчето, но роднините му, както и спасителите се надяват Хулен да е жив. \n\n                    \n                    \n                \r\n“Знам, че синът ми е там долу, нека никой не се съмнява в това. Веднага се втурнах към сондажа, след като чух Хулен да плаче. Иска ми се аз да бях погребан там долу и синът ми да е тук, с майка си”, разказва бащата на момчето. \n\r\nВ акцията по изваждането на момчето са се включили рекорден брой хора. Инженери и миньори правят всичко възможно, за да се уверят, че сондажът няма да се срути, а междувременно прокопават хоризонтални и паралелни тунели, за да достигнат до него. \n\r\nСпоред представител на миньорския екип може да отнеме още два или три дни да се стигне до момченцето.  \r\n ", "date": "2019.01.17", "title": "4-ти ден кошмар: 2-годишното още е кладенеца"}
{"url": "https://www.dnes.bg/stranata/2019/01/17/sled-proverki-zatvoriha-obekti-v-romskiia-kvartal-v-kiustendil.399489", "text": "Главна дирекция \"Фискален контрол\" при НАП е затворила 32 обекта в ромския квартал \"Изток\" в Кюстендил, при проверени 45. Това съобщиха днес от Районната прокуратура, които отчетоха резултатите от съвместна проверка с контролните органи в областта.\n\r\nПроверката беше извършена на 3 и 4 декември миналата година, а за обезпечаване на извършването й тогава участваха сили на жандармерията и полицията. От прокуратурата обаче отчетоха, че не е имало инциденти и напрежение по време на инспекцията.\n\r\n\"Имахме предварителна информация за общо 86 търговски обекти на територията на ромския квартал, но беше установено, че 41 от тях са преустановили дейност\", каза говорителят на прокуратурата Галина Димитрова.\n                    \n                    \n                \r\nСлужителите на НАП са установили общо 50 нарушения по ЗДДС и 18 - за регистриране и отчитане на продажби чрез фискални устройства.\n\r\nИнспекторите от Областната дирекция по безопасност на храните /ОДБХ/ са затворили 23 обекта. Те са установили, че обектите работят без удостоверение за регистрация, липсват здравни книжки на персонала, а в пет от обектите са открити храни с изтекъл срок на годност и такива без ясен произход. \n\r\nОт ОДБХ са съставили 32 акта, иззети са храни, а 28-те съставени наказателни постановления са за 36 500 лв.", "date": "2019.01.17", "title": "След проверки: Затвориха обекти в ромския квартал в Кюстендил"}
{"url": "https://www.dnes.bg/akoshtete-vqrvaite/2019/01/17/romskata-stolica-na-evropa-velichestvena-arhitektura-kupoli-koloni.399472", "text": "\r\nПътешественици от Русия решили да намерят столицата на ромския архитектурен стил. Опитите им бързо били увенчани с успех. Неизвестният град Сорока, намиращ се в Молдова, привлякъл тяхното внимание с множеството грандомански строежи, които не се вписват по никакъв начин един с друг, пишат в блога \"Диванный Путешественник\". \n\n\r\nВ страна с неголям брой туристически забележителности, град Сорока впечатлява с множество такива. Освен средновековната крепост, градът е придобил и нови \"крепости\" в най-различен архитектурен стил. Тук никога не са се водили битки, а местните принцеси работят някъде из западноевропейските държави, за да могат да си позволят строежите на зданията. \n                    \n                    \n                \r\nПо-заможните роми са решили да покажат своя статус на новобогаташи със строежи на наистина внушителни сгради в целия град. Наравно със социалистическите панелки, църквата в руски стил, се виждат здания с огромни куполи, множество колони в римски и гръцки стил, арабски палати и западноевропейски дворци. Всичко това е построено на места без изградена инфраструктура. \n\r\nКакво може да се види тук – Базиликата Свети Петър от Рим, Капитолия в САЩ, Болшой театър от Москва. \n\r\nМакар и внушителни, голяма част от архитектурните забележителности са необитаеми. Разходката из ромската столица на Европа е вдъхновяваща, защото тя доста точно описва източноевропейската нищета и идеята за изразяване на социален статут в по-богатия свят на Запад, категорични са пътешествениците от Русия. \r\n ", "date": "2019.01.17", "title": "Ромската столица на Европа – величествена архитектура, куполи, колони"}
{"url": "https://www.dnes.bg/notifikacii/2019/01/17/veche-ima-kompaniia-gazov-hyb-balkan.399487", "text": "\"Булгартрансгаз\" ЕАД регистрира дъщерна компания \"Газов хъб Балкан\" ЕАД. \n\n100% от акциите принадлежат на дружеството, като на по-късен етап не повече от 49% биха могли да се предоставят на други физически и юридически лица.\r\nТова би допринесло за реализация на концепцията за газоразпределителен център \"Балкан\" и за увеличаване ликвидността на пазара на природен газ в България и региона на Югоизточна Европа.\r\nКомпанията ще оперира платформи за търговия за нуждите на пазарите на природен газ в рамките на газов хъб \"Балкан\", съобщиха от \"Булгартрансгаз\".\r\n\"Газов хъб Балкан\" ще изгради ликвидна газова борса на територията на България, със сегмент и за двустранна търговия, предлагайки съвременни продукти и финансови услуги.\r\n                \n                Като първи етап от изграждането на борсата, \"Газов хъб Балкан\" ще предостави на участниците на пазара на природен газ в България и региона възможност да използват търговска платформа с всички необходими функционалности.\r\nНовоучредената компания ще има едностепенна форма на управление чрез Съвет на директорите с председател - изпълнителния директор на \"Булгартрансгаз\" Владимир Малинов, и членове Захари Дечев и Кирил Равначки.\r\nС изграждането на газоразпределителен център на територията на България ще се подобри енергийната сигурност, ще се осигури диверсификация на източниците и маршрутите за доставка на природен газ и ще се гарантират конкурентни цени за потребителите, посочват от дружеството. ", "date": "2019.01.17", "title": "Вече има компания \"Газов хъб Балкан\""}
{"url": "https://www.dnes.bg/notifikacii/2019/01/17/na-smokinia-tri-nelegalni-karavani-v-chasten-parcel.399483", "text": "Три каравани са се настанили нелегално върху пясъчни дюни в къмпинг \"Смокиня\", на метри от разорания парцел на бургазлията Иван Нончев, съобщи \"\". \n\n От РИОСВ Бургас потвърдиха, като обясниха, че са алармирани за беззаконието и от своя страна ще дадат случая на полицията и прокуратурата.\n\r\nТеренет бил частен, закупен правомерно преди години, но собственикът бил в чужбина. Той разбрал от свои познати-местни хора от Созопол, че на земята му са се самонастанили неизвестни къмпингари с каравани и подал сигнал чрез пълномощник в екоинспекцията.\n                \n                \r\nТрите самонастанили се каравани върху пясъчните дюни на \"Смокиня\", които влизат в частен парцел, са обозначени с червени правоъгълници.\n\r\n\"Ние можем да наложим административно наказание на собствениците на тези каравани, но не и да ги изнесем от там. Затова ще поискаме съдействие от полицията да бъдат принудително изкарани с необходимата техника, за да може площта с дюните да започне да се възстановява\", коментира шефката на РИОСВ Бургас инж. Тонка Атанасова.\n\r\nТя отправи апел към гражданите да не бързат със сигналите в социалните мрежи къде какво са видели, а първо да позвънят на контролните органи. \n\r\n\"Ако и ние бяхме уведомени за разораването на дюните в \"Смокиня\" по-рано, веднага щяхме да сезираме полицията, можеше извършителят да бъде задържан на място. Или поне да ограничим това, което е като въздействие върху дюните. Унищожени са над 1,2 дка бели пясъчни дюни на над 100 години\", коментира Тонка Атанасова.\n\r\n ", "date": "2019.01.17", "title": "На \"Смокиня\"  - три нелегални каравани в частен парцел "}
{"url": "https://www.dnes.bg/crime/2019/01/17/otkriha-v-doma-na-54-godishen-200-kg-nezakonni-pirobaterii.399482", "text": "Сериозно количество незаконни пиротехнически изделия са иззели полицаи от частен адрес в Сопот. \r\nВ хода на проверка вчера служителите на реда открили в дома на 54-годишен мъж около 200 килограма пиробатерии без необходимите разрешителни документи, съобщиха от МВР.\r\nУстановено било, че една част от конфискуваните фойерверки са с ниска и средноголяма степен на опасност /от категория 2 и 3/, а останалите са от категория 4 - с висока степен на опасност и предназначени за употреба само от лица със специализирани познания.\r\nСрещу извършителя е образувано бързо производство. Задържан е за срок до 24 часа в РУ - Карлово. \r\nРаботата по документиране на случая продължава под наблюдението на районната прокуратура.", "date": "2019.01.17", "title": "Откриха в дома на 54-годишен 200 кг незаконни пиробатерии"}
{"url": "https://www.dnes.bg/sofia/2019/01/17/konteineri-za-individualno-pozlvane-na-obshtite-etaji.399462", "text": "\r\nоклад относно минимални условия и изисквания за сключване на договор за организиране на система за разделно събиране на отпадъци от опаковки и отпадъчни материали: хартия и картон, метали пластмаси и стъкло от домакинствата, административните, социалните и обществените сгради, заведенията за обществено хранене, търговските обекти и обектите за отдих, забавления и туризъм.\n                    \n                    \n                \r\n\"\r\n\r\n\r\n ", "date": "2019.01.17", "title": "Контейнери за индивидуално позлване на общите етажи"}
{"url": "https://www.dnes.bg/football/2019/01/17/naprejenieto-v-real-madrid-se-pokachi-do-cherveno.399468", "text": "Напрежението в Реал Мадрид взе връхна точка по време на снощната загуба с 0:1 от Леганес в 1/8-финален реванш за Купата на Краля.\r\n\"Белите\" се класираха напред, благодарение на победата с 3:0 на \"Бернабеу\", но това не попречи на Сантяго Солари и Иско за пореден път да демонстрират хладните си отношения.\r\n \r\nИспанският национал започна титуляр за първи път от 7 мача насам и едва за трети път от 18 срещи под ръководството на младия аржентински треньор. \r\n \r\nТой обаче не доигра двубоя и в 67-ата минута беше сменен от Кристо Гонзалес Перес. Нервите на Иско не издържаха и при напускането на терена, отказа да подаде ръка на Солари.\r\n \r\nПоложението на 26-годишния футболист не е цветущо и мнозина ветерани на Реал се усъмниха дали проблемът не е в характера му. Преди това той не намери общ език и със Зинедин Зидан, като единствено при Юлен Лопетеги игра редовно.\r\n \r\nАко Солари остане начело на \"кралете\" след края на сезона, не е изключено Иско да бъде продаден. Интерес към него проявяват италианският хегемон Ювентус, Манчестър Сити, Ливърпул и ПСЖ.\r\n \r\n\r\n \r\n\r\n \r\nКупа на Краля\r\n\r\nИско не играе\r\n \r\nЛа Лига\r\n\r\nИско играе 35 минути\r\n \r\nШампионска лига\r\n\r\nИско играе 18 минути\r\n \r\nЛа Лига\r\n\r\nИско не играе \r\n \r\nЛа Лига\r\n\r\nИско играе 28 минути \r\n \r\nШампионска лига\r\n\r\nИско не играе \r\n \r\nЛа Лига\r\n\r\nИско играе 11 минути\r\n \r\nКупа на Краля\r\n\r\nИско играе цял мач, вкарва 2 гола \r\n \r\nЛа Лига\r\n\r\nИско играе 25 минути \r\n \r\nШампионска лига\r\n\r\nИско играе цял мач \r\n \r\nЛа Лига\r\n\r\nИско не играе \r\n \r\nСветовно клубно първенство\r\n\r\nИско играе 23 минути\r\n \r\nСветовно клубно първенство\r\n\r\nИско не играе\r\n \r\nЛа Лига\r\n\r\nИско играе 45 минути \r\n \r\nЛа Лига\r\n\r\nИско играе 34 минути \r\n \r\nКупа на Краля\r\n\r\nИско играе 20 минути\r\n \r\nЛа Лига\r\n\r\nИско не играе\r\n \r\nКупа на Краля\r\n\r\nИско играе 67 минути", "date": "2019.01.17", "title": "Напрежението в Реал Мадрид се покачи до червено!"}
{"url": "https://www.dnes.bg/zvezdi/2019/01/17/rapyrite-ot-bnr-s-blagotvoritelen-koncert.399476", "text": "БНР (Бандата на Ръба) продължава кампанията си от благотворителни концерти в помощ на различни каузи. Тази събота от 8 часа БНР ще изнесат благотворителен концерт в Бар Епицентър, Перник в помощ на Сиси и нейното семейство. Сиси е малкото дете, с голямо сърце, което рисува картини и ги продава на центъра в Перник, за да помогне на баща си, който е диагностициран с коварната болест на Ходжкин, или иначе казано - рак на гърлото. За да му помогне тя всеки ден след училище рисува страхотни картини и застава на центъра на Перник, за да ги продава с една единствена цел – да спаси семейството си.\r\n„Нейната история трогна много хора. Трогна и нас като изпълнители, защото това момиче, макар и много малко, е взело нещата в собствените си ръце и е решило да помогне на баща си. Сега сме наред и ние като изпълнители също да помогнем. Затова заповядайте на благотворителния концерт, който ще изнесем на 19 януари в събота в Бар Епицентър в Перник“, казаха от Бандата на Ръба.\r\n \r\nРапърите от БНР вече няколко пъти участват в благотворителни каузи, като намерението им е всеки месец да изнасят благотворителен концерт, с който да помагат на колкото се може повече хора. Целта им е около тях да въвлекат още повече музиканти и артисти, за да могат да помогнат на максимален брой нуждаещи се.\r\n \r\nСъбраната сума от входа на събитието ще бъде дарена на семейството. Заповядайте, за да помогнем!!!\r\n \r\nА ако не можете да присъствате, а искате да помогнете, можете да дарите пари по следната сметка: IBAN BG19BPBI79294052268501 Ивайло Стефанов Мутафов", "date": "2019.01.17", "title": "Рапърите от БНР с благотворителен концерт "}
{"url": "https://www.dnes.bg/notifikacii/2019/01/17/shizofreniiata-na-london-da-i-ne-za-mei.399444", "text": "Ето че Лондон излъчва абсурдни сигнали. Премиерът Тереза Мей разполага едновременно с доверие и недоверие за политиката си за Brexit. Нейните консервативни партийни приятели са лоялни само когато става дума за , с което тя едва успя да се справи вчера – с 325 на 306 гласа. Ден по-рано .\r\n\r\nИ все пак унижението за премиера, която трябва да представи план Б до понеделник, не отминава. Лидерът на лейбъристите Джереми Корбин в момента отхвърля спешния ѝ призив за преговори, докато шотландският проевропейски лидер Никола Стърджън призовава за втори референдум. Фарсът в Уестминстър неизбежно напомня на Албер Камю: „Абсурдът има смисъл само доколкото човек не може да се примири с него\".\r\n\r\nТочно това смятат много икономисти, които са били разпитани по темата от германския Handelsblatt. Никой не иска да се задоволи с Hard Brexit – излизане без сделка.\r\n \r\n„Удар по европейската идея, от който Европа няма да се възстанови дълго време\", казва изпълнителният директор на Siemens Джо Кезер. Да се отхвърли споразумението за излизане би било „политическо небрежие\", казва Бернхард Матес, председател на асоциацията на автомобилните производители. А производителят на резачки Николас Щил счита, че е налице голяма дилема: „Няма отстъпка, която да задоволи застъпниците на Brexit, без да застраши сближаването на останалата част от ЕС\".\n                \r\n", "date": "2019.01.17", "title": "Шизофренията на Лондон - \"Да\" и \"Не\" за Мей"}
{"url": "https://www.dnes.bg/football/2019/01/17/oficialno-bylgariia-shte-igrae-s-irlandiia-v-dyblin.399491", "text": "Мъжкият национален отбор на България ще изиграе приятелска среща срещу Република Ирландия тази есен. Двубоят ще се състои на 10 септември 2019 г. от 21:45 ч. българско време на стадион \"Авива\" в Дъблин, съобщиха от Футболния съюз.\r\nКакто е известно, регламентът на УЕФА изисква датите, определени в календара за националните отбори, да бъдат оползотворени с официални мачове - а за българите, които гостуват на Англия три дни по-рано, както и за ирландците, 10 септември е свободна дата.\r\n \r\nВ следващите дни ще бъде уточнен и съперник за контрола на 14 ноември, другата свободна дата за България, която завършва квалификационния цикъл с домакинство срещу Чехия на 17 ноември.\r\n \r\n", "date": "2019.01.17", "title": "Официално: България ще играе с Ирландия в Дъблин"}
{"url": "https://www.dnes.bg/cars/2019/01/17/prodadoha-nai-skypiia-ford-mustang-v-istoriiata.399460", "text": "Запознайте се с Shelby GT500 Super Snake от 1967 г. Този автомобил е уникалeн, а вече е и официално най-скъпият Ford Mustang, продаван някога на търг.\r\nНа търга на Mecum на 11 януари той бе продаден два пъти по-скъпо от прогнозната му цена. Новият собственик плати за масълкара точно 2,2 млн. долара. Така точно това Shelby за втори път стана най-скъпият Ford Mustang, продаден на търг. Първият път това се случи през 2013 г., когато за него бяха платени 1,3 млн. долара. Излиза, че само за 6 години предишният му собственик си заработи 900 000 долара.\r\nShelby GT500 Super Snake е единственият екземпляр на този автомобил. Първоначално е планирано да бъдат направени 50 такива купета, но във Ford пресмятат, че цената на автомобила ще бъде два пъти по-висока от тази на \"обикновено\" GT500 (или към около 8000 долара) и проектът е изоставен. През 1967 г. единствената бройка Shelby GT500 Super Snake е продадена за 5000 долара.\n                    \n                    \n                \r\nМасълкарът е оборудван със 7-литров осемцилиндров двигател с мощност от 600 сили. Същият мотор е използван в състезателния прототип Ford GT40 MKII, който печели четири пъти поред легендарното състезание \"24 часа на Льо Ман\" - от 1966 до 1969 г.\r\nПо време на тестове с този двигател купето успява да ускори до 273 км/ч. Настоящият пробег на колата е 800 мили, или към 1300 км.\r\n", "date": "2019.01.17", "title": "Продадоха най-скъпия Ford Mustang в историята"}
{"url": "https://www.dnes.bg/stranata/2019/01/17/voenen-spasi-vyzrasten-myj-v-pojar-v-starozagorsko.399477", "text": "Военнослужещ от Сухопътните войски е помогнал на човек в беда в старозагорското село Михайлово, съобщиха от Министерството на отбраната.\n\r\nНа 9 януари около 16.00 часа в село Михайлово, Община Стара Загора, в къща, собственост на 65-годишен мъж, е възникнал пожар, предизвикан от късо съединение. \n\r\nЕфрейтор Господин Янков от батальона за логистично осигуряване от 2-ра Тунджанска механизирана бригада - Стара Загора, който е в полагаем домашен отпуск, видял горящата къща. Със собствен пожарогасител той влязъл в сградата, където видял две бутилки с газ пропан-бутан. Военният ги извадил извън горящата къща и извел 65-годишния мъж от нея. \n\r\nДо идването на екипа на \"Пожарна безопасност и защита на населението\" ефрейтор Господин Янков почти погасил пожара. По този начин, с риск за себе си, спасил човешки живот и имущество, посочват от военното ведомство.\n                    \n                    \n                \r\nВ писмо до командира на 2-ра Тунджанска механизирана бригада бригаден генерал Костадин Кузмов, кметът на селото изказва своята и на жителите му благодарност за постъпката на ефрейтор Господин Илиев Янков.", "date": "2019.01.17", "title": "Военен спаси възрастен мъж в пожар в Старозагорско"}
{"url": "https://www.dnes.bg/stranata/2019/01/17/kola-se-obyrna-v-dere-vyv-varnensko-zagina-jena.399451", "text": "Жена е загинала при тежка катастрофа, станала на пътя между Вълчи дол и Войводино. Това съобщиха от ОДМВР-Варна. Сигналът за инцидента е подаден около 10.20 часа.\r\nЛек автомобил е напуснал пътното платно и е паднал в дере. Загинала е 70-годишна жена. Водачката на автомобила на 58 години и пътник на 70 години са транспортирани в болница.\r\nКъм момента текат действия по разследване на случая. По случая е образувано досъдебно производство.", "date": "2019.01.17", "title": "Кола се обърна в дере във Варненско, загина жена"}
{"url": "https://www.dnes.bg/politika/2019/01/17/predi-26-ianuari-trygva-televiziiata-na-bsp.399505", "text": "Председателят на БСП Корнелия Нинова е представила пред областните председатели на партията готовността за старта на Българска свободна телевизия. Тя започва излъчване преди Конгреса, който ще се състои на 26 януари т.г., съобщават от БСП.\r\nС представителите на структурите от цялата страна са били обсъдени задачите пред партията за 2019 г., предстоящите европейски, местни избори, както и възможни предсрочни парламентарни избори. \r\n\"Ние сме първата партия в България, която излиза с платформа за европейските избори. Веднага след като Конгресът я приеме, тя трябва да се представя и обяснява на хората. Тези избори са важни, не само защото ще предопределят промяната в Европа, но и защото при наша победа, ще сложат край на статуквото в България, на правителството на Борисов и ще дадат възможност за промяна и тук\", е заявила Корнелия Нинова.\r\n                    \n                    \n                Във връзка с предстоящите местни избори е било обсъдено как \"Визия за България\" да бъде разработена във визия за всеки регион и община. Да се представят начините за решаване на наболели местни проблеми, е изискало ръководството от областните структури. \n\r\n ", "date": "2019.01.17", "title": "Преди 26 януари: Тръгва телевизията на БСП"}
{"url": "https://www.dnes.bg/akoshtete-vqrvaite/2019/01/17/katastrofa-100-sorta-na-izchezvane-shte-ostanem-li-bez-kafe.399441", "text": "Най-скъпото на милиарди хора на Земята е на път да изчезне заради глобалното затопляне.  Близо 60% от 124 вида кафе е на ръба да остане в историята, твърди изследване, публикувано в Science Advances.\r\n\"Ако не бяха дивите сортове, нямаше да имаме достатъчно кафе, което да пием сега“, обяснява доктор Арън Дейвис. Проучването му, заедно с екип от експерти разглежда само видовете, които растат естествено в горите. И резултатите му са притеснителни.\r\nБлизо 100 сорта, от които два, които се използват масово от човечеството, са заплашени от изчезване или  1 на всеки 5 растения няма да оцелее. А това ще доведе до катастрофа в бизнеса с кафе, защото няма да има достатъчно за целия свят.\r\n                    \n                    \n                \"Ако погледнете назад в историята ще видите, че използваме дивите растения, за да държим пазара на кафе устойчив“, допълва още доктор Дейвис.\r\nСпоред експертите, мерките, които са взети за опазване на тези видове са \"неадекватни“, включително и за тези, които се смятат „критични“ за дългосрочното глобално производство на кафе.  Голяма част от тези видове растат единствено и само в дивата природа, извън защитените зони за отглеждане, а семената им дори не са запазени в световната банка, което ще направи изчезването им финално. Но за това си има причина – като много тропични растения, семената на кафето не издържат на ледената атмосфера в банката за съхранение.\r\nПроучването показва, че 75 вида са в критичната точка на изчезване, 35 вида могат да бъдат спасени, а за 14 се знае прекалено малко, за да се вземе решение относно техния статут.\r\nДруго изследване от Global Change Biology показва, че кафето от сорта \"Арабика“ може да се класифицира като застрашено според факторите в Червения списък на IUCN и като се вземат в предвид бъдещите изменения на климата.\r\nОчаква се производството му да се свие с 50% до 2088 година именно заради глобалното затопляне. \r\nДомът на кафето \"Арабика“ е Етиопия, където расте само в планинските гори. То е изключително важно за глобалното производство.\r\n\"Като се има предвид значението на \"Арабика“ за Етиопия и за света, ние трябва да направим всичко възможно, за да разберем риска, на който е подложен сорта и оцеляването му в природата“, категоричен е д-р Тадесе Волдемарим Голе, от от Форума за околна среда и кафе в Адис Абеба.\r\nМоже би много любители на кафето не знаят, че за черната живителна напитка се използват само два вида семена – от \"Арабика“ и \"Робуста“.\r\nОстаналите 122 вида, които растат в дивата природа не са много приятни на вкус, но съдържат гени, които могат да бъдат отделени от учените и използвани за да направят видовете кафе, които използваме, по-устойчиви на глобалното затопляне и на болестите, които плъзват по растенията. \r\n ", "date": "2019.01.17", "title": "Катастрофа: 100 сорта на изчезване, ще останем ли без кафе? "}
{"url": "https://www.dnes.bg/notifikacii/2019/01/17/presledvane-lenta-s-shipove-kak-zadyrjaha-djigita-krai-stara-zagora.399433", "text": "След издирване е задържан 29-годишният водач на автомобила, участвал в гонка с полицията  тази нощ на територията на областите Стара Загора и Пловдив, съобщиха от МВР.\n\r\nKъм 2:35 часа, на улица в Стара Загора патрулен екип предприел проверка на автомобил, пътниците в който предизвикали съмнения у служителите на реда с поведението си.\r\nВъпреки звуковите и светлинни сигнали към водача, той ускорил и направил опит да изблъска служебната кола от пътя, нанасяйки й материални щети.\r\nПоследвало преследване на територията на областите Стара Загора и Пловдив, включително и по магистрала \"Тракия\", като през цялото време колата-беглец е била под полицейско наблюдение от екипи на двете областни дирекции.\r\n                \n                От Пловдивско колата отново се е отправила обратно в посока Старозагорска област, където с цел принудителното спиране на автомобила е поставена лента с шипове на пътното платно в участъка между селата Ръжена и Ягода.\r\nСлед като колата била спряна, водачът й успял да избяга и да се укрие. Спътниците му – мъже на 23 и на 32 години, са задържани.\r\nВ хода на продължилото издирване, в района на село в областта, 29-годишният шофьор все пак е установен и задържан .\r\nВ хода на преследването не се е наложило използването на служебно оръжие, няма и пострадали.\r\nРаботата по изясняването на случая, в това число и установяване на причините за бягството, продължава.", "date": "2019.01.17", "title": "Преследване, лента с шипове... Как задържаха джигита край Стара Загора"}
{"url": "https://www.dnes.bg/index/2019/01/17/koi-sa-slabostite-na-zodiite.399498", "text": "Колкото и да не го осъзнава или признава, всеки от нас е пристрастен към нещо. Едни не спират да пазаруват, защото шопингът им действа добре, други обичат да притежават луксозни неща, трети не могат без приятели, независимо колко токсични са понякога.\r\nНякои предпочитания и зависимости са свързани със зодията. Ето и кои са слабостите на отделните знаци:\r\n \r\n\r\n \r\nПървият знак от зодиака е доста своенравен и приключенски настроен. Независимо че е труден характер, той обожава да споделя с приятели. За Овена е важно човекът до него не само да говори, а и да действа. Ако не стане на неговото, той няма да ви се оплаче, а ще намери начин да изпълни целта си.\r\n \r\n\r\n \r\nТози знак винаги държи да бъде емоционално и финансово стабилен. За него луксозните стоки са нещо, което задължително трябва да има. Телците може да си правят сметката за някои битови разходи, но за бижута, дрехи и аксесоари биха дали всичко, което имат. Причината е, че винаги искат да имат най-доброто за себе си.\r\n \r\n\r\n \r\nПодобно на Телците, Близнаците обичат покупките. Те обожават да пазаруват, защото за тях шопингът е начин за разпускане и забавление. Може да нямат нужда от нищо, но ще отидат до мола, за да се разходят и ще се върнат с куп торби.\r\n \r\n\r\n \r\nХората, родени под този знак, са доста чувствителни и състрадателни. Затова винаги около тях има личности, които се нуждаят да ги изслушат. Тъй като не могат да откажат, раците често поддържат токсични приятелства. Дори и да се ядосват на тези, които ги използват, те не се разделят с тях.\r\n \r\n\r\n \r\nЛъвовете са с голямо самочувствие. Те винаги ходят с високо вдигната глава, понякога дори са арогантни. Могат да си правят снимки всеки ден, защото винаги са с перфектен външен вид.\r\n\r\n\r\n \r\nХората, водени от шестия знак в зодиака, са с голямо аналитично мислене. Те са много внимателни и винаги мислят за това как другите да са добре. Но за да помагат на околните им е нужно нещо, което да им дава енергия. Девите не могат да започнат деня без кафе и до края му могат да изпият още няколко.\r\n \r\n", "date": "2019.01.17", "title": "Кои са слабостите на зодиите?"}
{"url": "https://www.dnes.bg/eu/2019/01/17/monahini-ot-peruanska-rok-banda-shte-sviriat-na-papata.399497", "text": "\"Лас сиервас\" - перуанска рокбанда от девет монахини, чиито песни са с милиони гледания в Ютюб, ще свири пред папата на Световната младежка среща, предаде Франс прес. \n\n\n\r\nСрещата ще се проведе в края на януари в Панама. Монахините са свирили вече два пъти пред папа Франциск - в Мексико през 2016 г. и в Перу през 2018 г., по време на неговата латиноамериканска обиколка.\n\r\nТехният първи видеоклип в Ютюб \"Confia en Dios\" (\"Вярвай в Бог\") е гледан 1,7 милиона пъти, а вторият - \"Hoy despierto\" (\"Днес се събуждам\") - над два милиона пъти, пише БТА. \n\r\nВ превод названието на рокбандата означава \"служителките\". Групата е създадена през 2014 г. Религиозните рокерки са от различни страни на Латинска Америка и Азия и изпълняват рок в обичайните си черно-бели религиозни одежди.\n                    \n                    \n                \r\n\"Лас сиервас\" вече са имали концерти в десетки латиноамерикански страни и разпространяват \"божието послание\" посредством рок музиката.\n\r\n\"Нашата музикална позиция се различава от обичайното разбиране\", подчертава 22-годишната сестра Даяна, за да обясни успеха на групата.\n\r\n\"Това е музиката, която обичаме, тя показва това, което сме\", казва сестра Ивон, която композира песните.\n\r\nСъставът има около 30 рокпарчета, седем клипа и четири албума. Младите рокаджийки не уточняват какви са приходите им от интернет или как финансират заснемането на клиповете. Казват, че пеят безплатно, а постъпленията си инвестират в социални дейности.", "date": "2019.01.17", "title": "Монахини от перуанска рок банда ще свирят на папата"}
{"url": "https://www.dnes.bg/teatar/2019/01/17/nabliudatelite-goliamoto-zavryshtane-na-iavor-gyrdev-v-naroden-teatyr.399443", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед четири години извън сцената на Народен театър “Иван Вазов” Явор Гърдев се завръща ударно с пиесата “Наблюдателите”. Постановката е по текст на именития драматург Константин Илиев, а текстовете засягат сериозни нравствени проблеми.\n\r\n\"Явор Гърдев е режисьорът, с когото освен прекрасния продукт, който винаги вади неговата табота, успяхме за месец и 20 дни да изкараме тази сложна пиеса. Много стегнат и строен беше репетиционният процес. Явор Гърдев винаги избира много сложни текстове, които будят дискусия в зрителите\", сподели актрисата Ана Пападопулу в \"България сутрин\".\n\r\nТя добави, че никой не остава равнодушен след спектакъла. 15 са актьорите, които участват в \"Наблюдателите\", макар и на камерна сцена. По думите на Пападопулу пиесата изисква интимна атмосфера.\n                    \n                    \n                \r\nАктьорът Цветан Алексиев влиза в ролята на съдия в постановката. Пред  той посочи, че в постановката става въпрос за неща, с които сме неизбежно свързани и кара хората да се замислят.\n\r\n\"Работихме в много кратки срокове, това беше специфичното. Ударна, мобилизирана, точна работа\", каза Алексиев.\n\r\nВече са се състояли 3 спектакъла, а представлението ще се играе и през следващите месеци.\r\n ", "date": "2019.01.17", "title": "\"Наблюдателите\" - голямото завръщане на Явор Гърдев в Народен театър"}
{"url": "https://www.dnes.bg/obshtestvo/2019/01/17/simeonov-zelenite-reketirat-dyrjavata-za-lichni-oblagi.399439", "text": "Заедно или пък не на евроизборите. Това е въпросът, който трябва сега да решат партиите от Обединени патриоти. Темата е била в дневния ред на заседанието на малката коалиция вчера, на която обаче не е отишъл лидерът на \"Атака“ Волен Сидеров.\r\nДали това означава, че той се готви сам да влезе в битката за ЕП, лидерът на НФСБ Валери Симеонов не се нае да прогнозира.\r\n\"Нямаме решение дали да се явим заедно или поотделно всичко се обсъжда, но нямаме финално решение“, коментира той.\r\nСпоред него различните позиции, които НФСБ и ВМРО имат за решението парламентът да даде мандат на правителството да преговаря със САЩ за купуването на F-16 за родните ВВС, не означава, че има проблеми в коалицията.\r\n                    \n                    \n                \"Тона не е първият случай, по който имаме различни позиции, а с ВМРО работим 3-4 години и много пъти сме имали различни мнения, но това не е пречило на работата ни“, настоя той.\n\r\nСимеонов коментира и решението на Върховния административен съд, който отмени промените в плана за управление на парка, приети от правителството в края на 2017 година и така на практика забрани и строителството на втория лифт на Банско.\n\r\nСпоред него това ще се отрази зле на икономиката в региона, както и на поминъка на хората там, защото те разчитат основно на работата си през зимата в Банско. Симеонов смята, че целта на \"зелените“ е да се рекетират държавата за лични облаги.\n\r\n ", "date": "2019.01.17", "title": "Симеонов: \"Зелените\" рекетират държавата за лични облаги"}
{"url": "https://www.dnes.bg/stranata/2019/01/17/vrachki-razvaliat-magii-vkyshti-kradat-na-poraziia.399426", "text": "Полицията във Вeлико Търново разследват измама за крупна сума, съобщиха от МВР.\n\n\r\nВ сряда сутринта съдействие в полицията е потърсила 52-годишна жена от областния град. \r\nТя разказала, че предния ден две непознати жени я заблудили, че й е направена магия, която трябвало да се развали. \r\nДокато уж разваляли магията непознатите отмъкнали 7000 лв. По случая е започнато досъдебно производство.", "date": "2019.01.17", "title": "Врачки развалят магии вкъщи – крадат на поразия! "}
{"url": "https://www.dnes.bg/obshtestvo/2019/01/17/shveciia-ubedeno-nashata-oferta-za-gripen-e-po-dobra-za-bylgariia.399432", "text": "Шведската държава смята, че офертата й за \r\n\r\n                    \n                    \n                \r\n\r\n\r\n\r\n\r\n\n\r\nПосолството на САЩ приветства решението, както направиха и от компанията \"Локхийд Мартин\". От там подчертаха, че предложените от тях самолети отговарят на нуждите на страната ни в отбраната.\r\n", "date": "2019.01.17", "title": "Швеция убедено: Нашата оферта за Gripen е по-добра за България!"}
{"url": "https://www.dnes.bg/akoshtete-vqrvaite/2019/01/17/pak-shte-se-sreshtnem-sled-deset-godini-10yerschallenge-zavladia-facebook.399437", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\n\r\nЕдно ново предизвикателство в социалните мрежи обръща поглед към миналото и ни кара да погледнем с усмивка към старите ленти - какви сме били и какви сме сега?\r\nFacebook провокира милиони хора по света да качат свои стари снимки и да ги сравнят с начина, по който изглеждат сега, а в предизвикателството, популярно като #10yearchallenge, се включиха световни звезди - актьори, музиканти.\n                    \n                    \n                \r\n\"При мен това завръщане във времето предизвика много позитивна енергия. Писах си с много стари приятели, беше доста приятно\", коментира пред  инструкторът и консултант по спорт Мартин Гаджев.\r\nКато човек, който използва социалните мрежи, той коментира още, че има лична информация, която не би споделил в публичното пространство, но преди всичко не се крие и не се притеснява от нещата, които публикува.\n\r\n\"Още през 2015 година публикувах в профила си снимка от 2005 година, предизвиквайки приятелите си да направят същото. Тогава много малко хора ми се вързаха, но беше доста забавно\", сподели тв водещата Гери Дончева.\r\nМакар и голяма част от потребителите да се включиха в новата мания, намериха се и такива, които осъдиха предизвикателството като повърхностно. #10yearschallenge, обаче, може да придобие и друг смисъл и да ни накара да направим една равносметка, която да задържим за себе си.\r\nПоглеждайки назад към последните 10 години, можем да видим пътя, който сме извървяли - какво сме постигнали в емоционален и професионален план, къде допуснахме грешки, какво научихме и бихме ли променили част от изборите, които сме направили.", "date": "2019.01.17", "title": "Пак ще се срещнем след десет години... #10yerschallenge завладя Facebook"}
{"url": "https://www.dnes.bg/stranata/2019/01/17/shofior-blysna-15-godishen-v-smoliansko-selo-i-izbiaga.399427", "text": "15-годишно момче е било блъснато от лек автомобил в смолянското село Барутин, а шофьорът се издирва, съобщиха от МВР.\r\nНа 16 януари, около 07:00 ч., в селото на ул. \"Бартина\" е възникнало ПТП, при което лек автомобил, който е напуснал произшествието и не е установен до момента, блъска 15-годишно момче.\r\nМомчето се е движило по уличното платно и при удара е паднало на земята. Вследствие на инцидента пострадалият е получил контузна рана на главата. Оказана му е медицинска помощ във ФСМП Доспат и е освободен за домашно лечение.\r\nСлужители на полицията в Доспат извършват необходимите действия за установяване водача на автомобила, виновен за инцидента.\r\nГражданите, които са станали свидетели на случката или имат информация за лицето, могат да подадат информация в най-близкото поделение на МВР или на тел.112.", "date": "2019.01.17", "title": "Шофьор блъсна 15-годишен в смолянско село и избяга"}
{"url": "https://www.dnes.bg/cars/2019/01/17/istoriia-i-bydeshte-mik-shumaher-podpisa-s-ferrari.399435", "text": "От почти година се очаква, че синът на 7-кратния световен шампион във Формула 1 Михаел Шумахер – Мик, ще подпише с Ferrari и ще влезе в академията за млади пилоти на Скудерията. И тази седмица това е станало факт, обяви ВВС, като цитира източници от Маранело.\n\r\nВ края на миналата година бившият шеф на Ferrari Маурицио Аривабене обяви, че при \"Черните кончета\" винаги ще има място за Мик, а Шумахер-младши направи впечатляваща кампания в европейската Формула 3 и спечели титлата.\n\r\nПрез 2019 Мик ще запише първия си сезон във Формула 2, като остава пилот на Prema, а в академията на Ferrari ще има възможност да работи на симулатора и най-важното – да направи два теста с автомобил на тима от Формула 1.\n                    \n                    \n                \r\nМихаел Шумахер е най-успешният пилот в историята на Ferrari, като германецът спечели пет от седемте си титли с италианците, а Скудерията доминира в световния шампионат от 2000 до края на 2004. \n\r\nОт Ferrari все още няма официално потвърждение, че Мик е станал част от академията за пилоти на тима.\n\r\nПоследните най-успешни пилоти, минали през академията на Скудерията, са Шарл Льоклер, който този сезон ще е съотборник на Себастиан Фетел във Ferrari и Антонио Джовинаци, който през 2019 получава втори шанс и ще е титуляр в Sauber, където ще партнира на Кими Райконен.\n\r\nМениджърът на Мик Сабине Кем, която е мениджър и на Михаел, на този етап също не коментира информацията за 19-годишния пилот.\r\n", "date": "2019.01.17", "title": "История и бъдеще: Мик Шумахер подписа с Ferrari"}
{"url": "https://www.dnes.bg/eu/2019/01/17/niakolko-eksplozii-izbuhnaha-v-universitet-v-lion.399469", "text": "Няколко взрива избухнаха в кампуса на университета „Лион 1“ във Франция, съобщи телевизия BFMTV.\n\r\nТази сутрин на покрива на една от сградите е избухнал пожар, след което са избухнали три газови бутилки, намирали се там. \n\r\nТрима души са получили леки наранявания, се казва в Tiwtter на университета. Хората, намирали се в сградата, веднага са били евакуирани.\n\r\nПристигналите пожарникари са успели бързо да поемат контрола над разпространяването на огъня, пише ТАСС.\r\nУниверситетът Лион 1, който е с фокус върху научната дейност, уточни в Twitter, че \"всичко е под контрол\" и пожарът е \"овладян\", но днес предстои да се вземат допълнителни мерки, за да не се появят нови огнища.\n                    \n                    \n                \r\nГазовите бутилки били поставени на покрива от компанията, ремонтирала водоустойчивото покритие.\n\r\nСпоред служителка в университета хората от кампуса чули силен взрив, последван от два по-слаби.\n\r\nНа мястото на инцидента са пристигнали и полицаи, които са отцепили района. \r\n \r\n  ", "date": "2019.01.17", "title": "Няколко експлозии избухнаха в университет в Лион"}
{"url": "https://www.dnes.bg/stranata/2019/01/17/5-ma-sreshtu-1-v-borba-za-100-bona-sviti-ot-cheindj-biuro.399434", "text": "Петима въоръжени и маскирани мъже нападнаха собственик на чейндж бюро в Петрич и го ограбиха.\r\nИнцидентът станал снощи около 22 часа, съобщава \"Труд\". \n\r\nВнезапно групата се приближила до собственика, напръскали го със спрей в очите и дръпнали торбата с парите, около 100 000 лева.\r\nОграбеното бюро се намира срещу болница \"Рокфелер\" в града. Полицията работи по случая.", "date": "2019.01.17", "title": "5-ма срещу 1 в борба за 100 бона, свити от чейндж бюро "}
{"url": "https://www.dnes.bg/akoshtete-vqrvaite/2019/01/17/blaga-vest-antoniia-petrova-stana-maika-na-imeniia-si-den.399471", "text": "Антония Петрова роди момченце. Това съобщи майка ѝ, Ана Петрова, чрез публикация в социалната мрежа Facebook: \"И дойде Благата вест! Нашето дете, си има дете! Станахме баба и дядо, на момченце !!!!!!!!!\".\r\nСтатусът е написан на 17 януари - Антоновден, което значи, че носителката на титлата \"Мис България\" за 2009 година е родила на имения си ден.\r\n \r\nСамо няколко дни преди това Антония публикува снимки от екзотична екскурзия в Дубай и написа: \"9ти месец - последна почивка преди раждането! Имах прекрасна бременност- лека и безпроблемна, (пожелавам на всички бъдещи майки такава), изпълнена с пътувания и страхотни емоции, на крилете на любовта!\".\r\n \r\nГордият татко е бизнесменът Ивайло Батинков.\r\n \r\n", "date": "2019.01.17", "title": "Блага вест: Антония Петрова стана майка на имения си ден"}
{"url": "https://www.dnes.bg/akoshtete-vqrvaite/2019/01/17/dokosvaneto-namaliava-stresa-i-kryvnoto-naliagane.399394", "text": "Човекът има вродена нужда да докосва. Това е инстинкт. Физическото докосване обикновено надхвърля материалното. То е емоционално.\r\nДокосване по ръката, рамото, лицето, целувка, прегръдка и т. н... Как се чувствате, когато докосвате или ви докосват? Приятно е, нали? Всъщност този наш инстинкт има някои ползи за здравето. Споделяме 3 от тях.\r\n\r\nФизическото докосване спомага за увеличаване нивата на допамин и серотонин в тялото. Това са два невротрансмитера, които ни помагат да имаме по-положителна настройка към света край нас. По този начин се намаляват нивата на стрес, тревожност, което ни прави и по-малко уязвими към сърдечни заболявания и проблеми с психичното здраве.\r\n                    \n                    \n                \r\nЕдин добър начин да засилите естествено имунитета си е да се отдавате по-често на приятни докосвания. Според учени, физическото докосване подпомага функцията на имунната система, а хората, които получават повече прегръдки от партньорите си, имат по-ниска сърдечна честота и кръвно налягане.\r\n", "date": "2019.01.17", "title": "Докосването намалява стреса и кръвното налягане!"}
{"url": "https://www.dnes.bg/stranata/2019/01/17/bsp-iska-proverka-kak-se-ohraniavat-12-podeleniia.399454", "text": "\nОт БСП са внесли сигнал до прокуратурата за проверка на договора за охрана на 12 поделения с опасни вещества и боеприпаси. Според червените фирмата, която извършва охраната, не гарантира сигурността на хората, които живеят близо до тези поделения.\n\n\r\nОт левицата смятат, че не трябва частни фирми да охраняват такива поделения, тъй като освен че се ощетява Министерството на отбраната с бюджет, не се и защитава безопасността на населението.\n\r\n\"Внесохме сигнал до прокуратурата как се охраняват тези 12 поделения, с цел да защитим хората. Към сигнала сме представили и гражданска подписка от хората, живеещи в района. Кметът на Община Смядово също е сигнализирал министъра на отбраната за проблемите, които могат да възникнат\", обясни Николай Цонков.\n                    \n                    \n                \r\nСоцдепутатът Милко Недялков пък добави, че охраната не е въоръжена, а пази оръжия в големи размери.\n\r\n\"Изискването за охраната е тя да бъде въоръжена. Проверките, които са направени, както от „Военна полиция“, така и от самото министерство са установили, че охраната не е въоръжена\", каза той.", "date": "2019.01.17", "title": "БСП иска проверка как се охраняват 12 поделения"}
{"url": "https://www.dnes.bg/notifikacii/2019/01/17/obiaviha-koga-e-sledvashtiiat-mach-na-grisho-v-melbyrn.399456", "text": "Ясна е програмата за двубоят на Григор Димитров от третия кръг на Откритото първенство на Австралия. Българинът ще се изправи срещу Томас Фабиано не преди 05:30 часа сутринта в петък, 18 януари.\r\nСрещата ще се проведе на корт Melbourne Arena. Програмата започва в 2:00 часа, а мачът на Гришо е трети поред.\r\n \r\nПреди него сили ще мерят Томаш Бердих и Диего Шварцман, а след тях е сблъсъкът от женската схема – Александра Саснович – Анастасия Павлюченкова.\r\n \r\nЗа да стигне до третия кръг Григор елиминира по пътя си Пабло Куевас, а Фабиано се справи с Опелка.\r\n \r\n\r\n ", "date": "2019.01.17", "title": "Обявиха кога е следващият мач на Гришо в Мелбърн "}
{"url": "https://www.dnes.bg/obshtestvo/2019/01/17/419-uchilishta-v-gripna-vakanciia-ochakva-se-da-ima-i-oshte.399463", "text": "419 училища в страната са в грипна ваканция. Това съобщи образователният министър Красимир Вълчев.\r\nНай-много учебни заведения в грипна ваканция са в Пловдив - 140 и в Стара Загора - 120. В другите области са преустановени учебните занятия в няколко училища. \n\nВълчев уточни, че днес се очаква да бъде обявена грипна ваканция и в други учебни заведения в страната. \"Навсякъде, където нивото на заболелите достигне праговата стойност по данни от РЗИ, се обявява ваканция\", добави той.\r\nПросветният министър коментира и междусрочната ваканция, която тази година е един ден, който се пада във вторник. Причината да се получи така била, че сроковете трябва да са с еднаква продължителност.\r\nЗатова може от следващата година да отпадне това правило, за да не се налага почивният ден да бъде в средата на седмицата, обясни Красимир Вълчев.\r\n ", "date": "2019.01.17", "title": "419 училища в грипна ваканция. Очаква се да има и още"}
{"url": "https://www.dnes.bg/obshtestvo/2019/01/17/aleksandyr-sidi-shte-sydi-veselin-mareshki-za-kleveta.399446", "text": "Депутатът от ВМРО Александър Сиди обяви, че ще съди лидера на \"Воля\" Веселин Марешки за клевета. Той настоя, че ще спечели делото и със средствата ще финансира изграждането на паметник на Тодор Александров в Пловдив. Повод за заканата стана твърдението на Марешки, че Александър Сиди е искал подкуп от 10 000 лева от бившия шеф на \"Басейнова дирекция\"-Пловдив Георги Семерджиев.  На свой ред Сиди категорично отрече тези обвинения и показа справка от МВР, в която се посочва, че Семерджиев не е подавал никакви сигнали срещу него. \"ВМРО изгражда паметник на Тодор Александров в Пловдив. И сега след това, което Марешки направи днес, имам правото да го осъдя и ще даря парите за паметника. Ще напиша и че Марешки и Семерджиев са дарители на този паметник\", завърши депутатът от ВМРО. ", "date": "2019.01.17", "title": "Александър Сиди ще съди Веселин Марешки за клевета"}
{"url": "https://www.dnes.bg/football/2019/01/17/oficialno-kazahstan-i-myri-stoilov-se-razdeliha.399474", "text": "Казахстанската федерация по футбол потвърди напускането на Станимир Стоилов на поста национален селекционер на бившата съветска република, става ясно от съобщение на сайта на федерацията.\r\n''Казахстанската федерация по футбол и главният треньор на националния отбор Станимир Стоилов разтрогнаха договора си по взаимно съгласие. Българският специалист Стоилов оглави Казахстан през март 2018-а година. Под неговото ръководство отборът изигра три контролни срещи и взе участие в групата си в турнира Лига на Нациите, а също така започна процес и по подмладяване на състава и бяха привлечени по този път няколко момчета от младежкия отбор.\r\n \r\n''Казахстанската федерация по футбол благодари на Станимир Стоилов и на неговия треньорски щаб за съвместния труд и усилията, които положи за развитието на казахстанския футбол. Желаем му успехи и нови победи в треньорската кариера, се казва в официалното съобщение на централата.\r\n \r\nКогато Стоилов подписа договора си през март, той подписа контракт за две години. Пред него стоеше като задача номер 1 да изведе националния отбор на страната от групата в турнира Лига на Нациите, но тимът стигна само до 2-ата позиция и пропусната възможност да се изкачи в трета лига.\r\n \r\nДо назначението му в националния отбор 51-годишният Стоилов тренираше местния хегемон Астана, с който четири пъти стана шампион, влезе в груповата фаза на Шампионската лига и в плейофите на Лига Европа.\r\n \r\nПо-рано се появи информация, че Стоилов може да стане съветник на Ордабаси, но след това от шимкентския отбор опровергаха твърдението. По непотвърдена информация обаче, договорът на Стоилов е бил прекратен още през декември, но до момента не е било обявявано заради уточняване на подробностите и отговорностите. Българските помощници на Стоилов в националния тим на Казахстан бяха Саид Ибраимов и Цанко Цветанов.\r\n \r\n", "date": "2019.01.17", "title": "Официално: Казахстан и Мъри Стоилов се разделиха"}
{"url": "https://www.dnes.bg/temida/2019/01/17/stefan-ot-smolian-ne-e-stefan-ot-liulin-toplofikaciia-globena-s-10-bona.399429", "text": "Столичната \"Топлофикация\" отнесе солена глоба заради грешна фактура. Комисията за защита на личните данни наложи наказание в размер на 10 000 лв. на дружеството.\r\nПрез ноември 2017 г. случаят с Стефан Иванов от Смолян възмути обществото, а в казуса се намеси и обмудсманът Мая Манолова. Причината е грешка на дружеството, заради която е начислена сметка за парно в размер на 1300 лв. и то на човек, който живее в Смолян и дори не е абонат на \"Топлофикация\".\r\nСтефан Иванов разбира, че е длъжник на дружеството едва след като частен съдебен изпълнител запорира пенсията му. \n\n\n\r\nГрешката се получила от това, че трите имена на Стефан Иванов от Смолян съвпаднали с истинския длъжник на \"Топлофикация\" - Стефан Иванов от \"Люлин\". \r\n                    \n                    \n                Смолянчанинът сам решил да провери случая, след като не успял да изтегли пенсията си от банката. Стигнал до свой съименник, но с различно ЕГН.\r\nСлед проверка от КЗЛД не става ясна причината, поради която данните на родопчанина са съотнесени от \"Топлофикация\" към топлоснабден имот с адрес в столичния \"Люлин\".\r\nСпоред приложения нотариален акт имотът е прехвърлен от Стефан Иванов от \"Люлин\" през далечната 1997 г., запазвайки си правото на ползване върху него до живот. Сметката му обаче не е платена, а новият собственик си открива нова сметка.\r\nСпоред \"Топлофикация София\" тези сметки не са платени и завеждат дело срещу него. А срещу неговото име в Имотния регистър за собственик на имота е посочен родопчанинът, пишат от \"Монитор\".\r\nСпоред решението на КЗЛД топлинното дружество не си е свършило работата, за да докаже безспорно реалния длъжник на сметките и не е спазило буквата на закона. Освен това държавната компания е разполагала и с писмени доказателства, сочещи не Стефан Иванов от Смолян, а Стефан Иванов от \"Люлин\" като длъжник.", "date": "2019.01.17", "title": "Стефан от Смолян, не е Стефан от \"Люлин\"! \"Топлофикация\" глобена с 10 бона"}
{"url": "https://www.dnes.bg/stranata/2019/01/17/izchezvat-li-mlechnite-produkti-mente-ili-fokusite-prodyljavat.399406", "text": "На 14 януари бе последният срок, който бе даден на търговци и производители да въведат промените в Наредбата за специфичните изисквания към млечните продукти. Или казано директно - продуктите с растителни мазнини да не се обозначават като \"мляко\", \"сирене\" или \"кашкавал\". На опаковката им трябва да се посочи, че са \"имитиращ продукт\", както и съставките, които са използвани за заместители.\n\r\nОсвен информацията върху етикета задължително се посочва и количеството на съставки като сурово мляко, мазнини и протеини от немлечен произход, използвани в производството им. На тези, които са били опаковани и етикетирани преди влизането в сила на промените, се поставя допълнителен етикет. Тези продукти трябва да бъдат разположени на отделени щандове с надпис \"Имитиращи продукти\".\n\n\nСиренето с палма изчезна от магазините, търговците обясняват, че търсенето не е достатъчно голямо, за да осигурят отделен щанд за сирене и кашкавал с палмова мазнина.\n                    \n                    \n                \r\nКакво обаче ядем?\n\r\nОказва се, че на витрините с млечни продукти в магазините се предлага насипно сирене на цена от 4-5 лева за килограм, което се продава за истинско. Такава цена за истинско сирене е невъзможна, категорично заявиха пред \"Труд\" производители. Според председателя на Асоциация \"Активни потребители\" Богомил Николов се наблюдава преориентиране от влагането на палмова мазнина към по-високо водно съдържание в сиренето.\n\r\nЗа да се задържи водата в продукта, се добавят различни видове желета, като при производството на кренвиршите. Така, за да се заобиколи законът, една имитация се заменя с друга, смята Николов.\n\r\nНеговият съвет е да се гледа дали продуктът е по БДС, а цената също може да бъде ориентир. \n\r\n\"Ясно е, че при сирене от 4-5 лева за килограм рискът да има нарушения е много по-голям\", категоричен е още Богомил Николов.\n\r\nПроизводител може да предлага сирене по 4-5 лева за килограм, само ако е решил да затваря, коментира пък заместник-председател на Асоциация на млекопреработвателите Симеон Присадашки. По думите му, за да се постигне такава цена то трябва да е от 100% сухо мляко.\n\r\nОт Българската агенция по безопасност на храните започнаха мащабни проверки както по магазините, така и в производствените бази дали се спазват новите изисквания. Те ще продължат цял месец, а на нарушителите ще бъдат санкционирани.\n\r\nПрез миналата година сме изяли близо 11 тона сирене с палмова мазнина, но тенденцията е към намаляване. Намалява и производтсвото на имитиращия продукт.\n\r\nСирене под 7 лева за килограм и кашкавал под 12-13 лева не могат да бъдат само от мляко, заяви пред изданието Димитър Зоров, председател на Асоциация на млекопреработвателите. По думите му, за да се постигне цена от 4-5 лева, не може да няма палмова мазнина. Другият вариант е продуктът да е от 100% сухо мляко, но дори тогава трябва да има растителна мазнина, за да се постигне масленост в сухото вещество, обясни той.\n\r\nПо-евтино сирене се постига и с по-високо водно съдържание. Но хората трябва да знаят, че при влагането на повече вода, дори продуктът да е само от мляко, се нарушава нормалният процес на зреене. Такова сирене трудно се усвоява от организма.\n\r\nСпоред колегата му Симеон Присадашки сиренето по БДС се прави от поне 7 литра мляко. При изкупна цена от 70-80 стотинки за литър, излиза, че килограм сирене трябва да струва поне 5,60 за кг. И това е само суровината, без разходи за ток, заплати и т. н. Продукт от 4-5 лева за мен е пресована извара, каза Присадашки.\n\r\nПод натиска на търговските вериги родните производители са се превърнали в космически изследователски лаборатории, като от нищо правят нещо. На пръстите на едната ръка се броят тези, които се опитват да произвеждат по правилата, категоричен беше Димитър Зоров.", "date": "2019.01.17", "title": "Изчезват ли млечните продукти менте или фокусите продължават?"}
{"url": "https://www.dnes.bg/stranata/2019/01/17/kriza-ostavame-i-bez-magareta-skoro-samo-v-zooparka.399392", "text": "Магаретата у нас са на изчезване, тъй като почти няма жребци, които да заплождат и малкото останали магарици. Това предупреждава д-р Манол Карадаев от Тракийския университет в Стара Загора, цитиран от \"\".\r\n\"Магарето, за съжаление, вече не е потребно на съвременника. То помагаше в изпълнението на труда на селския човек до неотдавна, сега вече хората разчитат на техниката. Това на практика изключи от разплод магаретата и в скоро време ще ги гледаме само в зоопарка\", коментира Карадаев.\r\nАко преди години на всеки две български семейства по селата се е падало поне по едно магаре, сега в някои дори няма такива, сочат наблюденията на университетския преподавател.\r\n                    \n                    \n                Заради дефицита на магарета в България от Брюксел вече субсидират отглеждането и разплода им.\n\r\nБременността при магарето продължава около 1 година. Освен това там, където се използват мъжки магарета за работа, те се кастрират, защото са злонравни.\n\r\nПреди време е имало поне по един разплодник във всяко село, на чийто собственик дори се е заплащало заплождането на магарици.\n\r\nКарадарев обясни, че магариците са ценни заради млякото им, защото в него има над 5% млечна захар и много малко мазнини, което го прави диетично. \n\r\nТо е и скъпо освен полезно. Една магарица дава много по-малко мляко, отколкото една крава или коза, допълни той. \n\r\nСлед раждането на малко магаренце млякото стига само за изхранването му, защото трябва да суче от 4 до 6 месеца.\n\r\nОтглеждането им не е никак сложно и скъпо, защото те задоволяват хранителните си нужди с нискокачествени фуражи. Дори понякога доизяждат остатъка от храната на други тревопасни животни.\n\r\n\"Изкуственото осемяване при еднокопитните все още не е масово разпространено в България. А при магаретата почти не е застъпено. При ценните коне обаче вече се замразява семенна течност на няколко места у нас”, посочва д-р Карадаев.\n\r\nПриплодите на магаретата нерядко се използват за приготвяне на домашни суджуци и други деликатеси.\n\r\nД-р Карадаев и колегите му обаче се борят за магарешката популация. В учебните бази на Тракийския университет те отглеждат мъжко разплодно магаре и две магарици.\n\r\n\"Например знам за магаретариум в България, в който чужденец решава да купува \"пенсионирани магарета” от селата. Той ги пуска свободно в заградени ливади, където те да си изкарат щастливо последните дни от живота”, казва лекарят.\n\r\nМагарето живее дълго - между 25 и 30 г. След 20-те животните вече не са работоспособни и стопаните им ги продават на безценица на прекупвачи, които ги колят или ги използват до последно, докато не умрат.", "date": "2019.01.17", "title": "Криза! Оставаме и без магарета, скоро – само в зоопарка"}
{"url": "https://www.dnes.bg/balkani/2019/01/17/cipras-ocelia-pri-vota-na-doverie-s-edin-glas.399408", "text": "Гръцкият премиер Алексис Ципрас заяви днес, че вотът на доверие, който правителството му получи от парламента, е вот за стабилността на страната, предаде Ройтерс.\r\n\"Днес гръцкият парламент даде вот на доверие на стабилността. Получихме вот на доверие единствено водени от необходимостта да продължим да работим в отговор на нуждите и интересите на гръцкия народ\", заяви Ципрас пред медии.\r\nТой спечели със 151 гласа \"за\" при 148 \"против\" вота на доверие в гръцкия парламент днес, което проправя пътя към ратифициране на Преспанското споразумение.\r\nУправляващата партия \"Сириза\" държи 148 места в 300-членния парламент.\r\nЦипрас поиска вота в неделя, след като министърът на отбраната Панос Каменос, лидер на по-малкия коалиционен партньор в правителството, националистическата партия Независими гърци, подаде оставка в знак на протест срещу споразумението.\r\n(БТА)", "date": "2019.01.17", "title": "Ципрас оцеля при вота на доверие с един глас"}
{"url": "https://www.dnes.bg/stranata/2019/01/17/17-godishnata-otkradnata-ili-pohitena.399407", "text": "Полицията в Сливен обяви за издирване 17–годишно момиче, чието семейство живее в горнооряховското село Писарево.\r\nИздирването е предприето по молба на майката на на Екатерина Стоянова Георгиева.\n\r\nВисоката 160 см русокоса и синеока девойка е в неизвестност от 6 януари. По телефона кметът на Писарево Ахмед Мустафов обясни, че тийнейджърката била грабната от улицата посред бял ден от трима мургави младежи, които я напъхали в автомобил и отпрашили в неизвестна посока.\n\r\nЕкатерина учила до преди няколко години в местното училище, после уж отишла в Горна Оряховица. Родителите й са калайджии, пристигнали в Писарево от ямболските села.\n                    \n                    \n                \r\nИзточници твърдят, че преди две години тийнейджърката била дадена за съпруга на калайджия от община Твърдица, роднините му платили бабахак от над 40 000 лв.\r\nСлед време обаче двата рода се изпокарали и родителите на Катя си я прибрали обратно. Предполага се, че \"отвличането\" е станало със съгласието на момичето, което след три месеца ще навърши пълнолетие, пише \"Монитор\".\r\nОт прокуратурата  са образували досъдебно производство след като обявената за издирване не е била намерена на адреса на доскорошния си съжител, с когото нямат сключен граждански брак.", "date": "2019.01.17", "title": "17-годишната: \"Открадната\" или похитена? "}
{"url": "https://www.dnes.bg/obshtestvo/2019/01/17/jenite-da-ne-variat-bob-i-leshta-da-pocherpiat-anton-antoniia.399409", "text": "Православната църква почита днес паметта на Преподобния Антоний Велики, празникът е наричан от народа Антоновден.\n\r\nАнтоний Велики е роден около 251 г. след Христа, в Египет, в семейството на заможни и благочестиви родители. Когато бил на 20 години, родителите му починали и му оставили богатството си. Антоний раздал своето имущество и започнал подвижнически живот. Отначало той се заселил в една изсечена в скалите египетска гробница, а след това прекарал 20 години при пълно усамотение в изоставена постройка в пустинята. Антоний бил удостоен с дара на чудотворството и на прозорливостта, но като лекувал болни, той винаги внушавал на излекуваните да благодарят само на Бога.\n\r\nПри него идвали болни и страдащи хора, с които беседвал с часове. На 104 години Антоний излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година - на 17 януари 356 г., светецът умира. Погребан е по негова молба на тайно място. По-късно мощите му са открити и тържествено пренесени във Виена.\n                    \n                    \n                \r\nСпоред българската народна традиция Антоновден се празнува за предпазване от болести. На този ден жените не предат, не плетат, не варят боб и леща, за да не разсърдят чумата, шарката и \"синята пъпка\".\n\r\nСпециално омесени за празника содени питки, намазани със сметана, се раздават на близки и съседи за здраве, а една се оставя на тавана \"за белята, за лелята\", както е била наричана чумата. Затова Антоновден е известен още и като Лелинден.\n\r\nВ народните представи живеят двама братя близнаци, ковачите Андон и Атанас, които първи изобретяват ковашките клещи. Затова Антоновден и Атанасовден (на 18 януари) са един след друг и се честват като празници на ковачи, железари, ножари и на налбанти.\n\r\nИмен ден празнуват Антон, Антония, Андон, Тончо, Донка. ", "date": "2019.01.17", "title": "Жените да не варят боб и леща! Да почерпят Антон, Антония..."}
{"url": "https://www.dnes.bg/temida/2019/01/17/osydiha-uchitelka-ot-shumen-za-shamari-i-boi-s-prychka.399410", "text": "Старши учителката в помощното училище \"Васил Друмев\" в Шумен Розалина Христова е била осъдена на серия от пробационни мерки след като се признала за виновна за изтезаване на пет малолетни и непълнолетни момчета и момичета, възпитаници на училището.\n\r\nРайонният съд в Шумен е одобрил споразумение на Христова с прокуратурата, а физическият тормоз върху децата е бил осъществен през март 2017 година. Насилничката е уволнена дисциплинарно незабавно след като сигналите за изтезанията се потвърдили.\n\r\nВътрешно разследване срещу учителката било започнато от директорката Мария Пенева. Родители на деца от 1 до 4 клас изразили съмнения, че децата им са подложени на насилие. Тъй като не можели да говорят, не можела да се събере и точна информация. Самата Христова отричала обвиненията, съобщава \"Монитор\". \n                    \n                    \n                \r\nВ крайна сметка истината излезла наяве след като директорката изгледала записите от охранителните камери. Учителката била уволнена дисциплинарно, но завела дело срещу уволнението си. Първоинстанционният съд спрял жалбата й, докато не се произнесе съдът по наказателното дело. Доказването на злодеянията не било трудно, тъй като действията на учителката били записани на пет диска и били приложени към материалите по делото.\n\r\nМалолетната М. С. Х. учела в Центъра за специална образователна подкрепа, както се нарича сега помощното училище и имала специфични образователни потребности. Според материалите по делото за времето от 1 до 31 март 2017 г., Христова в качеството си на старши учител системно е нанасяла на детето с ръка по главата, скубала е момиченцето, удряло го е с пръчка.\n\r\nДруго момче пък било \"възпитавано\" с шамари, дърпане на ушите и ритници. Другите три деца също били малтретирани с удари по главата, бой с пръчка и шамари.\n\r\nСлед като учителката направила самопризнания и поела вината, станало възможно да сключи споразумение, в което влиза пакет от пробационни мерки - задължителна регистрация по настоящ адрес в продължение на 12 месеца и среща с пробационен служител в продължение на една година два пъти седмично. Освен това Христова е осъдена и на обществено порицание, което трябва да бъде изпълнено на стената за съобщения на входа на Община Шумен.", "date": "2019.01.17", "title": "Осъдиха учителка от Шумен за шамари и бой с... пръчка "}
{"url": "https://www.dnes.bg/usa/2019/01/17/myj-planiral-ataka-na-beliia-dom-s-protivotankova-raketa.399411", "text": "Властите в американския щат Джорджия съобщиха, че са арестували мъж, планирал нападение срещу Белия дом, информира Асошиейтед прес.\r\nСпоред писмени показания на агент на ФБР 21-годишният Хашер Джалал Тахеб от Къминг е бил арестуван при операция вчера, след като заменил колата си за оръжия. Той е обвинен в опит за увреждане или разрушаване на сграда, собственост на САЩ, чрез огън или експлозиви.\r\nПрокуратурата твърди, че Тахеб е планирал да използва импровизирано взривно устройство и противотанкова ракета. Според показанията мъжът е възнамерявал да умре при нападението.\r\nВ документа се посочва, че местните сили на реда са се свързали с ФБР през март след сигнал от член на общността. Според източника Тахеб се е радикализирал, сменил името си и планирал да пътува в чужбина. \r\n ", "date": "2019.01.17", "title": "Mъж планирал атака на Белия дом с противотанкова ракета"}
{"url": "https://www.dnes.bg/index/2019/01/17/receptata-dnes-domashen-kartofen-chips.399336", "text": ":\r\n \r\n1 голям картоф\r\n1 супена лъжица олио\r\n½ чаена лъжица стрита морска сол\r\nподправки на вкус по избор\r\n \r\n:\r\n \r\nИзсипете олиото или зехтина в чиста неизползвана найлонова торбичка. В нея поставете изключително тънко нарязаните (или рендосани) колелца картоф. Завържете торбичката и разклатете добре, докато картофените резени бъдат добре полепени с мазнина.\r\n \r\nНапръскайте една широка чиния за сервиране със спрей за готвене. Важно е да се побира в микровълновата.\r\n \r\nВърху нея подредете картофените резени. Пуснете ги да се готвят между 3 и 5 минути или в зависимост от мощността на вашата микровълнова. Готови са, когато по ръбчетата им се появят леко кафяви петънца.\r\n \r\nИзвадете ги от фурната. Поръсете със сол или други подправки и оставете да изстинат.\r\n\r\n", "date": "2019.01.17", "title": "Рецептата Dnes: Домашен картофен чипс "}
{"url": "https://www.dnes.bg/stranata/2019/01/17/policiiata-goni-djigit-beglecyt-karal-s-200-km-ch.399413", "text": "Полицията е следвала по петите шофьор в продължение на 200 км, след като той отказал да спре на подаден сигнал. Всичко започнало в Стара Загора към 2:40 ч. тази нощ. \r\nДжигитът подминал пътните полицаи с висока скорост и се отправил по магистрала \"Тракия\" в посока Пловдив, съобщиха от МВР.\r\nДруг патрул не успял да го спре край Чирпан, а на моменти автомобилът се е движел с повече от 200 км/час.\r\nПътуващите се отправили към Карлово и Казанлък, но и в Казанлък шофьорът успял да избяга от органите на реда.\r\nАвтомобилът в крайна сметка бил спрян между Ягода и Ръжена. Двама от пътуващите в колата са задържани, третият се издирва в момента.\r\nПреследваната кола е ударила патрулка, няма пострадали, а само материални щети по колата.\r\nНе е имало стрелба, уточниха от полицията.", "date": "2019.01.17", "title": "Полицията гони джигит, беглецът карал с 200 км/ч"}
{"url": "https://www.dnes.bg/stranata/2019/01/17/migrantyt-ionko-i-kak-popishka-stana-nai-izvestniiat-kvartal.399412", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как един квартал в малък град може да стане популярен не само в цяла България, но и по света? Само с една снимка и чувство за хумор.\n\r\n51-годишен мъж от Ловеч, който живее в чужбина, превърна \"Пoпишка\" в най-известния квартал в България. Преди седмица Йонко Петков попаднал в квартала и решил да се снима гол до табелата му. Само за няколко часа снимката предизвика истински фурор в социалните мрежи и е споделена от над един милион потребители по целия свят. \n\r\nКвартал \"Попишка\" е един от най-старите квартали на Троян. Намира се в покрайнините на балканския град и е слабо населен, разказва .\n                    \n                    \n                \r\nЙонко Петков е в чужбина от 30 години и сега за кратко е в родината, за да се види с близки и приятели. Така една от спирките била Троян, а виждайки табелата на квартала, решил да си направи забавна снимка до нея.\n\r\nСамият той не очаквал подобен интерес към кадъра и казва, че бил воден единствено от чувството за хумор.\n\r\nОткъде води името си квартал \"Попишка\" - вижте във видеото.", "date": "2019.01.17", "title": "Мигрантът Йонко и как \"Попишка\" стана най-известният квартал"}
{"url": "https://www.dnes.bg/video-prognoza/2019/01/17/prolet-prez-ianuari-jivakyt-skacha-do-12-13-c.399414", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес спокойно времето може да се определи като пролет през януари. Покачването на температурите в страната ще продължи, на места ще достигнат до 12-13 градуса. По високите западни полета температурите ще са по-ниски.\n\r\nСутринта най-студено е в Пернишко - до минус 13-14 градуса. В Сливен пък температурата е цели плюс 5 градуса още рано сутринта, посочи синоптикът на  Симеон Матев.\n\r\nТой увери, че топлото време ще се запази и утре, а след това ни очаква ново застудяване. На места в планините също има положителни температурни стойности, но лавинната опасност остава, макар и вече да е по-ниска.\n                \n                \r\nУтре вятърът ще отслабне и в низините ще има условия за образуване на мъгли. Следобед ще започне да се заоблачава и ни очаква мрачно време. В голяма част от страната се очакват слаби дъждове, най-вече в неделя.\n\r\nВ понеделник ще превалява на по-малко места. В неделя и понеделник максималните температури ще бъдат между 3 и 9 градуса.\r\n ", "date": "2019.01.17", "title": "Пролет през януари, живакът скача до 12-13°C"}
{"url": "https://www.dnes.bg/rusia/2019/01/17/putin-v-belgrad-podariavat-mu-kuchence-sharplaninec.399415", "text": "Президентът на Русия Владимир Путин пристига днес на еднодневно официално посещение в Сърбия, където негов домакин ще бъде сръбският държавен глава Александър Вучич, предаде Танюг.\n\r\nДвамата ще обсъдят ситуацията в Косово, икономическото сътрудничество и регионални проблеми. В рамките на срещата на двамата президенти ще бъдат подписани 20 различни споразумения. В центъра на вниманието ще бъдат съвместни проекти в областите на енергетиката, инфраструктурата и новите технологии.\n\r\nПутин ще бъде посрещнат на летище \"Никола Тесла\" в Белград, след което ще се състои церемония по полагането на венци на гробището на Освободителите на Белград. Церемонията по тържественото посрещане на руския президент пред Палата Сърбия ще се състои по обяд, след което двамата президенти ще разговарят на четири очи.\n                    \n                    \n                \r\nЕдна от темите ще бъде продължаването на газопровода \"Турски поток\" до Сърбия, но не се очаква да бъдат подписани документи за това. Руският президент заяви в интервю за белградския вестник \"Политика\", че Европейският съюз трябва да осигури на своите членове гаранции, че Брюксел няма да попречи на доставките на руски газ в Европа чрез \"Турски поток\".\n\n\r\nСръбският президент Александър Вучич каза за телевизия Пинк във вторник, че за страната му е най-добре когато газопроводът \"Турски поток\" стигне до България, да бъде доведен до сръбската граница и газът да бъде транзитиран през газовия интерконектор в Сърбия.\n\r\nСътрудничеството с концерна \"Газпромнефт\" позволи на компанията \"Нафтена индустрия Сърбие\" да стане лидер на енергийния пазар в балканския регион. С участието на \"Руски железници\" с добър темп върви реконструкцията и модернизацията на сръбската железопътна инфраструктура, посочва още в интервюто за в. \"Политика\" Владимир Путин.\n\r\nСлед разговора в тесен формат е планирана среща между делегациите на Сърбия и Русия, а след това в присъствието на двамата президенти ще бъдат подписани редица двустранни документи.\n\r\nСред многото проекти фигурира транспортно споразумение в размер на 230 милиона евро, което се отнася за електротехническите работи по участъка Стара Пазова - Нови Сад. Очаква се тези работи да приключат в края на 2021 г. Също така е много важен проектът за диспечерски център, за реализацията на който работим от над две години, съобщи сръбският министър на строителството, транспорта и инфраструктурата Зорана Михайлович.\n\r\nСледобед президентът Путин ще връчи на сръбския си колега Ордена на Александър Невски.\n\r\nСръбският член на босненското Председателство Милорад Додик ще бъде в Белград, за да се срещне с руския президент. Додик каза, че посещението на Путин е ясен символ и послание на мир, приятелство и подкрепа за Сърбия и сръбския народ като цяло и изтъкна доброто сътрудничество и връзки на Република Сръбска с Русия.\n\r\nСлед това Вучич и Путин ще говорят пред медиите. След изявленията е планирано посещение на президентите в храма \"Свети Сава\".\n\r\nСръбската държавна телевизия ще предава директно целодневното посещение на руския президент.\n\r\nВучич е избрал да подари на Путин тримесечно кученце порода шарпланинец, съобщи сръбският вестник \"Блиц\", цитиран от БТА. Кученцето е със сериозно родословие от седем поколения назад, то е от най-стара местна порода и е известно, че президентът Путин обича тъкмо такива породи, каза за вестника източник от президентството. По думите му сръбският президент за първи път прави такъв подарък. \r\n ", "date": "2019.01.17", "title": "Путин в Белград, подаряват му кученце шарпланинец"}
{"url": "https://www.dnes.bg/mish-mash/2019/01/17/kak-da-napravim-perfektniia-podaryk-s-personalizaciia.399258", "text": "Всички знаем какви усилия коства избирането на перфектния подарък. Знаем колко е трудно да нацелим точно това, което получателят би искал, а желанието ни да го зарадваме е толкова голямо, че чак се объркваме още повече.\r\nВ тези моменти започва едно истинско лутане из магазини, идеите ни са безброй и са пропорционални на хилядите въпроси, които изникват в главата ни.\r\n\r\n\r\n \r\nИ точно тогава започваме да се питаме защо, за Бога, има толкова много магазини и толкова много варианти.\r\n \r\nЗначи е моментът да ви споделя моята тайна – подаръчните ваучери! Тази гениална услуга ще ви спести адски много време и чудене, защото хем ще направите подарък, хем ще дадете възможност човека, на когото го подарявате, да си вземе точно това, от което има нужда.\r\n \r\nЗащото истината е, че колкото и да се опитваме да направим перфектния подарък, възможността да не нацелим това, от което човекът има нужда или да объркаме нещо, никак не е малка.\r\n \r\nИ ако си мислите, че това не е достатъчно лично, значи е време да погледнете персонализиращата \r\n \r\nМожете да изберете между ваучер на стойност 20 лева, 50 лева или 100 лева, а най-хубавата част е, че имате опция между три десена на картичката и 5 цвята на плика, които да комбинирате така, както смятате за най-красиво.\r\n \r\nРазбира се, персонализиращата услуга не свършва до тук – след като изберете картичка и плик за нея, можете да напишете послание до 30 символа, което да предаде най-искрените ви пожелания точно за човека, за когото е предназначен подаръкът.\r\n \r\nТой, от своя страна, ще има възможността да използва ваучера в рамките на една година и да избира измежду огромното разнообразие от над 130 магазина, откъдето сам да избере своя подарък.\r\n \r\nСега идва моментът и за най-хубавата част – не е необходимо да губите време, а можете да персонализирате ваучера в , в която целият процес е автоматизиран и изцяло онлайн. \r\n \r\nТака сте сигурни, че ваучерът ще послужи на своя получател, а той самият ще закупи точно това, което най-много ще го зарадва, независимо от повода.\r\n \r\nЗащото умението да подаряваш подаръци се крие не просто в изненадата, а в личното отношение и предоставяне на възможност за избор, които влагате в него. ", "date": "2019.01.17", "title": "Как да направим перфектния подарък? С персонализация!"}
{"url": "https://www.dnes.bg/akoshtete-vqrvaite/2019/01/17/6-te-zodii-koito-ne-priemat-otkaz-v-liubovta.399395", "text": "Влюбването е процес, който до голяма степен зависи от личния ни опит и всичко, което сме преживели в любовта и живота въобще. Това предопределя и към кого насочваме чувствата и влеченията си.\r\nНякои хора, съзнателно или несъзнателно, избират да преследват партньори, които реално не могат да имат. Това в много случаи се дължи на проблеми с обвързването, ниска самооценка или друг вид комплексни проблеми, предизвикващи трудности в установяването на връзка.\r\nИзмежду целия зодиак се открояват 6 зодии, които в много от случаите са склонни да преследват хора, които не могат да имат. Кои са те и защо?\r\n\r\nОвенът е най-горещата зодия. Те са естествени лидери, смели, уверени, находчиви и самостоятелни. Овните са много силни и не се страхуват да преследват любовта. Често обаче го правят с грешните хора. Това се дължи на спасителния комплекс, от който повечето Овни страдат. Те съзнателно или не си избират партньори, които се опитват да спасят, да променят за добро, да превъзпитат. Ето защо в много случаи не им се получава, въпреки че вярват, че с упоритост и любов ще могат да накарат другия да си падне по тях или да остане във връзка с тях.\r\n                    \n                    \n                \r\nСкорпионът е една истински амбициозна и упорита зодия. Те не се спират пред нищо. Думата „отказвам се“ не съществува в техния речник. Това важи и в любовта. Когато решат, че искат да имат някого, нищо не е в състояние да ги откаже.\r\nНедостатъкът им е в това, че тяхната настойчивост често се превръща в мания за притежание, която ги заблуждава за истинските им чувства.\r\nСкорпионите имат нужда да контролират. Те задължително трябва да са на върха, да са над нещата. Това ги вълнува до изключителна степен. Ако обектът на техния интерес не откликва със същото, Скорпионите са готови да го преследват, докато не го убедят в това колко си струват.\r\n", "date": "2019.01.17", "title": "6-те зодии, които не приемат отказ в любовта"}
{"url": "https://www.dnes.bg/sofia/2019/01/17/kalina-udushena-nasilvana-a-priiateliat-i-iskal-da-se-ubie-s-vyzdushna-pushka.399417", "text": "\n\r\nУбитата в столичния кв. \"Банишора\" 25-годишна жена вероятно е била насилвана. Спешните медици казват, че тя е била убита по особено жесток начин. Продължава разследването на убийството.\r\nУбитата Калина е имала множество травми. За нейното убийство е задържан приятелят й Васил.\r\nДвамата живеели заедно от около 4 месеца, но според съседите им не са се карали. Няма и подавани сигнали за домашно насилие.\n\n\r\nЗадържаният твърдял пред полицията, че не помни нищо. Пил е успокоителни, след което направил опит да се самоубие с въздушна пушка, но има само драскотина.\r\n                    \n                    \n                В момента той е настанен в \"Пирогов\" в стабилно състояние, съобщи Нова тв.\r\nСлед като убил приятелката си, 23-годишният мъж написал съобщение на баща си, че се е скарал с нея, тя паднала и посиняла. Написал му и, че възнамерява да се самоубие. Именно бащата подава сигнал на 112.\r\nВсе още се изясняват мотивите за престъплението. Калина е била счетоводител, а Васил – готвач. Двамата са били сноубордисти.\r\nОт полицията предполагат, че убийството е станало след скандал между двамата.\r\nПо първоначални данни 25-годишната жена и 23-годишният мъж живеели на семейни начала, но близките им не знаели да имат проблеми.                      \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.01.17", "title": "Калина – удушена, насилвана... А приятелят й искал да се убие с въздушна пушка!"}
{"url": "https://www.dnes.bg/sofia/2019/01/17/spirat-vodata-v-chast-ot-sofiiskiia-kvartal-izgrev-v-petyk.399420", "text": "На 18 януари 2019 г. (петък), във връзка с изграждане на сградно водопроводно отклонение на ул. „Фредерик Жолио Кюри“ кв. „Изгрев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Димчо Дебелянов“ от ул. „Антон П. Чехов“ до ул. „Димитър Гичев“\r\nул. „Чарлз Дарвин“ №14А, №14Б, ул. „Атанас Далчев“ №10 и №15-19, №8. \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димчо Дебелянов“ ъгъла с ул. „Чарлз Дарвин“.\n                    \n                    \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.01.17", "title": "Спират водата в част от софийския квартал \"Изгрев\" в петък"}
{"url": "https://www.dnes.bg/notifikacii/2019/01/17/da-si-biem-ili-da-ne-si-biem-protivogripni-vaksini.399416", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГрипът продължава да се разпростира, като шест области вече са обявили грипна епидемия.\n\r\nПредпазват ли ни ваксините и трябва ли да подсилваме имунитета си изкуствено?\n\r\n\"Ваксината е излючително полезна - нещо, което е предпазило хората от много заболявания. В съвремието присъстват много препарати, които носят името ваксина, но всички те са с недоказани качества и не могат да отговорят на критерия за ваксина\", коментира ръководителят на департамент \"Имунология\" към БАН доц. Андрей Чобанов.\n\n\r\nПо неговите думи ваксината, която в момента е на пазара, нито е ефикасна, нито е опасна. Той обясни, че в нея няма компонент, който може да ни навреди.\n                \n                \r\nСпоред епидемиолога проф. Мира Кожухарова ваксинацията срещу грип дава сигурност, че човек няма да умре от грип, защото е доста опасно заболяване. \n\r\nПо думите й ваксиниралите се също могат да прекарат болестта, но ще е много по-леко.\n\r\n\"Начинът да предпазим себе си и околните е да се използва някоя от наличните противогрипни ваксини. Предпазвването по време на епидемия е нещо различно и има два основни принципа. Първият е предпазвай себе си, когато си още здрав. Вторият - ако се разболееш, предпазвай околните\", заяви Кожухарова пред .", "date": "2019.01.17", "title": "Да си бием или да не си бием... противогрипни ваксини? "}
{"url": "https://www.dnes.bg/notifikacii/2019/01/17/koi-hrani-za-kakvi-bolejki-pomagat-vijte.399393", "text": "Храната, която консумираме е основният ни източник на хранителни вещества и енергия. Ако я използваме правилно ще ни помогне не само да поддържаме добра фигура, но и да облекчим някои неразположения. Може ли храната да бъде лек, вижте в следващите редове.\r\n\r\nПрез зимните месеци може да се наслаждавате на вкуса на биосоковете от череши, а през летните на техния свеж вкус. Консумацията на плодовете, както и на сока получен от тях, може да спомогне за намаляване на оксидативния стрес и възпалението, което от своя страна намалява неразположенията свързани с артрита.\r\n\r\nДжинджифилът е чудесна билка, която помага при стомашни и коремни неразположения, гадене, мускулни болки след спорт или при настинки.\r\nДобавете от него към фрешовете или си пригответе чай от джинджифил. Така по-бързо ще намалите неразположенията.\r\n\r\nТази невероятна подправка спомага за потискане на действието на веществата, които допринасят за болките в ставите. Според анализ публикуван в Journal of Medicinal Food, екстрактът от куркумин спомага за облекчаване на дискомфорта от остеоартрит. Ето защо не пропускайте да добавите ценната подправка към вашите ястия и смутита.\r\n", "date": "2019.01.17", "title": "Кои храни за какви болежки помагат? Вижте!"}
{"url": "https://www.dnes.bg/cars/2019/01/17/po-dve-na-den-10-bandi-kradat-koli-iz-sofiia.399418", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУвеличава ли се броят на крадените коли у нас? Причина за тях често пъти се оказва небрежност от страна на собственика. \n\r\nДесетки са случаите, които полицаите наричат \"скъпите банички\". \n\r\nСлизаме от колата, за да си купим нужното, но оставяме ключа на таблото. Крадците обаче дебнат...\n\r\n\"В сравнение с миналата година, статистиката сочи, че броят на кражбите не се е увеличил. Стават обаче по-разнообразни. Броят на задигнатите автомобили на територията на столицата е средно по два автомобила на нощ\", посочи пред  инспектор Пламен Максимов, началник на сектор \"Престъпления свързани с МПС\", СДВР.\n                    \n                    \n                \r\nМиналата година органите на реда са задържали общо 10 престъпни групи. Една от тях се е занимавала единствено с кражби на изключително скъпи автомобили. \n\r\n\"Лошото при разкриване на подобен тип престъпления е, че автоджамбазите могат да бъдат заловени само в момента на кражбата\", обясни инспектор Максимов.\n\r\nТой отбеляза още, че след като един автомобил бъде задигнат, той бива разглобяван на части, които след това се продават в автоморгите. \n\r\nПо този начин идентификацията на практика става невъзможна.", "date": "2019.01.17", "title": "По две на ден – 10 банди крадат коли из София"}
{"url": "https://www.dnes.bg/stranata/2019/01/17/tol-taksite-vadiat-avtobusnite-prevozvachi-na-protest.399421", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАвтобусни превозвачи заплашват с протест на 18 февруари, ако от лятото бъдат задължени да плащат тол такси по българските пътища. Настояват и за мерки срещу нелегалните превози. За прeдстоящия протест е уведомен и премиерът Бойко Борисов.\n\n\r\n\"Един месец е достатъчно време да се предприемат мерки за решаване на проблемите. Настояваме за среща с г-н Борисов и работна група, която в спешни рамки да започне работа по решаване тези проблеми. Основният проблем е, че нерегламентираният превоз вече има застрашителни за бранша размери. Повече от 10 години няма адекватна реакция от страна на държавата. Искаме реално решаване на проблема с нерегламентирания превоз\", обясни председателят на Браншовия съюз за стопанска инициатива в транспорта Магдалена Милтенова.\r\n                    \n                    \n                Пред  тя уточни, че превозвачите нямат претенции към споделеното пътуване. Негодуванието им е насочено към нерегламентирания превоз, който по думите на Милтенова тръгва 5 минути преди редовните линии, както и към вановете 8 +1 места.\r\n\"Тази практика е изключително порочна. Ние сме обречени на фалит\", подчерта Милтенова.\r\nПредседателят на Браншовия съюз за стопанска инициатива в транспорта добави, че са изпратили становище за промени в частта от закона за задължителното оборудване на всички автобуси с колани.\n\r\n\"Трябва да решим този казус с автобусите, които фабрично не могат да бъдат оборудвани с колани\", отбеляза Магдалена Милтенова.\r\n ", "date": "2019.01.17", "title": "Тол таксите вадят автобусните превозвачи на протест"}
{"url": "https://www.dnes.bg/science/2019/01/17/chovek-na-lunata-uchitelka-nastoiava-ne-gledah-televiziia.399422", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n50 години след кацането на Луната и иконичната фраза, изречена от Нийл Армстронг: \"Една малка стъпка за човека, един огромен скок за човечеството\", хиляди хора продължават да се съмняват, че това се е случило.\r\nЕдна от тях е и началната учителка Лидия Булева, която е решила да стигне още по-далеч и да осведоми децата в час, че всъщност, на Луната не може да се стъпи.\r\n\"Всъщност, не е възможно човек на стъпи на Луната. Аз съм гледала телевизия, чела съм книги и информация\", отсича учителката пред .\r\nТя все пак подчертава, че казала на децата, че не всичко, което го пише в интернет е вярно.\r\n                    \n                    \n                Булева пуска на учениците си два 5-минутни филма, в които екперти обясняват защо не е възможно човек да стъпи на Луната.\r\nДецата са озадачени. Едно от тях разказва вкъщи за случилото се.\r\nБаща му публикува историята в Twitter и се среща незабавно с директорката на столичното 38-то училище.\r\n \r\n ", "date": "2019.01.17", "title": "Човек на Луната? Учителка настоява: Не! Гледах телевизия..."}
{"url": "https://www.dnes.bg/politika/2019/01/17/ns-razvyrza-kesiiata-180-bona-za-buketi-170-000-za-hoteli.399424", "text": "С ударни харчове стартира новата година Народното събрание. \r\nНа сайта си институцията е публикувала две обществени поръчки на стойност 350 хиляди лева.\r\nЕдната е за цветя, другата е за хотели за делегациите, които гостуват на родните законотворци.\r\nРози, гербери, лилии, карамфили, ириси, лалета, гладиоли, слънчогледи, хризантеми... Това са част от цветята, включени в списъка, които ще трябва да изпълни фирмата, която спечели доставката на цветя и букети.\r\nСтойността на поръчката е 180 хиляди лева, а срокът за изпълнение е две години.\r\nЦветята, зеленината, букетите, венците и кошниците са за кабинетите на шефката на НС и за залите, които ще се използват при официални събития.\r\nОсвен цветята, Народното събрание ще осигурява и хотелски услуги.\r\nХотелското настаняване е за 169 хил. лв. То е само за гости на парламента, които ще получат стаи в хотели, но само 4 и 5 звезди и ще са на територията на цялата страна.", "date": "2019.01.17", "title": "НС развърза кесията: 180 бона за букети, 170 000 за хотели"}
{"url": "https://www.dnes.bg/stranata/2019/01/17/lovkost-10-godishen-svi-400-lv-ot-selski-magazin.399428", "text": "10-годишно момче от село Върбица е извършило кражба от магазин в селото, установиха служители на полицейското управление в Горна Оряховица. \r\nДеянието е извършено в три последователни дни, в периода 10-12 януари тази година, по ловък начин, твърдят разследващите.\n\n\r\nМалчуганът влизал в магазина, чрез въздействие върху захващащите елементи на заключващия механизъм на вратата, вземал оборотните пари и след това напускал обекта, като оставял заключващото устройство в изходно положение. Нанесената щета е 400 лв.\r\nМатериалите по случая ще бъдат докладвани в прокуратурата с мнение за налагане на възпитателни мерки.", "date": "2019.01.17", "title": "Ловкост: 10-годишен сви 400 лв. oт селски магазин"}
{"url": "https://www.dnes.bg/eu/2019/01/17/velikobritaniia-kym-propastta-vreme-e-da-namali-skorostta.399419", "text": "Правителството на британския премиер Тереза Мей оцеля след внесения от Лейбъристката партия вот на недоверие в парламента. Други поводи за радост за него обаче както изглежда няма, пише вестник \"Индипендънт\".\n\r\nБританският парламентаризъм се сблъска с нещо много сериозно през последните седмици. Правителството постепенно загуби контрол върху европейската си политика, отбелязва изданието. Отхвърлянето на сделката на Мей за Brexit само подчерта този факт. Самата Мей дори призна това, когато заяви, че ще се вслуша в това, което Камарата на общините има да каже, и че е открита за сътрудничество с висши депутати от другите партии.\n\r\nОтхвърлянето на сделката на Мей за Brexit бе нещо очаквано. В нормални времена премиерът отдавна щеше да си е подал оставката, но това са едни необикновени времена, пише Филип Стивънс от вестник \"Файненшъл таймс\". \n                    \n                    \n                \r\nМей спечели вота на недоверие, внесен от лидера на лейбъристите Джереми Корбин, но какъв е смисълът от това, пита Стивънс. Авторитетът на премиера е унищожен, а в лицето на Корбин Лейбъристката партия разполага с лидер, потънал във фантазиите си за социализъм от 70-те години. Парламентът си въобразява, че си е \"върнал обратно контрола\", но тези, които отхвърлиха споразумението на Мей, нямат обща посока, обобщава Филип Стивънс.\n\n\n\n\r\nСъдбата на Мей сега зависи от това колко гъвкавост може да прояви тя, пише Мартин Кетъл от вестник \"Гардиън\". \"Какво ще се случи сега?\" е въпросът, който си задават всички в момента. Мей заяви във вторник, че правителството очаква да чуе парламента. Тя няма и друга алтернатива, посочва Кетъл.\n\r\nВеликобритания се е запътила към пропаст. Време е да намали скоростта, пише в редакционна статия американският вестник \"Ню Йорк таймс\". Ако постигането на споразумение е невъзможно, а излизането от Европейския съюз без сделка е неприемливо, какво е решението, пита изданието. \n\r\nАко има обратна страна на съкрушителното отхвърляне на постигнатото с много труд от премиера Тереза Мей споразумение за Brexit, то това е фактът, че изправените пред възможността за излизане от ЕС без сделка 10 седмици преди Brexit, британски депутати може би най-накрая ще бъдат принудени да приемат действителността. Отхвърлянето на сделката бе приветствано от мнозина: от противниците на Brexit, от еврофилите и от лидера на лейбъристите Джереми Корбин, който желае да свали Мей от премиерския пост, за да може той да го заеме. Амбициите на Корбин обаче бяха попарени, след като голям брой политици от лагера на Мей, гласували срещу сделката й, подкрепиха оставането й като министър-председател, отбелязва \"Ню Йорк таймс\", цитиран от БТА.\n\r\nСлед като британският парламент отхвърли във вторник споразумението за Brexit на премиера Тереза Мей, единственото нещо, за което има мнозинство в парламента и в страната е, може би, нежеланието за провеждане на втори референдум за излизане от ЕС, чието организиране е невъзможно преди 29 март, пише Джордж Ф. Уил от вестник \"Вашингтон пост\".\n\r\nОтхвърлянето на сделката за Brexit не попречи на Тереза Мей да продължи напред, сякаш нищо не се е случило, пише френският вестник \"Фигаро\". В проста формалност се превърна спечеленият от нея вот на недоверие, внесен от лидера на лейбъристите Джереми Корбин. С премиер \"зомби\" (по думите на Корбин) и с лидер на опозицията, който се противопоставя, но нищо не предлага, британският парламент се завърна вчера към рутинния си живот, след като във вторник нанесе най-голямото поражение на правителство в историята на Великобритания.\n\r\nТереза Мей засега остава на власт и получи подкрепа от Ангела Меркел, която вчера каза, че все още има време за преговори, отбелязва \"Кориере дела сера\". Неяснотата по сделката за Brexit обаче си остава, въпреки че вотът на недоверие срещу Мей не успя в Камарата на общините. До понеделник Мей ще се опита да представи модифициран вариант на споразумението, но все още няма яснота в какво ще се изразяват промените. Това обаче изобщо не гарантира, че и второ модифицирано споразумение няма да бъде отхвърлено от парламента и пак да се стигне до варианта Brexit без сделка. Нараства и хипотезата за втори референдум. До декември миналата година тя изглеждаше доста далечна, но сега букмейкърите казват, че има 43-процентна вероятност за втори референдум, твърди изданието. \n\r\nВсе по-често се говори и за варианта на развод по норвежки. Тоест Великобритания да е извън ЕС, но да остане в единния пазар и митническия съюз. Но против варианта са дори редица министри от правителството на Мей. А и трудно човек да си представи, че такава голяма страна като Обединеното кралство може да се съгласи да се превърне в държава сателит на Европа, както би се случило при евентуален развод по норвежки.\r\n ", "date": "2019.01.17", "title": "Великобритания към пропастта, време е да намали скоростта"}
{"url": "https://www.dnes.bg/notifikacii/2019/01/17/vratar-iska-da-si-trygne-ot-ludogorec-igrae-se-grozen-futbol.399423", "text": "Вратарят на Лудогорец Ренан дос Сантос направи скандално интервю пред един от най-посещаваните спортни сайтове в Бразилия - globoesporte.com.br. Ренан директно обяви, че иска да напусне Лудогорец и мечтае да играе пред пълни трибуни в родината си. Вратарят също така заяви, че в България се играе грозен футбол, а Лудогорец няма фенове.\n\r\n\"Това, което не харесвам във футбола от Източна Европа, е техническото ниво. Говоря за България и страните около нея. Смея да кажа, че е леко грозен. Не е на много високо ниво. Залага се само на шутиране. Хубаво е, че има много бразилци в отбора на Лудогорец, което позволява да играем футбол повече по земя и имаме повече техническо качество\", обясни вратарят и продължи:\n                \n                \r\n\"Сега виждам себе си извън Лудогорец, търсейки своето място някъде другаде. И не само защото не сме постигнали договорка за нов договор. Липсва ми Бразилия. Човешката топлина, феновете. Въпреки че нашият отбор е силен и няколко пъти става шампион, има много малко фенове. Липсва ми пълният стадион и песните на феновете, които не спират и за минута да ни подкрепят\".\n\r\n\"Привързан съм много към Ботафого. Те ме създадоха като играч, но днес мога да заявя, че съм отворен да преговарям и с други отбори\", коментира вратарят.\n\r\n\n\r\n ", "date": "2019.01.17", "title": "Вратар иска да си тръгне от Лудогорец: Играе се грозен футбол"}
{"url": "https://www.dnes.bg/politika/2019/01/17/izborni-smetki-sociologicheskite-prognozi-manipulaciia.399430", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n2019 година - през март гласуваме за евродепутати, а през есента за кметове и местна власт. До обявяване на края на изборния ден медиите нямат право да показват какво сочат социологическите проучвания. \n\r\nС аргументът за равнопоставеност управляващите внесоха предложение за пoправки в Изборния кодекс, с които забраната за разгласяване на социологически проучвания в изборния ден да отпадне.\n\r\n\"Това е част от евентуален вариант за манипулация на самия изборен процес. И двете тези имат плюсове и минуси. В деня, в който се решава, е изключително важно хората да не бъдат полагани на манипулации\", коментира политологът Цветанка Андреева в студиото на \"България сутрин\".\n\n\n\n                    \n                    \n                \r\nСпоред социолога Кольо Колев дали ще се обявяват, или не, няма значение, когато се отнася до националните избори. \n\r\nПо неговите думи при тях няма опасност да се повлияе, но при местните избори вече е опасно. По тази причина според него би трябвало да бъде разрешено обявяването на резултати само при гласуването в национален мащаб.\n\r\n\"Получавайки данни за страната, абсолютно нищо не можеш да направиш. Когато ресурсът ти е концентриран на едно място, то тогава можеш да направиш големи деформации\", категоричен беше социологът.\n\r\n\"Моментът за такава законодателна промяна е настъпил. Приемам съображенията, изложени от журналистите в мотивите им и припознах тяхното предложение. В коментарите след внасянето на тази законодателна промяна този факт почти беше игнориран\", обясни пред  Диана Саватева от ГЕРБ, по чиято инициатива е внесено предложението.\n\r\nПо думите на Филип Попов от БСП в предишните издания е нямало такава забрана и се е наложило да се въведе предвид манипулацията на общественото мнение. Според него малките партии ще бъдат ударени от такова решение. \n\r\nПрезидентът предлага видеонаблюдение и записване на звук по време на изборния процес. \n\r\nСпоред Цветанка Андреева това е технически неизпълнимо. Тя смята, че по този начин се измества вниманието от съществения проблем, а именно търговията с гласове. \n\r\nСоциологът Кольо Колев коментира, че видеонаблюдението  не може да манипулира процеса на гласуване, а служи за контрол.\r\n ", "date": "2019.01.17", "title": "Изборни сметки: Социологическите прогнози – манипулация?"}
{"url": "https://www.dnes.bg/mish-mash/2019/01/17/plaj-chasha-vino-i-vila-v-slyncheva-italiia-samo-za-1-evro.399461", "text": "Представяли ли сте си някога, как стоите на верандата на вилата си в китно италианско градче, отпивате от хубавото италианско вино, а красивите слънчеви плажове са съвсем близо до вас? Е, тази мечта е вече една идея по-достъпна.\r\nМалкото градче Самбука на остров Сицилия предлага част от къщите на територията си едва за... 1 евро. Навярно ви звучи прекалено хубаво, за да е истина. Но отчаяните времена изискват отчаяни мерки.\r\nВластите на Самбука искат да заселят повече хора в красивия си град, тъй като местните жители масово го напуснали, за да живеят в по-големите градове. \r\nА за цената от 1 евро, купувачите ще получат стара, класическа италианска къща в така наречения \"Рай на Земята“. Естествено, те няма да се разминат с влагането на пари.\r\n                    \n                    \n                Тъй като по-голямата част от къщите са изоставени, от този, който реши да ги купи, се изисква да вложи около 15 хил.евро за ремонт в следващите три години. \r\nСъщо така, бъдещите сицилианци ще трябва да оставят 5 хил. евро депозит, който ще бъде върнат, когато домовете са напълно готови.\r\nПодобни оферти е имало и от други градове в Италия, но тази се различава по това, че къщите в Самбука могат да бъдат закупени от който и да е.\r\n“За разлика от другите, които правят това за пропаганда, всички имоти тук са собственост на общината. Който поиска къща, ще я получи веднага“, категоричен е кмета на града.\r\nАко искате да живеете в рая сред гори, лозя и слънчеви плажове обаче, трябва да побързате, тъй като десет къщи вече са намерили своя собственик.", "date": "2019.01.17", "title": "Плаж, чаша вино и вила в слънчева Италия само... за 1 евро!"}
{"url": "https://www.dnes.bg/notifikacii/2019/01/17/operiraha-malkata-lora-uspeshno-a-tia-usmihva-se-zakacha-se.399457", "text": "Операцията на двегодишната Лора от Русе е преминала успешно вчера. Радостната новина съобщиха от САЩ във  родителите на момиченцето – Ралица и Петър Ангелови.\n\r\nОперацията на момичето е била над 7 часа, съобщиха родителите й, като по време на процедурата лекарите са стабилизирали и коляното на Лора.\n\r\n\"Лора се възстановява добре, хапва си, закача се с персонала и е много щастлива!\", пишат още родителите на Лора.\r\nСъдбата на момиченцето трогна хиляди хора не само от родния Русе и много от тях дариха средства, за да може то да ходи и тича като всички здрави деца.\n                \n                \r\nДетето е родено с дефицит на тазобедрената става, при което бедрената кост не се свързва правилно с таза и едното краче остава по-късо от другото. 200 000 долара бяха необходими само за първата операция в медицински център във Флорида, САЩ, откъдето лекарите дават надежда, че може да се коригира деформацията на таза и да се реконструира бедрото.\n\r\nЗапочна мащабна дарителска кампания, за да се помогне на Лори. Организиран бе благотворителен концерт, състояха се десетки инициативи, в които се включиха хиляди хора и парите за първата операция бяха събрани. \n\r\nПредстоят обаче още скъпи интервенции за удължаване на бедрената кост.\r\n\r\n ", "date": "2019.01.17", "title": "Оперираха малката Лора успешно, а тя – усмихва се, закача се!"}
{"url": "https://www.dnes.bg/notifikacii/2019/01/17/bebe-na-godina-i-polovina-pochina-ot-tejki-izgarianiia.399475", "text": "Момиченце починало в Габрово от изгаряния, съобщиха от полицията, която разследва случая. \r\nСнощи минути преди 21 часа е подаден сигнал за дете на годинка и половина, което е получило изгаряния и е в тежко състояние. \r\nПристигналите на адреса полицейски и медицински екипи са установили смъртта на момиченцето. \r\nИзяснено е, че родителите му са го оставили за кратко на грижите на свои приятели - 33 -годишен мъж и 27-годишна жена. \r\nДвамата са отведени в полицията.\r\nАутопсия ще изяснява и причината за смъртта на детето.", "date": "2019.01.17", "title": "Бебе на година и половина почина от тежки изгаряния"}
{"url": "https://www.dnes.bg/notifikacii/2019/01/17/bylgarin-pochina-v-padua-pri-trudov-incident.399481", "text": "56-годишен българин почина в болницата в Падуа след тежък инцидент.\r\nТежкотоварен камион е прегазил нашия сънародник, докато е бил на работното си място в двора на компанията \"Ферау\", където е трябвало да разтовари материал от превозно средство,  съобщи кореспондентът на bTV в Италия.\r\nПострадалият е откаран в критично състояние в болницата. Уточняват се причините за инцидента. По първоначална информация става въпрос за невнимание от страна на 29-годишния шофьор на камиона.\r\nКомпанията работодател на българина, където работят също съпругата му и двете им деца, се занимава с производство и търговия на железни профили. \r\nСмъртните случаи на работното място в Италия са 21 от началото на новата година, показват статистически данни. ", "date": "2019.01.17", "title": "Българин почина в Падуа при трудов инцидент "}
{"url": "https://www.dnes.bg/muzika/2019/01/17/novo-parche-ot-tandema-dicho-tedi-kacarova.399447", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден съвместен проект на Дичо и Теди Кацарова. Двамата създадоха песента \"Бялата пътека\" и е второто парче, което успешния тандем създава.\r\nСлед като първата им песен \"Остани\" направи над половин милион гледания, Теди и Дичо създадоха римейк на песен на легендарната група LZ от 80-те години.\r\n\"В оригинал песента е по текст на Жива Кюлджиева. Композитор е Христофор Захариев, дългогодишен китарист на LZ, в чиято памет е проектът\", сподели в студиото на \"България сутрин\" по телевизия  Теди Кацарова.\r\nКлипът към песента е заснет от Костадин Кръстев - Коко.\r\n ", "date": "2019.01.17", "title": "Ново парче от тандема Дичо - Теди Кацарова"}
{"url": "https://www.dnes.bg/sofia/2019/01/17/otvariat-se-okolo-700-novi-mesta-v-iaslite-v-sofiia.399455", "text": "Чакащите за прием в ясли на територията на Столична община са около 5 500. По предложение на зам.-кметът на София доц. д-р Тодор Чобанов, Столичният общински съвет прие доклад относно увеличаване броя на децата в яслените групи в общинските детски градини на територията на Столична община. Така местата в една яслена група ще станат 23.\n\r\n\"Ако сте сред чакащите това е добра новина. Реално ние през 2018 година извадихме 2000 деца от системата на яслите. Още тогава и ние и други възразиха, при условие, че нормативите са направени за по-големи групи\", обясни доц. Чобанов.\n\n\n\n\r\n\"При ниска средно-месечна посещаемост, която е факт в много яслени групи да има възможост за приемане на 3 деца допълнително, което в София ще означава около 700 деца допълнително приети. Това не означава, че във всяка една яслена група ще бъдат разкрити места, но при повечето детски градини персоналът е разчетен за максимално натоварване, квадратурата е разчетена за големи групи и няма да е проблем да вървим към приемане на до 3 деца допълнително\", уточни столичният зам.-кмет.\n                    \n                    \n                \r\nПо думите му средната посещаемост се регистрира ежедневно и са малко тези, в които няма рязък спад на посещаемостта в голяма част от годината. За всяка градина ще се направи отделен анализ.\n\r\n\"Относно доклада за промени в правилата ще има редуциране на бройките на деца със специални образователни потребности (СОП) от 3 на 2 и на тези с хронични заболявания от 5 на 3, но там сме все още на фаза обществено обсъждане. За сега се приема добре от родителските организации и обществено-значимите партньори. Хората са отговорни и дават ценни предложения\", обясни Чобанов.\n\r\nТой уточни, че въпросът за уседналостта е на дневен ред. \"Въпросът е как ще го адресираме. Има вариант с по-голяма тежест на постоянния адрес, спрямо настоящия. Ще огледаме всички варианти и ще изберем работещия\".\n\r\nДоц. Чобанов поясни още, че единствения въпрос, за който няма единомислие е този къде да попаднат точките за братя и сестри – дали в социалната група критерии или в т.нар. основен списък. \"Голямата цел е да приемаме второто дете при първото и на родителите да не им се налага сутрин да ходят до 2 обекта, вместо до 1\", допълни той.\n\r\nОтносно електронната система за кандидатстване в 1 клас столичният зам.-кмет утчни, че тя към момента се разработва от МОН. Далечната цел е до няколко години родителите да направят веднъж регистрация на детето и през цялата образователна система детето да мине с една регистрация.\r\n ", "date": "2019.01.17", "title": "Отварят се около 700 нови места в яслите в София"}
{"url": "https://www.dnes.bg/notifikacii/2019/01/17/huawei-popada-na-mushkata-na-shtatskata-prokuratura.399440", "text": "Федералните власти в Сиатъл разследват китайския технологичен гигант Huawei Technologies за предполагаема кражба на търговски тайни американски партньорски компании като T-Mobile US, в рамките на ход, който сигнализира за все по-агресивната позиция на САЩ срещу китайския концерн, предава Bloomberg, позовавайки се на запознати източници.\r\nРазследването е свързано с граждански дела, заведени срещу Huawei, вторият по големина производител на смартфони в света. Има и случай, в който федералното съдебно жури в Сиатъл е определило Huawei за виновна за кражбата на технология за роботика на T-Mobile през 2017 г., твърдят източниците, пожелали да останат анонимни.\r\nРазследванията са в напреднал етап и решенията по тях ще станат ясни скоро, допълва един от източниците.\r\n                \n                Емили Лагли, говорител на Прокурорския офис в Сиатъл, е отказала да коментира темата, както и говорителите на T-Mobile и на Huawei.\r\nHuawei е под огромен натиск в САЩ, Европа и на още доста места по света на фона на нарастващите притеснения, че Пекин може да използва оборудването на компанията, за да шпионира. Директорите на Huawei отричат това.\r\nАдминистрацията на американския президент Доналд Тръмп настоява европейските съюзници на САЩ да блокират Huawei от телекомуникационните си мрежи на фона на по-големия търговски спор между Вашингтон и Пекин. През миналата седмица служител на компанията беше арестуван в Полша.\r\nСъщевременно Huawei е замесена в още един криминален случай, който предполага, че главният финансов директор Мън Уанджоу е давала заблуждаваща информация на международни банки, с което е позволила нарушаването на санкциите на САЩ и ЕС срещу Иран.\r\nМън, която е дъщеря на основателя на компанията, и пусната под гаранция преди четири седмици. Тя очаква изслушване, свързано с потенциалната ѝ екстрадиция в САЩ.\r\n\r\n \r\n \r\n ", "date": "2019.01.17", "title": "Huawei попада на мушката на щатската прокуратура"}
{"url": "https://www.dnes.bg/notifikacii/2019/01/17/krasi-anev-14-ti-v-sprinta-v-rupolding.399486", "text": "Българският биатлонист Красимир Анев направи много добро състезание и се нареди на 14-то място в спринта на 10 км в германския зимен център Руполдинг. Анев стреля без грешка и се нареди 14-и с пасив от 52.5 секунди от победителя Йоханес Тингес Бьо (Норвегия).\n\r\nЛидерът в генералното класиране за сезона записа осма победа за сезона. Бьо допусна една грешка във втората си стрелба и измина трасето за 22:56.3 минути. Така той постигна общо 30-и успех в кариерата си.\n\r\nБрат му Тарей Бьо финишира втори на 7.9 секунди с 10 от 10 повалени мишени, а трети се нареди представителят на домакините Бенедикт Дол с една грешка и пасив от 10.5 секунди.\n\r\nНосителят на Световната купа Мартен Фуркад (Франция) завърши четвърти на 15.9 секунди без пропуск в стрелбата.\n                \n                \r\nОт останалите българи най-напред се нареди Димитър Герджиков, който е 54-и с две грешки и изоставане от 1:49.4 минута, Антон Синапов е 73-и с три пропуснати мишени и на 2:09.1 минути след победителя, а Владимир Илиев финишира 82-и с четири грешки и пасив от 2:22.4 минути.\n\r\nПо-късно днес ще се състои надпреварата при жените на 7.5 км.", "date": "2019.01.17", "title": "Краси Анев 14-ти в спринта в Руполдинг"}
{"url": "https://www.dnes.bg/politika/2019/01/17/brexit-bez-sporazumenie-v-ushtyrb-na-bylgarite-krai-s-rabotata.399479", "text": "При Brexit без споразумение голяма част от българите във Великобритания няма да могат да работят или да продължат обучението си. За това предупреди вицепрезидентът Илияна Йотова пред БНР. \n\r\n\"Различни са вариантите, които дават международните наблюдатели след отхвърленото от британския парламент на споразумение. Различни са и реакциите във Великобритания, различни са и реакциите на европейските институции\", посочи тя. \n\n\n \"Година и половина бяха водeни много тежки преговори, много неща се изговориха, много са и прогнозите сега\", припомни Йотова.\n\r\nСпоред нея Европа, която беше заинтересована повече да има споразумение, сега е втвърдила позицията си и като че ли сега повече иска да има Brexit на всяка цена.\n                    \n                    \n                \r\nВицепрезидентът смята, че това би било катастрофално. \n\r\n\"Великобритания ще загуби евентуалното си привилегировано отношение, каквото имат страни, които са съседни на ЕС, но не са в него. Един твърд това като Brexit означава плащане на изключително висока и трудна цена. След Втората световна война в момента Великобритания е в най-ключовия си период. И никой не може да изчисли какви ще бъдат загубите както за гражданите на страната, така и за гражданите на ЕС. След гласуването онази вечер категорично ясно е едно – всички предварителни разговори и договорки с Великобритания от страна на страни-членки на ЕС за учещи и работници отпаднаха само с едно гласуване\", каза още вицепрезидентът. \n\r\nЙотова припомни, че в края на 2015 г., когато трябваше да стане референдумът във Великобритания, обещанието за него беше дадено от тогавашният министър-председател Дейвид Камерън. \n\r\n\"Дали тогава имаше достатъчно анализи за изхода на собствената му държава, да не говорим за останалите 27 държави от ЕС? Дали не прояви политическо късогледство, за да спечели едни избори? Дали желанието си да обедини консерваторите, които и тогава бяха разединени, както и сега, не заложи една прекалено висока цена за милиони граждани?\", каза още тя. \n\r\nСпоред Йотова днес Великобритания е изправена пред много трудната задача как да продължи оттук нататък. \n\r\n\"Как ще обясни държавното ръководство на Великобритания защо се налага втори референдум, ако се стигна до такъв? И защо се е наложило да бъдат пренебрегнати резултатите от първия, тъй като все пак това е народен вот. Г-жа Мей носи много тежък политически багаж в момента\", заяви тя. \n\r\nЙотова посочи, че е разтревожена за съдбата на българите във Великобритания. \n\r\nСпоред нея трябва да се поставят определени условия пред Великобритания за правата им, защото третирането на страната като трета държава след напускането  на ЕС ще постави в невъзможност една голяма част от тези хора да работят или да продължат обучението си. \n\r\nВицепрезидентът смята, че това е фатално, защото касае човешки съдби. \n\r\n\"Затова когато политиците говорят, трябва да внимават какво говорят\", призова тя.", "date": "2019.01.17", "title": "Brexit без споразумение в ущърб на  българите, край с работата!"}
{"url": "https://www.dnes.bg/index/2019/01/17/bez-budilnik-vreme-za-pochivka-italiia-turciia-ili-ispaniia.399452", "text": "\n\r\n\n\r\nПървото ни предложение е да се отправите към Италия. Може би свързвате страната с хубавата храна и вино и богатата история, но Италия може да предложи и превъзходни курорти. \n\r\nРезервирайте почивка в , където може да комбинирате най-доброто от два свята - и почивката, и туристическите забележителности. \n                \n                \r\nХотелът е близо до историческия град Таранто, а за любителите на виното тук се прави и превъзходното \"Примитиво ди Мандурия\". \n\r\nСиньо море, палми и фин бял пясък? Всичко това може да намерите и в . \n\r\nПод парещото испанско слънце може да се насладите на средиземноморската кухня и испанските ритми. \n\r\nОтправяме поглед на запад и Португалия. Следващото предложение е да се отдадете на почивка на Атлантика във . \n\r\nГрадът е очарователна смесица между рибарско пристанище и привлекателен курорт. \n\r\nСъвсем наблизо е и Коимбра, административната столица на района, чиято богата история, която датира още от преди Римско време, може да задоволи и най-капризните туристи. \n\r\nФиналната ни оферта е за нещо малко по-близо, а именно разкошния турски курорт . \n\r\nГостоприемство, вкусна храна, достъп до плаж и басейн обещават наистина добра почивка. \n\r\n\n\r\n ", "date": "2019.01.17", "title": "Без будилник: Време за почивка – Италия, Турция или Испания? "}
{"url": "https://www.dnes.bg/top-novini/2019/01/17/kalina-skrila-sms-ot-vasil-toi-ia-udushil-a-posle-napisal-na-bashta-si.399490", "text": "Ревност и скрит SMS са причината за убийството в столичния кв. \"Банишора\", съобщи прокуратурата на брифинг. \n\r\nЗа убийството на 25-годишната Калина е задържан 23-годишния Васил, с който тя живеела на семейни начала.\r\nПо първоначални данни причината за смъртта на момичето е задушаване. Няма информация за упражнено насилие спрямо жертвата преди това.\n\r\nОт събраните до момента доказателства е установено, че убийството е извършено на 15 януари вечерта. Има достатъчно данни, че 23-годишният мъж е извършител на убийството, посочи градският прокурор на София Емилия Русинова. Повдигнато му е обвинение и прокуратурата ще иска постоянен арест.\n\n\n                \n                \r\nОбвиняемият и жертвата са се познавали от около три месеца и почти веднага са заживели заедно. От свидетелски показания става ясно, че през последните дни е имало скандали между тях. Най-вероятно младата жена е искала да прекратят отношенията си.\n\r\nПовод за скандала им станал получен от жертвата SMS, който тя отказала да покаже на убиеца си, уточни шефът на СДВР ст. комисар Георги Хаджиев.\n\r\nМъжът се е свързал с баща си и негови приятели по телефона чрез есемеси, от които е станало ясно, че жертвата е убита и е в апартамента, а той иска да се самоубие. Написал е, че си е прерязал вените.\n\r\nЖертвата е намерена на дивана в хола. Открити са празни бутилки от алкохол. Обвиняемият е бил в съседната стая на леглото.\n\r\n\"При влизането на служителите в апартамента, вратата била заключена, наложило се да бъде срязана, жертвата е намерена гола в хола, дрехите й са били разхвърляни, намерени са празни бутилки алкохол и безалкохолни. Извършителят е намерен в съседната стая гол до кръста, лежащ в леглото\", уточни градският прокурор на София. \n\r\nИма данни, че той е опитал да се самоубие и през 2015 г. Предполага се, че отново повод за това е била раздяла между него и предишна приятелка. Тогава се е срещал с психолози, като това се е случило извън България и затова по делото няма медицински документи, които да установят състоянието му.\n\r\nТогава не са му били предписани лекарства. По данни на прокуратурата през последните дни той е приемал болкоуспокояващи. Пил е и алкохол и твърди, че не си спомня как е убил момичето. Предполага се, че решението му е взето спонтанно.\n\r\nСлед престъплението е направил два опита да се простреля с въздушен пистолет, не е успял и нараняванията му са повърхностни. Още вчера е откаран във Второ районно управление.\n\r\nПо делото са назначени експертизи, предстои да се установи дали е употребил наркотични вещества.", "date": "2019.01.17", "title": "Калина скрила SMS от Васил, той я удушил... А после – написал на баща си"}
