{"url": "https://www.dnes.bg/mish-mash/2018/03/20/tova-sa-nai-bezkoristnite-zodii-te-sa.371279", "text": "Все по-рядко се срещат безкористни хора, тъй като е много трудно човек да постави нуждите на останалите пред своите. Често пъти безкористните хора имат по-висше призвание или цел в живота си.\r\nТова качество обаче все още не е съвсем загубено и се среща значително по-често сред представителите на някои зодии. Те са толкова погълнати от това да се грижат за останалите, че забравят да направят същото за себе си.\r\nКои са най-безкористните зодии?\r\n\r\nРибите оглавяват тази класация. На тях им доставя удоволствие да правят нещо за другите и са склонни да се компрометират. Те са хората, които оставят всичко, за да се отзоват и да помогнат.\r\nРибите много често биват опарени, тъй като останалите често се възползват от тях. Това обаче не ги спира да продължат да бъдат каквито са.\r\nКои са останалите четете на ", "date": "2018.03.20", "title": "Това са най-безкористните зодии. Те са..."}
{"url": "https://www.dnes.bg/obshtestvo/2018/03/20/imaniarstvoto-bolnata-tema-na-bylgarskata-arheologiia.371304", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Ако местната власт не се грижи за историческите обекти, те няма да оцелеят“, заяви в студиото на Директно“ по Bulgaria ON AIR Людмил Вагалински, директор на Националния археологически институт.\n\r\nВсяка година археолозите се стремят да намират находки, които да разкрият малко повече от голямата тайна за живота на земята. Парите, които държавата отпуска за изследвания обаче, никога не стигат и това не е новина.\n\r\nБългария е страната с най-богато културно наследство на Балканите, но ценим ли историята си достатъчно и кои са най-големите проблеми, пред които се изправят археолозите?\r\n                    \r\n                    \r\n\"Проблемът с финансирането не е толкова сериозен. Винаги може да е и по-добре. Въпросът е да намерим баланс – да запазим, консервираме и представим информацията, която получаваме и тези обекти да се стопанисват добре“, коментира експертът. \n\r\n\"Основният проблем на българската археология е опазването и от иманяри“, допълни той. \n\r\n\n\r\n\n\r\n ", "date": "2018.03.20", "title": "Иманярството - болната тема на българската археология"}
{"url": "https://www.dnes.bg/rusia/2018/03/20/imalo-li-e-programa-novichok-obadi-se-oshte-edin-ruski-uchen.371257", "text": "Руски учен на име Леонид Ринк твърди, че е участвал в програмата за разработване на химическите агенти \"Новичок\", за които се казва, че са използвани за отравянето на Сергей Скрипал и дъщеря му Юлия във Великобритания, предаде Франс прес.\n\r\nРазказът на Леонид Ринк пред агенция \"РИА Новости\", както изглежда, противоречи на позицията на Москва, според която такава програма не съществува.\n\r\n\"Новичок\" не е субстанция, а е цяла система от химически оръжия\", обяснява Леонид Ринк пред \"РИА Новости\", представяща го като един от създателите на програмата за разработване на \"Новичок\".\n\n\n\r\r\n                    \r\n                    \"Те са все още живи. Това означава, че или изобщо не е била използвана системата \"Новичок\", или че неговото приготовление е било небрежно\", разказва Ринк, говорейки за Скрипал и дъщеря му.\n\r\nСъществуването на програмата за \"Новичок\" бе разкрита от руския химик, който днес живее в САЩ - Вил Мирзаянов, според когото става въпрос за химически агенти със страховит ефект, разработени през 80-те години на съветски учени.\n\r\nСлед обвиненията на Лондон, че \"Новичок\" е използван за отравянето на Скрипал и дъщеря му, Москва отрече съществуването на каквато и да е програма за разработване на химически оръжия \"Новичок\" нито по времето на СССР, нито след това в Русия.\n\r\n\"Голям брой специалисти разработваха \"Новичок\" в Москва и в Шихани - техници, токсиколози, биохимици. Постигнахме много добър резултат\", разказва Леонид Ринк.\r\nСпоред него по време на съветския период системата от химически оръжия е била наречена \"Новичок-5\". \"Това име никога не беше използвано, без към него да се добавя цифрата\", уточнява Ринк.\n\r\nТой обаче твърди, че не вярва Русия да стои зад отравянето на Скрипал, защото Русия знае, че самото използване на \"Новичок\" би позволило това да се проследи до нея.\r\n\"Да се стреля по човек, който не представлява интерес, с оръжие от такъв калибър и въпреки това да не успееш да го уцелиш, това е върхът на глупостта\", смята Леонид Ринк.\n\r\nСпоред него технологията за \"Новичок\" е достъпна за \"която и да е развита страна\" или голяма фармацевтична компания. \"Разработването на такова оръжие не представлява никакъв проблем\", допълва той.\n\r\nПо повод на това интервю, публикувано от държавна агенция, руското министерството на външните работи каза днес пред Франс прес: \"Не е имало никаква изследователска програма и програма за разработване под името \"Новичок\".\r\n/БТА/", "date": "2018.03.20", "title": "Имало ли е програма \"Новичок\"? Обади се още един руски учен"}
{"url": "https://www.dnes.bg/obshtestvo/2018/03/20/svejo-agneshko-po-velikden-prigotvete-si-prilichna-suma.371269", "text": "По 6 лева за килограм живо тегло ще трябва да дадат мераклиите, които искат на Великденската си трапеза прясно агнешко месо.\r\nОказва се, че заради по-малкия брой агнета – 600-700 000 и поради голямото търсене, цената на месото още от сега е скочила. Затова ако преди година фермерите са предлагали агнешко на цени между 4 и 4,50 лв./кг, то в момента килограм струва 5-5,50 лв., като до Великден цената ще скочи на 6-7 лева, заяви бившия председател на Националната овцевъдна асоциация Бисер Чилингиров пред \"Монитор\".\r\nВ магазините пък очакванията са цените да достигнат до близо 16 лева за кило. По думите на Чилингиров, ако от фермата агнето излиза на 5-6 лева, то нормалната цена на пазара трябва да е 12-13 лева.\r\r\n                    \r\n                    Според очакванията, освен родно месо, за празника тази година ще има и вносно агнешко, най-вече от Нова Зеландия, Австралия и Румъния. Разбира се, те ще са замразени.\r\nАко държите на прясната мръвка, размразеното месо можем да се познае по един лесен начин. Като се натисне, ако остане вдлъбнатина, както при хляба, значи месото е размразявано. Прясното месо е сухо и при натиск е еластично и възвръща формата.\r\nЗаради цените у нас жителите на югозападна България все по-често отскачат и до съседна Македония за прясна мръвка.\r\nВ Крива Паланка например агнешкото месо се предлага срещу 10 лв. за кг., а ако е живо тегло – по 4-5 лева, което е по-евтино от цената в Кюстендил.", "date": "2018.03.20", "title": "Свежо агнешко по Великден? Пригответе си прилична сума"}
{"url": "https://www.dnes.bg/politika/2018/03/20/iazovir-kyrdjali-preliva-niama-opasnost-za-horata.371305", "text": "Язовир \"Кърджали\" е започнал да прелива, но засега няма опасност за населените места по поречието на река Арда, съобщи в Ловеч министърът на вътрешните работи Валентин Радев, цитиран от БТА. \n По думите му страната ни е готова дори да предупреди Гърция и Турция, ако се повиши още нивото на язовира и ситуацията не може да бъде овладяна. \n\r\nРадев допълни, че има опасност за две къщи в Карнобат, заради преливна вълна от язовира край село Сърнево. \n\r\n\"Ситуацията е овладяна, но язовирът е под наблюдение. Поставени са двеста чувала с пясък, за да бъдат предпазени къщите на хората\", каза още министърът.\n\r\nТой добави, че всички водоеми в страната се наблюдават, включително и нивото на река Дунав, което е започнало да се покачва застрашително. \r\n                    \r\n                    \r\nВ Ловеч Валентин Радев се срещна с ръководството на ОДМВР - Ловеч , началниците на Районните управления и секторите в дирекцията, както и с областния управител, кметовете на общини и населени места. Той изслуша и годишния отчет на директора на ОДМВР - Ловеч старши комисар Милен Маринов за дейността на дирекцията. \r\n ", "date": "2018.03.20", "title": "Язовир \"Кърджали\" прелива, няма опасност за хората"}
{"url": "https://www.dnes.bg/rusia/2018/03/20/goliamata-cel-na-putin-rebrandirane-na-rusiia.371271", "text": "Владимир Путин очаквано спечели в неделя т.нар. \"избори\" за четвъртия си мандат като президент на Русия. С това той е на път още повече да укрепи властта си, да следва експанзивна външна политика и да продължи своята засилваща се конфронтация със Запада. Една от неговите най-важни цели за подсилване на позициите му обаче може би засега убягва от вниманието: разработването на постсъветска идеология за неговата страна, пише Агния Григас, Ройтерс.\r\nОткакто дойде на власт през 1999 г., Путин определя и става синоним на съвременна Русия. В края на своя четвърти президентски мандат през 2024 г. (включително времето, докато беше министър-председател от 2008 до 2012 г.) Путин ще е управлявал Русия по-дълго от всеки друг руски или съветски лидер освен Сталин. \r\n                    \r\n                    \r\nОще през 2014 г. първият заместник-ръководител на президентската администрация Вячеслав Володин заяви: \"Ако има Путин - има Русия, ако няма Путин - няма Русия.\"\n\r\nПутин не иска нищо повече от това Западът и руското население да се съгласят. Макар че е голяма и многообразна, Русия става заложник на личността на Путин и неговата нововъзникваща идеология. Това представлява криза на идентичността. За страна, която иска да има статута на велика сила и цивилизация, а не да бъде лично феодално владение на Путин, Русия има нужда от заявление за мисия - идеология, предлагаща открояващ се светоглед.\n\r\nПутин се нуждае от тази \"причина за съществуване\" не само като средство за отклоняване на вниманието от намиращата се в застой руска икономика, но и за да осигури наследство, предлагащо алтернатива на западния модел на либералната демокрация. А макар много от действията му напоследък да изглеждат може би импулсивни, неговото близко обкръжение все повече дава очертанията на зараждаща се национална философия.\n\r\nРазработването на идеология може да изглежда необичайно занимание за популярен авторитарен режим, който не се страхува да демонстрира военна сила и да дрънка ядрени оръжия. Но за страна, в която съвременното държавничество е новост и която едва напоследък излиза от политическите цели, основаващи се на марксизма-ленинизма от съветската епоха, е важна екзистенциална задача да определи своето виждане за себе си. Това е още по-решаващо за страна, която се стреми да играе голяма световна роля, но не иска да приеме западните норми за легитимност на вътрешното управление и на международната дипломация.\n\r\nКакво може да служи за основа на новата идеология на Русия? В началните години от своето управление Путин обещаваше на руската общественост благоденствие и стабилност. Но след като руската икономика не се разнообрази и стана още по-зависима от износа на природни ресурси, след като корупцията стана по-дълбоко вкоренена и най-важното - след като цените на петрола започнаха да падат през 2014 г., посланието за благоденствие звучи все по-кухо.\n\r\nПрез последните години от Кремъл излязоха няколко открояващи се теми: суверенитет, консерватизъм, православие и месиански стремеж за статут на велика сила. Суверенитетът стана лозунгът на Кремъл след намесата на НАТО в Косово през 1999 г. По-забележимите призиви на Путин за национален суверенитет напоследък бяха отправени в статия в \"Ню Йорк таймс\" през 2013 г., в която той защити тезата за използване на международното право за противодействие на едностранната намеса на Америка в Сирия. Оттогава Москва изтъква неотменимия \"национален суверенитет\", който дава на държавите пълна власт над техните територии, за разлика от американската и европейската представа за ограничен държавен суверенитет. \n\r\nСтатията на Путин наред с решението на Москва да предостави убежище на американския разобличител Едуард Сноудън същата година беляза началото на усилията на Москва да се представи като морален световен играч, който противодейства, особено, на САЩ.\n\r\nВсъщност голяма част от нововъзникващата идеология се определя повече чрез това, на което се противопоставя, отколкото чрез това, което подкрепя: против Америка, против Запада, против либерализма, против глобализацията, против космополитизма и против прогресивността. В много от своите речи Путин цитира руския философ Иван Илин, предупредил в есе през 50-те години на 20 век, че понятия като демократизация, либерализация и свобода са инструменти за разрушаване на единството и евразийския дух на руската цивилизация.\n\r\nСоциалният консерватизъм - или т.нар. християнски ценности, поддържани от Руската православна църква, са допълнителни градивни блокове на новата руска идеология. \"Много евроатлантически страни са се отдалечили от своите корени, включително християнските ценности . . . Това е пътят към падението\", каза Путин през 2014 г. При положение че според оценките едва 15-20 процента от 142-милионното население на Русия са практикуващи членове на Руската православна църква и като се имат предвид атеистичните съветски традиции на страната, е изненадващо, че църквата се очертава като една от най-значимите сили, оформящи новата руска национална идентичност. На практика това води до поредица вътрешни закони, забраняващи богохулството и т.нар. гей пропаганда, и декриминализиране на домашното насилие.\n\r\nЖеланието на Русия за статут на велика сила е свързано с усещането за месианска мисия. Тук ключова концепция е \"руският свят\" (руский мир), отнасяща се до специалната духовна общност от най-малко 35 милиона рускоговорящи извън федерацията - като тези в бившите съветски републики Грузия, Молдова и Украйна.\n\r\nСпоред Кремъл тези руски сънародници смятат Путин за нов \"обединител на руските земи\" в традицията на Иван Грозни, утроил територията на Московското княжество в края на 15 век. Всъщност аналогиите между съвременната външна политика на Русия и нейната някогашна имперска доктрина са поразителни. \"Руский мир\" е съвременна алтернатива на териториалните амбиции на Съветския съюз и царистката империя.\n\r\nВажно е обаче да се признае, че тези отчаяни елементи на консерватизъм, отричане на Запада и самовъзвеличаване не изграждат единно цяло. Идеологията е по-сложно явление, което обикновено включва важни елементи като икономическа теория. Путин може да се опитва да предложи алтернативно разбиране за света, но Кремъл не е доказал, че е способен да осигури привлекателна алтернатива на западния начин на живот.\n\r\nПрез следващите шест години управлението на Путин ще положи усилия да утвърди и систематизира алтернативен светоглед - виждане, което Русия има силно желание да предложи за вътрешна консумация, както и за износ. За Кремъл това виждане ще представи легитимност и патриотично заявление за мисия през 21 век. За Запада е важно да признае и да изтъкне кухостта на това виждане, а не да попада в капана да го приема като оправдание за този режим. Западът спечели Студената война, защото спечели надпреварата за идеите и идеалите. Той ще спечели отново, ако успее да преодолее предизвикателствата на обтягащите се отношения между политически разделените Съединени щати и фрагментиращата се Европа и да се придържа твърдо към виждане и мисия, които са по-положителни от това, което ще измисли Путин през поредния си мандат.\r\n---------------\r\n*\r\n/БТА/ ", "date": "2018.03.20", "title": "Голямата цел на Путин – \"ребрандиране\" на Русия"}
{"url": "https://www.dnes.bg/technology/2018/03/20/zukyrbyrg-da-obiasni-kak-se-polzvat-lichni-danni-ot-fb.371299", "text": "Комисия в британския парламент е поканила президента на американската компания Facebook Марк Зукърбърг да даде обяснения как компанията \"Кеймбридж аналитика\" се е сдобила с лични данни на потребители на социалната мрежа с цел да подпомогне предизборната кампания на Доналд Тръмп, предадоха световните агенции, цитирани от БТА. \n\n\r\nПо думите на Деймиън Колинс, председател на многопартийната комисия по култура медии и спорт към Камарата на общините, той многократно е отправял въпроси към Facebook по какъв начин компании вземат данни за потребителите на мрежата и дали данните са вземани без съгласието на потребителите. \n\r\nЗукърбърг е повикан заради \"катастрофалния провал на този процес\", заявява Колинс, депутат от управляващата Консервативна партия.\r\n                    \r\n                    \r\n\"Отговорите на вашите служители постоянно омаловажаваха този риск и подвеждаха комисията\", пише Деймиън Колинс в отворено писмо до създателя на Facebook. \n\r\nОглавяваната от Колинс комисия проучва ролята на Facebook за разпространяването на дезинформация за британската политика.", "date": "2018.03.20", "title": "Зукърбърг да обясни как се ползват лични данни от FB"}
{"url": "https://www.dnes.bg/usa/2018/03/20/sasht-dali-oryjiia-na-teroristi-v-siriia-tvyrdi-erdogan.371264", "text": "САЩ са доставили голямо количество оръжие на терористични групировки на територията на Сирия. Това заяви турският президент Реджеп Тайип Ердоган, цитиран от телевизия Хабертюрк.\n\r\nАко ние сме стратегически партньори, това означава, че вие - САЩ, трябва да ни уважавате и да спрете да ни лъжете, посочи турският лидер.\n\r\nИзпратили сте в Сирия 5 хиляди камиона с оръжие и две хиляди контейнера с боеприпаси. Значи отвърнахте на нашето искане с отказ, а сте снабдили терористичните групировки с оръжие. За какво партньорство може да става въпрос?, попита Ердоган, без да уточни за какво именно искане от страна на Турция става дума.\n\r\nТой добави, че в момента това оръжие преминава в ръцете на турската армия, информира ТАСС.\r\n                    \r\n                    \r\nНамираме тунели, а в тях има складове с оръжие, намираме домове, пълни с боеприпаси. Унищожаваме всичко това, посочи президентът.\n\r\nТурция предприе на 20 януари операцията \"Маслинова клонка\" в района на град Африн, насочена срещу сирийските кюрдски милиции Сили за защита на народа (СЗН) и Партията на демократичния съюз, които Анкара смята за терористични организации, свързани с нелегалната Кюрдска работническа партия (ПКК), припомня БТА.", "date": "2018.03.20", "title": "САЩ дали оръжия на терористи в Сирия, твърди Ердоган"}
{"url": "https://www.dnes.bg/sofia/2018/03/20/vypreki-merkite-kamioni-parkirat-na-zeleno-v-mladost.371275", "text": "В края на миналия месец гражданин сигнализира институциите чрез платформата за сигнали  за нерегламентирано паркиране на камиони и леки автомобили на представители на куриерски фирми върху зелени площи в столичния квартал \"Младост\" 4.\n\n\r\n\"Уважаеми дами и господа, това е третият ми пореден сигнал за нарушители на бул. \"Александър Малинов\" 89, които са унищожили и обезобразили булеварда и прилежащите зелени площи. Съществува и риск за автотрафика\", отбелязва тогава авторът на сигнала.\r\nБроени дни, след като столичанинът отдел \"Пътна полиция\"-СДВР, а  даде на случая, бяха по булеварда в столичния квартал. Общината, съвместно с КАТ, започнаха да предприемат серия от мерки за разрешаване на проблема.\r\r\n                    \r\n                    Точно месец по-късно обаче научаваме от същия гражданин, че паркирането продължава, с тази разлика, че в момента се извършва в близост до предишното място.\r\nТук идва моментът да попитаме ефективни ли са предприетите до момента мерки и достатъчни ли са?\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.20", "title": "Въпреки мерките: Камиони паркират на \"зелено\" в Младост!"}
{"url": "https://www.dnes.bg/obshtestvo/2018/03/20/mejdu-koricite-da-namerim-spasenie-v-dumite.371296", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Да, Диди, отучиха ни от Аз! И то не напоследък. Така е от хиляди години...\", коментира лирическият герой на Калин Терзийски в новия му роман \"Разкажи ми\". \r\nКнига за писането като начин на живот и как да намерим спасение в думите. \r\nМежду кориците авторът размишлява и споделя как се става \"Аз\".\r\n\"Умирах... Сега живея втори живот\", признава Калин Терзийски и разкрива какво е да бъдеш на върха и на дъното. \r\nКакви са демоните и ангелите в живота на един от най-успешните писатели в България и какво още разкрива той в книгата си - чуйте във видеото на .", "date": "2018.03.20", "title": "Между кориците: Да намерим спасение в думите!"}
{"url": "https://www.dnes.bg/mish-mash/2018/03/20/nauchnite-fakti-koito-veshtaiat-razvod.371283", "text": "Учените, които се занимават със социология, обаче имат някои категорични виждания по темата. Те твърдят, че съпружеските двойки, които стигат до развод, имат някои сходни характеристики, с които може да се опише връзката им.\r\nЕто и повече за това кои са факторите, които предсказват бъдещ развод.\r\n\r\nПо принцип е добре да сключите брак, когато се чувствате готови за това или когато сте убедени, че сте открили правилния човек, с когото мислите, че можете да прекарате целия си живот. Но според доста проучвания, двойките, които се женят в тийнейджърските си години и тези, които встъпват в брак в средата на 30-те си години, са изложени на по-голям риск от развод, отколкото двойките, които се вричат във вечна вярност в края на 20-те и началото на 30-те си години.\r\r\n                    \r\n                    Според изследване, ръководено от Николас Волфънг, професор от университета в Юта, при сключване на брак след 32-годишна възраст, шансовете да се стигне до развод се увеличават с около 5% всяка следваща година (на 33, 34, 35 и т. н.). Вероятна причина за това е, че в тази зряла възраст всеки един от съпрузите е вече оформена личност и не е много склонен към компромиси.\r\n\r\nВ изследване на Харвард от 2016 г., се твърди, че финансовите средства на двойката не засягат шансовете за развод толкова много, колкото справедливото разделение на труда. Ако в една двойка мъжът не работи на пълен работен ден (или изобщо не работи), докато жената се труди по осем часа на ден, то това натяга отношенията в семейството и шансът за развод е с 3,3% по-голям, отколкото при двойките, в които съпругът си има постоянна работа. Изследователите стигат до заключението, че стереотипът за мъжете, издържани от жена си, все още е много крехък и може да засегне брачната стабилност.\r\nОстаналите четете на ", "date": "2018.03.20", "title": "Научните факти, които вещаят развод"}
{"url": "https://www.dnes.bg/technology/2018/03/20/prevod-na-dumi-i-izrazi-samo-s-edno-mahvane-na-rykata.371276", "text": "Една година след появата на \"черно-белия\" модел на първия часовник-преводач с лазерно насочване, е създаден новият модел с цветен екран и повишена функционалност. Това разказва авторът на иновативното устройство Владимир Ичевски.\n\r\nВ подкрепа на \"революцията на китката\" е създаден световно нов продукт на електрониката от т.н. wearable electronics за автоматичен превод на думи и изрази от едни езици към други. Това е единственото устройство, което осигурява превод на думи/изрази с помощта на едно единствено движение - махване с ръка към текста, разположен на хартия, електронни четци, таблети, смартфони.\r\nБез значение са форматите на текстовете, моделите, операционните системи, мрежовата свързаност на устройствата и пр., вижда ли се текст, устройството може да действа.\r\r\n                    \r\n                    Подвижна камера позволява устройството да се използва традиционно, като се държи и управлява активно с ръка, или като ръчен часовник в режим свободни пръсти (Fingers Free). Управлението става с жестове, с леки \"диригентски\" движения на ръцете, като ползвателите се освобождават от досадните рутинни действия, които съпровождат всяко усилие за превод.\r\nЗасега устройството предлага превод от английски, немски, френски, испански, португалски и италиански към български, както и превод между тези основни езици - общо 15. В сегашната версия на устройството могат да се разположат до 8 езика, което е достатъчно за цялата фамилия, като наборът от езици и софтуерът могат да се актуализират по всяко време. С подходящ набор речници ползвателите могат да решат езиковите си проблеми във всяка точка на планетата без нужда от мрежови покрития. Предстои да се добавят много нови езици съобразно интереса на потребителите.\r\nЦветният екран е с touch screen функции и допуска цветова настройка съобразно вкусовете, облеклото и настроението на притежателите си. Динамичната смяна на цветовете позволява на човек да разбира, без да се взира, спестявайки ценна мисловна и зрителна енергия,\n\r\nТози продукт е практически готов за промишлена реализация и за излизане на световните пазари. Авторът предлага обществото да подкрепи промишлената фаза на проекта по системата CrowdFunding (публично финансиране), чрез което стартът на серийното производство на нов иновативен продукт се финансира от бъдещите му ползватели чрез предварителни поръчки за него.", "date": "2018.03.20", "title": "Превод на думи и изрази само с едно махване на ръката"}
{"url": "https://www.dnes.bg/obrazovanie/2018/03/20/55-167-na-matura-po-bylgarski-biologiiata-predpochitana-za-vtora.371277", "text": "Общо 55 167 зрелостници са заявили желание за участие в държавния зрелостен изпит по български език и литература, а 44 850 - във втория задължителен изпит по предмет по избор. Матурите ще се състоят съответно на 21 и 23 май 2018 г., съобщи пресцентърът на Министерството на образованието и науката. \n\r\nИ тази година най-много ученици - 13 820, са пожелали биология за втория си зрелостен изпит. \n\r\nАнглийски език са посочили 13 744 зрелостници, а география и икономика - 6904. За изпита по философия са подадени 3893 заявления.\n\r\nНа матура по математика желаят да се явят 2479 зрелостници, а по история и цивилизация - 1305. \n\r\nИзпити по химия и физика се очаква да положат съответно 246 и 282 дванадесетокласници.\r\n                    \r\n                    \r\nНай-малко бъдещи абитуриенти са поискали да се явят на изпит по италиански език - 86. \n\r\n10 421 зрелостници са предпочели възможността в дипломите им да се впише средноаритметичната оценка от двата държавни изпита за придобиване на професионална квалификация вместо оценка от втора матура по общообразователен предмет. \n\r\nЗа трети зрелостен изпит по желание са кандидатствали 782 ученици. \n\r\nИзпитите по желание ще са в периода от 29 май до 1 юни по график, който ще бъде обявен допълнително.", "date": "2018.03.20", "title": "55 167 на матура по български, биологията - предпочитана за втора"}
{"url": "https://www.dnes.bg/akoshtete-vqrvaite/2018/03/20/kakvo-ni-kara-da-se-usmihvame-slynceto-edno-obicham-te.371262", "text": "Въпреки склонността им да \"мрънкат\", обикновено за лошото време, британците се оказват по-скоро оптимистично настроена нация, пише в. \"Дейли стар\", позовавайки се на резултатите от проучване, осъществено от \"АмазонСмайл\" с цел да установи какво най-често извиква усмивки по лицата на хората.\r\nДопитването, обхванало 2000 души, показва, че жителите на Острова се усмихват средно 6205 пъти в годината и се мръщят 4015 пъти годишно.\r\nДве трети от участниците в анкетата споделят убеждението, че светът е по-скоро добро, отколкото лошо място. Оптимистично настроените британци признават, че сред нещата, които им доставят най-голямо удоволствие, е да правят добрини за други хора.\r\r\n                    \r\n                    Проучването разкрива, че внушителните 95 процента от поданиците на Нейно Величество отделят средства за благотворителност, като една трета подпомагат добри каузи поне веднъж месечно.\r\nКакво най-често извиква усмивка по лицата на хората? Близо 50 процента от участниците в допитването посочват слънчевия ден, следван от думите \"Обичам те\" и непринудените жестове.\r\nТоп 30 на нещата, които най-често карат хората да се усмихват:\r\n1. Слънчевият ден\r\n2. Думите \"Обичам те\"\r\n3. Непринудените жестове\r\n4. Подаръците\r\n5. Подкрепата\r\n6. Хапването на риба и пържени картофки край морето\r\n7. Бебешкият смях\r\n8. Традиционното неделно печено, споделено със семейството\r\n9. Обилното хапване в любимия ресторант\r\n10. Радостното махане на кучешка опашка\r\n11. Газенето в току що навалял сняг\r\n12. Чуждите добри дела\r\n13. Хубавите шеги, предизвикващи всеобщ смях\r\n14. Гледката на хванати за ръце възрастни хора\r\n15. Подаръците без повод\r\n16. Забавните видеа и картинки\r\n17. Малките печалби от лотарията\r\n18. Ястията, приготвени от друг\r\n19. Повишението в службата/увеличението на заплатата\r\n20. Слушането на песен, напомняща за почивка\r\n21. Хапването на шоколад на дивана\r\n22. Ароматът на прясно окосена трева\r\n23. Гледката на хора, отстъпващи мястото си в транспорта на бременни жени\r\n24. Проявите на кавалерство\r\n25. Появата на първите нарциси през пролетта\r\n26. Получаването на букет цветя\r\n27. Миризмата на барбекю\r\n28. Първата глътка студена бира в горещ ден\r\n29. Обядът в кръчмата\r\n30. Цъфналите дръвчета.\r\n(БТА)\r\n ", "date": "2018.03.20", "title": "Какво ни кара да се усмихваме? Слънцето, едно \"Обичам те\"..."}
{"url": "https://www.dnes.bg/stranata/2018/03/20/kolko-sa-vrabchetata-broeneto-im-shte-e-prez-mai.371273", "text": "За втори път ще броим заедно врабчетата в България. Миналата година на днешния Световен ден на врабчето – 20 март, ние, Българското дружество за защита на птиците, стартира кампанията \"Ние броим врабчетата\".\n\r\nТази година ще броим врабчетата през май. Отново единственото необходимо усилие от страна на желаещите да броят врабчета ще бъде да се регистрират на сайта vrabcheta.bg и в деня на броенето да отделят само 10 минути и запишат данни си. Тези, които вече са го направили, само трябва да влязат в профила си.\r\n \r\nКампанията на БДЗП има за цел да оцени състоянието на трите най-често срещани врабчета – домашно, полско и испанско. \n\r\nНа vrabcheta.bg има интерактивна карта, която предлага на всеки да си запази предварително удобно място, което да посети в деня на броенето. На сайта има и подробна информация със снимки на трите вида врабчета.\r\n                    \r\n                    \r\nНа 8 април 2017 година, 550 души в цялата страна преброиха 6706 врабчета.  \n\r\nТази година преброяването ще е през май, защото тогава трите вида врабчета със сигурност вече ще гнездят и благодарение на преброяването ще станат ясни местата, които предпочитат за отглеждане на малките си. \n\r\nВрабчетата избягват места за живот, където нивата на шум са високи и липсват зелени площи, както и че предпочитат среда с разнородни местообитания, която им осигурява необходимите условия за съществуване.", "date": "2018.03.20", "title": "Колко са врабчетата? Броенето им ще е през май"}
{"url": "https://www.dnes.bg/rusia/2018/03/20/posledniiat-mandat-shte-si-izbere-li-putin-priemnik-ili.371260", "text": "С най-доброто си представяне на избори в цялата си политическа кариера президентът Владимир Путин бе преизбран с лекота за следващия си шестгодишен мандат, но тягостният въпрос какво ще стане след края на неговото управление вече се задава на руския хоризонт, пише Асошиейтед прес.\n\r\nВ изявата му след изборната победа в неделя Путин незабавно бе попитан какви са му плановете за след 2024 година. Питането беше отражение на неспокойствието в Русия заради въпроса с приемствеността, който ще бъде основна част от политическия пейзаж в близко бъдеще.\n\r\nПутин събра близо 77 процента от вота, полира имиджа си на лидер, радващ се на огромна обществена подкрепа. Това ще му даде повече поле за маневриране при обмислянето на избора си: да подготви надежден приемник, да премахне ограничението за максимален брой последователни мандати или да създаде нов властови пост, за да може да продължи да дърпа юздите, след като приключи четвъртият му мандат.\r\n                    \r\n                    \r\nВсички тези опции ще останат на масата и Путин вероятно ще почака още няколко години, преди да направи избора си.\n\n\n\n\r\nЗапитан дали може да подеме инициативата за промени в конституцията, той отговори с характерната си сдържаност и каза, че \"още\" няма планове. Също така се присмя на идеята да си вземе шестгодишна почивка, след което отново да стане президент през 2030 г.\n\r\n\"Това е малко нелепо, нека пресметнем. Да стоя на власт, докато стана на 100 ли? Не!\", каза той.\n\r\nАлександър Баунов, анализатор в Московски център \"Карнеги\", каза, че ще бъде добре за Путин \"да напусне президентския пост с рекордно висок резултат\", тъй като теоретично това е последният му президентски мандат.\n\r\n\"Последният му мандат на този пост. . . ще бъде период на преход във властта. Много по-лесно е да влезеш в този властови преход, когато имаш този особено висок резултат\", каза Баунов. През последните няколко години Путин методично сменя членовете на кабинета и губернаторите на административно-териториалните единици на Руската федерация. Някои от тях, например губернаторът на Тулска област Алексей Дюмин, на 45 години, и министърът на икономическото развитие Максим Орешкин, на 35, са спрягани за негови потенциални приемници.\n\r\nСкептици отбелязват обаче, че макар и Путин да възнамерява да остане на власт, Кремъл може умишлено да насърчи раздухването на слухове за негов приемник, за да види как елитите и широката общественост ще реагират.\n\r\nШестдесет и пет годишният руски лидер остава в добра физическа форма, продължава да играе хокей на лед и да се занимава с други активни дейности, така че може да бъде достатъчно здрав да продължи и след 2024 година.\n\r\nХодът на китайския лидер Си Цзинпин да премахне ограничението за максимален брой президентски мандати може да се окаже изкушаващ пример за руския лидер. Си бе един от първите чуждестранни лидери, които поздравиха Путин за победата.\n\r\nПутин спази ограничението от максимум два последователни мандата, когато през 2008 г. зае премиерския пост и остави дългогодишния си сътрудник Дмитрий Медведев да служи като президент по заместване за четири години. Путин обаче бе недоволен от представянето на Медведев, особено заради решението му да позволи на Запада да предприеме военни действия в Либия, които доведоха до падането от власт и смъртта на дългогодишния лидер Муамар Кадафи.\n\r\nСлед като си върна президентския пост през 2012 г., Путин се фокусира върху укрепването на руското влияние в света и смело се опълчи на Запада. Връхна точка на тази политика бе руската анексия на Кримския полуостров през 2014 г. и подкрепата за сепаратисткия бунт в Източна Украйна - действия, които доведоха до западни санкции и предизвикаха напрежение, каквото не бе виждано от времето на Студената война.\n\r\nПутин се самоизтъква като защитник срещу ръководените от САЩ заговори Русия да бъде изолирана и отслабена. Тъй като тези обтегнати отношения със Запада не дават никакви признаци на подобрение, трудно бихме си представили как той ще напусне поста през 2024 г.\n\r\nВъпреки че тези конфронтации изостриха икономическите несгоди на Русия, те засилиха патриотичните настроения в Русия и увеличиха подкрепата за Путин.\r\n\"Ако руски лидер е добре дошъл и приет като. . . личен приятел, ако се усмихва от сутрин до вечер редом до различни западни лидери, това поражда подозрения тук у дома\", каза Баунов. \"Но ако руски лидер е силно критикуван от Запада, от медии и политици, това означава най-вероятно, че той прави всичко по силите си да защити националните интереси на Русия\".\n\r\nТатяна Орлова, 67-годишна пенсионерка от Санкт Петербург, гласувала за Путин, го нарича \"защитника на нашата родина, който възкреси армията, върна Крим на Русия и вдигна Русия на крака\". \"Моля се на Бог за него\", добави тя.\n\r\nВъпреки че опълчването срещу Запада се възприема добре от руснаците, има спад в стандарта на живот, предизвикан от комбинирания удар от санкции и ниски цени на петрола. Мнозина са недоволни от работата му във вътрешен план и очакват от него да повиши заплатите, да оздрави боледуващите здравна и образователна система и да модернизира разпадащата се инфраструктура.\n\r\n\"Преди шест години всички бяха добре финансово, хората купуваха коли, апартаменти\", каза 34-годишната Ирина Коровина, която е гласувала в Екатеринбург за Путин. \"Сега нещата са по-трудни. Хората пестят от храна, от дрехи. Иска ми се нещата да станат пак такива, каквито бяха\".\n\r\nПо-рано този месец Путин постави за цел 50-процентно увеличение на руския БВП на глава от населението до средата на следващото десетилетие, но не даде много подробности как може да бъде постигнато това. В речта си за състоянието на нацията той размишляваше върху опасенията, че Русия ще изостане от други страни, ако не прави повече иновации.\n\r\n\"Вече имахме две икономически кризи, предизвикани от прекомерното разчитане на петрола и газа: през 2008-2009 г. и през 2014-2015 г. цените на петрола се сринаха\", каза Крис Уефър от консултантската компания \"Макро\".\n\r\n\"Малко като в цитата от Оскар Уайлд, \"Един път е зла участ, втори път изглежда небрежност\", но в случая на Русия два пъти бе зла участ, а третият ще изглежда като небрежност\", каза Уифър. \"Мисля, че правителството отчаяно се бори да не допусне да бъде отново свръхзависимо от петрола и газа\".\n\r\nОбещанията на Путин да избави постепенно Русия от огромната й зависимост от износа на петрол, газ и други суровини надали скоро ще се реализират и плановете за насърчаване на икономическия растеж може да се окажат трудни за прилагане. Въпреки това икономическите проблеми вероятно няма да представляват значителна заплаха за неговото управление.\n\r\nВ Русия понякога има на отделни места протести заради икономически проблеми като намаляване на заплатите, но няма национално движение и много профсъюзи са под контрола на работодателите.\n\r\nИзборите в неделя още повече маргинализираха разделената опозиция. Дори сигналите на много места за незаконно пускане на допълнителни бюлетини в урните и жалбите от наблюдатели и опозиционни активисти за принуждаване на гражданите да гласуват, за да увеличат избирателната активност, няма да накърнят победата на Путин в очите на повечето руснаци.\n\r\n\"Поне ще имаме стабилност - това все пак е нещо\", заяви 20-годишната студентка Екатерина Корнилцева в Екатеринбург, също гласувала за Путин.\n\r\nЕлена Соловьова от Санкт Петербург, 43-годишна мениджърка, каза, че е гласувала за други в минали избори, но този път е дала гласа си за Путин, защото \"не желая никакъв срив, който да влоши живота ми или този на децата ми\".\n\r\nВ краткосрочен план Путин може да направи промени в правителството и структурите за сигурност, за да изпробва нови имена и да прецени дали са годни за негови приемници.\n\r\nТе вероятно ще са млади технократи, \"които нямат политическо минало и идеологически пристрастия\", каза базираната в Париж анализаторка Татяна Становая.\r\nАко не намери сериозен кандидат до средата на мандата си и вижда пред себе си \"страх и безпокойство. . . то Путин ще се изкуши още повече да остане на власт\", добави тя. \r\n \r\n/БТА/\r\n ", "date": "2018.03.20", "title": "Последният мандат? Ще си избере ли Путин приемник или...?"}
{"url": "https://www.dnes.bg/notifikacii/2018/03/20/za-2-meseca-800-000-lv-plius-za-alo-apashite-minus-za-babite.371229", "text": "За първите два месеца на година телефонните измамници са успели да приберат около 800 000 лева от възрастни хора в цялата страна. Това сочат последните, неофициални все още данни, съобщи старши инспектор Златка Падинкова, началник сектор \"Измами\" в ГД \"Национална полиция\", пред БНТ.\r\nВъпреки внушителната сума полицията отчита намаляване на случаите на ало измами. От началото на годината те са 29, а задържаните ало апаши са 29.\r\nСамо през миналата седмица при една измама в Бургаско възрастни хора са дали 36 000 лева на телефонни апаши. Измамата е извършена по схемата \"провеждане на полицейска операция\".\n\n\n\n\rИнспектор Падинкова обясни, че все по-често наблюдават случаи по-млади хора да стават жертви на ало измамници. \"Говорим за младежи и деца\", уточни тя.\r\nИнспектор Падинкова разказа, че в края на миналата година са имали случай на измама на възрастна жена и на сина й едновременно.\r\n\"Измамата е за около 70 хиляди лева, реализирана е в столицата - майка и син на няколко пъти са давали пари на телефонните измамници. В крайна сметка извършителите бяха задържани, но въпреки това е факт, че вече и по-млади хора се връзват на схемите на измамниците\", коментира инспекторът.\r\nТя обясни, че ало апашите не променят особено репертоара си през последните година – две. Над 95% от регистрираните престъпления са по една основна схема - \"провеждане на полицейска операция\" .\r\nПри нея на жертвата се обажда първо мним полицай, който предупреждава, че предстои да се обадят ало апаши. Веднага след това се обажда мним лекар, който иска пари за пострадал роднина. Това обаждане е брутално и цинично, с много заплахи за рязане на глави, уши и т.н. След това се обажда мнимия полицай и схемата се задейства.\r\n\"Телефонните измамници продължават активно да използват румънски сим карти и да действат от територията на нашата северна съседка – Румъния\", каза още инспектор Падинкова. \r\nТя обясни, че те са се позиционирали в различни хостели, къщи за гости, хотели в северната ни съседка, откъдето извършват престъпления в България и в Гърция.", "date": "2018.03.20", "title": "За 2 месеца – 800 000 лв.! Плюс за ало апашите, минус за бабите..."}
{"url": "https://www.dnes.bg/world/2018/03/20/gaf-po-bbc-misteriozni-obuvki-zad-divana-v-sutreshen-blok.371255", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТелевизията е магия, но понякога може да бъде и доста коварна форма на изкуство. Особено, ако предаването е на живо.\r\nВодещите на сутрешния блок по британската телевизия BBC и тяхната асистент-режисьорка Трейси показаха нагледно какви са капаните и предизвикателствата на живия ефир. А именно – да попаднеш в кадър, без да искаш и да се опиташ да се скриеш зад дивана с гостите.\r\nИменно такава е и ситуацията с Трейси, която буквално заляга зад дивана в студиото, докато водещите невъзмутимо продължават интервюто, разказва .\r\nОт нея се виждаха само обувките ѝ, които тя безуспешно се опита да скрие от погледа на зрителите.", "date": "2018.03.20", "title": "Гаф по BBC: Мистериозни обувки зад дивана в сутрешен блок"}
{"url": "https://www.dnes.bg/balkani/2018/03/20/gyrciia-predpochita-imeto-gorna-makedoniia.371293", "text": "Министърът на външните работи на Гърция Никос Кодзиас разкри съдържанието на предложението, което е отправил в Скопие за разрешаване на спора за името на Македония. Това се е случило в кулоарите на срещата на външните министри на страните-членки на ЕС в Брюксел. \n\r\nТой е заявил, че проектопредложението е в ръцете на македонското правителство, като е добавил, че предпочитаното от Атина име на бившата югорепублика е \"Горна Македония\", пише електронното издание на гръцкия вестник Protothema, цитирано от \"Фокус\".\n\r\n\"Съставихме текст, който представлява цялостната ни позиция за разрешаване на всички проблеми, които имаме с БЮРМ (Бивша югославска република Македония), както и дневен ред за бъдещото ни сътрудничество, което ще бъде от полза и за двете страни. Изпратих предложението в Скопие преди няколко дни\", е заявил Кодзиас. \r\n                    \r\n                    \r\nВ документа се съдържат пет приемливи варианта за новото име на бившата югорепублика, като Атина има предпочитания към \"Горна Македония\", като са включени и \"червени линии\".\n\r\nГръцкото издание припомня, че ръководителят на гръцката дипломация трябва да се срещне с македонския си колега Никола Димитров в Скопие в четвъртък и се очаква резултатите от преговорите да бъдат решаващи за бъдещото развитие на разговорите между двете страни и за това дали е възможно да бъде намерено решение на спора за името. \n\r\nОсвен с Димитров, Кодзиас ще се срещне и с лидерите на опозиционната македонска партия ВМРО-ДПМНЕ.", "date": "2018.03.20", "title": "Гърция предпочита името \"Горна Македония\" "}
{"url": "https://www.dnes.bg/stranata/2018/03/20/vylci-napadat-domashnite-jivotni-v-ardinsko.371284", "text": "Вълци нападнаха и удушиха домашни животни в ардинското село Синчец. Това е вторият набег на хищниците в района, съобщи кметът на селото Хълме Мустафа пред БНР.\r\nИнцидентът е станал посред бял ден. \r\nСунай Мехмед, който отглежда 40 кози, извел животните на паша в землището на Синчец. Тогава се появили вълците, разказа кметът Хълми Мустафа.\r\n\"Той ги е видял на 200-300 метра от него. Вълците се плашат, но когато са гладни, може и човек да нападнат\", обясни той.\r\nСлед инцидента хората в селото са изплашени и се страхуват да пускат животните на свободна паша.\r\nПрез миналата година вълци удушиха 8 овце и 1 крава, а сега 4 кози, обясни кметът.\r\nСлед случая от миналата година, той е уведомил горското стопанство в Ардино, но тогава не са предприети мерки.\r\nСега той ще поиска разрешение за провеждане на хайка, за да спрат вълчите набези.", "date": "2018.03.20", "title": "Вълци нападат домашните животни в Ардинско"}
{"url": "https://www.dnes.bg/eu/2018/03/20/es-zapisva-obshtinite-za-bezplatno-wi-fi.371300", "text": "Европейската комисия обяви, че е отворила портал за регистрация на общините, желаещи да получат финансова помощ за инсталиране на безплатен безжичен интернет на обществени места. Първите записали се имат най-голям шанс да вземат европейския ваучер, съобщи комисарката Мария Габриел, която отговаря за програмата WI-FI4EU.\n\r\n120 млн от европейския бюджет ще бъдат разпределени между 628 000 общини, които отговарят за подпомагане по нея. \n\r\nВсяка от тях ще получи ваучер на стойност 15 000 евро, с който ще може да наеме компания, която да инсталира рутерите. Те са предназначени за обществени места като площади и градинки, болници, гари и библиотеки.\n\r\nОсигуреният интернет трябва да бъде със скорст от поне 30Mbps, като услугата трябва да се поддържа за сметка на общинския бюджет поне 3 години.\r\n                    \r\n                    \r\nПраво на парите ще имат общини, които в момента не разполагат с такава услуга, което изключва големите градове и европейските столици, където безплатният бежичен интернет е факт.\n\r\nНа 15 май записалите се за участие ще бъдат поканени от Еврокомисията да представят проектите си, след което ще бъдат избрани първите получатели на финансирането.\n\r\nПрограмата предлага на общините ваучери на стойност 15 000 евро за създаване на точки за публичен достъп до безжичен интернет на обществени места, но всяко кмество може да участва само веднъж в нея.\n\r\nПолучили европейският чек кметовете трябва да направят обществена поръчка, за да изберат компанията, която ще инсталира интернета.\n\r\nОбщините могат да използват ваучерите на WiFi4EU за закупуване и инсталиране на оборудване за безжична интернет връзка в избрани от тях центрове на местния обществен живот. Разходите за поддръжката на мрежата ще се поемат от съответната община.\n\r\nВ бюджета на ЕС до 2020 г. са предвидени 120 млн. евро за оборудване за безплатни обществени Wi-Fi услуги в всички държави членки, както и от Норвегия и Исландия. Еврокомисията предвижда да направи още четири набирания на кандидати.", "date": "2018.03.20", "title": "ЕС записва общините за безплатно WI-FI"}
{"url": "https://www.dnes.bg/stranata/2018/03/20/sniag-po-listata-i-ski-za-decata-chestita-pyrva-prolet.371301", "text": "\n\r\nЕсенни листа, покрити със сняг, и малчугани със ски и екипировка се радват на любимите си зимни емоции - така изпращаме тази година най-студения месец, за да посрещнем официално пролетта, по-дългия ден, по-топлите дни, повече разходки навън, повече срещи с приятели, повече ваканции и приключения.\r\nМакар времето навън да ни обърква до известна степен, слънцето и птиците постепенно ни подготвят за по-топлия период от годината.", "date": "2018.03.20", "title": "Сняг по листата и ски за децата: Честита първа пролет!"}
{"url": "https://www.dnes.bg/za-da-se-razbirame/2018/03/20/priznacite-che-partnioryt-vi-e-manipulator.371177", "text": "Много жени не си дават сметка, че във връзката им има нещо нередно. Ако партньорът ви ви кара да се чувствате сякаш сте луди, сякаш нещо не ви е наред или че не правите нищо както трябва, то той е манипулатор, който непрекъснато направлява съзнанието ви, както си поиска. \r\nЕмоционалната злоупотреба го кара да се чувства значим като истински мъж, който контролира връзката. Тази илюзия се превръща в основен движещ фактор на отношенията, които в крайна сметка са нещо съвсем различно от любов и партньорство.\r\n\r\n\r\n\r\n\r\n \r\nАко чувството, че сте луди не ви напуска почти през цялото време, значи нещо не е наред, но не с вас. Манипулиращият партньор използва всяка ситуация, за да ви уязви и за да ви обърка.\r\n\r\n\r\n \r\nЖертвите на емоционална манипулация губят увереността в себе си. Започват да не си вярват, да се съмняват в способностите си, в мнението си, в правотата си. Манипулаторът ви съди непрекъснато, коригира ви според своите виждания, критикува изборите, които правите и никога не се съгласява с мнението ви.\r\n\r\n\r\n\r\n\r\n\r\n\r\n\r\n", "date": "2018.03.20", "title": "Признаците, че партньорът ви е манипулатор"}
{"url": "https://www.dnes.bg/sofia/2018/03/20/10-firmi-v-bitka-za-tiket-sistemata-v-sofiia.371295", "text": "10 фирми участваха в обществената поръчка за изграждане на Електронна система за таксуване в градския транспорт на София. \r\nТикет системата ще бъде свързана с метрото и ще обхване 1 300 превозни средства. В тях ще бъдат монтирани камери за видеонаблюдение за по-голяма сигурност при пътуването. \r\nСистемата ще помогне за намаляване на гратисчиите в градския транспорт, посочи пред БНР Пламен Църноречки, ръководител на дирекция \"Маркетинг и стопанска дейност\" в Центъра за градска мобилност.\r\n\"Това ще даде повече удобства на пътниците. Ще може с един превозен документ да се ползва цялата градска мрежа на транспорта, включително и метрото, за което сега трябва да се купува отделно билет. Освен това, картите за пътуване ще могат да се зареждат и удобно от всяко място - от телефон, домашен компютър и няма да се налага хората да се редят на  опашка. Ще следим по-добре и работата на контрольорите\", обясни той.", "date": "2018.03.20", "title": "10 фирми в битка за тикет системата в София"}
{"url": "https://www.dnes.bg/business/2018/03/20/bulgartransgaz-kupuva-aktivite-na-iujen-potok-bylgariia.371294", "text": "\"Булгартрансгаз\" обяви преди минути, че купува активите и земите на \"Южен поток България\" за 13 187 688 лв.  Това става ясно от решение за класиране на единствения участник в обществена поръчка - \"Южен поток България\", която е по процедура договаряне без предварително обявление, пише .\n\r\nОбществената поръчка бе обявена на 6 март и приключва на 20 март с решение за подписване на договор за покупка на активите на компанията, която щеше да е собственик на газопровода \"Южен поток\" на територията на България. В нея 50% бяха собственост на БЕХ, а 50%  - на \"Газпром\". \nДо поръчката се стигна след писмо от министъра на енергетиката Теменужка Петкова от 26 януари 2018 г. до \"Булгартрансгаз\", по повод постъпила информация, че акционерите в \"Южен поток България\"  са приели решение за прекратяване на дейностите по проекта и са дали мандат на директорите на съвместното дружество да продадат активите на компанията \"Южен поток България\". \r\n                    \r\n                    \r\nШефът на БЕХ Петьо Иванов пък е изразил становище, че е целесъобразно активите на \"Южен поток България\"  да бъдат запазени в рамките на групата БЕХ и да бъдат използвани за други проекти,  които ще бъдат реализирани от \"Булгартрансгаз\".\n\r\n\n\r\nАктивите интелектуална собственост включват доклад за Оценка на въздействието върху околната среда, подробен устройствен план - парцеларен план и план за застрояване, технически проекти, геотехнически, геоложки и археологически проучвания, учредено право на строеж .\n\r\nПридобива се право на собственост върху 28 поземлени имоти, собственост на \"Южен поток България\" и придобиване на право на строеж върху 5 имота, учредено в полза на \"Южен поток България\". \r\n ", "date": "2018.03.20", "title": "\"Булгартрансгаз\" купува активите на \"Южен поток България\""}
{"url": "https://www.dnes.bg/eu/2018/03/20/erdogan-si-iska-ot-es-parite-za-bejancite.371302", "text": "Европейските средства за бежанците от Сирия, не за турското правителство. Така Европейската комисия отговори вчера, на заявката на турския президент Реджеп Ердоган, че ще иска незабавно да се издължи остатъка от 3-те милиарда, които Брюксел му обеща, за да спре бежанците. \n\n\r\nТурция ще постави въпроса за парите на срещата във Варна на 26 март, където лидерите на евроинституциите ще вечерят с турския президент при домакинството на премиера Бойко Борисов.\n\r\n“Направените към нас обещания не са спазени. Казаха, че ще ни дадат 3 млрд евро плюс още 3 милиарда, но до момента едва 850 милиона са влезли в нашите сейфове“, заяви Ердоган, цитиран от Ройтерс.\r\n                    \r\n                    \r\n\"Ако ще ги давате тези пари, дайте ги, ако не – ние имаме гордост и вие не можете да си играете с нея“, казал още държавният глава.\n\r\nСпоред Европейската комисия всички 3 млрд. евро са разпределени, а над 1,6 млрд изплатени към различни проекти, които се грижат за бежанците. Причината не всички пари да са още преведени е че проектите продължават, заяви говорител на шефа на Еврокомисията Жан-Клод Юнкер. Той цитира проекта, чрез който на бежанците всеки месец се привеждат пари за издръжка и наеми, който според Брюксел обхваща близо 2 млн., от 3-те млн., намиращи се в момента в Турция.\n\r\nМиналата седмица Еврокомисията поиска от държавите членки да съберат помежду си още €2 млрд., с които да започне плащането по втория 3-милиарден транш за Турция. Много правителства обаче се противопоставят на това, настоявайки, че всички пари трябва да дойдат от европейския бюджет, тъй като сделката с Турция е сключена през \r\n2015 г. от името на ЕС.\n\r\nОтношенията с Турция ще бъдат обсъждани от европейските лидери на срещата им в Брюксел в четвъртък. На събирането си през февруари те поискаха да имат последната дума по това дали шефовете на Европейската комисия и на Съвета - Юнкер и Доналд Туск, да летят до Варна за разговора с Ердоган.\n\r\nВъншният министър Екатерина Захариева, която участва днес в заседание на Съвета в Брюксел, подготвящо лидерската среща, заяви че работата по провеждането на Варненската среща тече с пълна сила. Тя добави, че Гърция и Кипър ще представят пред лидерите „напрежението, което се създаде“, но изрази надежда, че вечерята няма да бъде отложена, защото „е възможност за обсъждане на отношенията“.\n\r\nКипър възразява срещу българската инициатива заради блокирането от Анкара на достъпа до подводно залежище на природен газ в свои води, за което е наел италианска компания да го изследва. А Гърция настоява за освобождаването на двама митничари, които бяха арестувани при инцидент този месец между гръцки и кипърски гранични катери в Егейско море.", "date": "2018.03.20", "title": "Ердоган си иска от ЕС парите за бежанците"}
{"url": "https://www.dnes.bg/politika/2018/03/20/zdravnoto-ministerstvo-se-zae-s-pirogov-shte-go-ozdraviava.371287", "text": "Здравното министерство представи на ръководството на \"Пирогов\" плана за финансово оздравяване на лечебното заведение.\r\nКъм изпълнението му ще се пристъпи в началото на април. Той ще продължи да действа през следващите три години, като МЗ ще наблюдава на месечна и тримесечна база изпълнението на плана.\n\n\n\r\nОздравителният план не предвижда съкращения на медицински персонал и на специалисти по здравни грижи, уточняват от пресцентъра на МЗ.\r\nМерките, които ще бъдат предприети, включват предимно оптимизиране на незаети бройки и структури с ниска степен на използваемост на леглата, както и елиминиране на дублиращи се дейности.\r\r\n                    \r\n                    Целта е да се постигне максимално ефективно използване на налични кадри, сграден фонд и апаратура. Персоналът на болницата ще бъде разпределен по структури така, че да отговаря на изискванията на медицинските стандарти. По този начин се изпълняват препоръките на Изпълнителна агенция \"Медицински одит\".\r\nПредстои директорът на болницата да представи пред персонала новата структура и правилата за формиране на възнагражденията в лечебното заведение. Болницата разполага с необходимия брой лекари в спешните приемни кабинети и отделения, с което ще се гарантира непрекъснатото и своевременно обслужване на пациенти при спешни състояния. Специализантите в болницата също ще участват в работните графици под наблюдението на лекари със специалност. Част от лекарите ще работят в реновирания медицински център на болницата.\r\nС оздравителния план се предвижда и подобряване структурата на лабораторните звена, които ще бъдат обединени в общ лабораторен блок. Ще се обособи една обща клиника по хирургия с три отделения. Към момента в \"Пирогов\" работят четири хирургични клиники.\r\nЩе се създаде една Клиника по урология с три отделения, като в момента на територията на \"Пирогов\" функционират четири урологични отделения.\r\nПредвижда се обособяване на Клиника по неврохирургия с 5 отделения, като до този момент функционират 7 неврохирургични отделения. В оздравителния план са предвидени две клиники по ортопедия, при сега налични четири такива.\r\nПредстои да се доизгради и пусне в действие Център за спешни съдови състояния със скенер и два ангиографа. Това ще подобри качеството на лечение на пациенти със сърдечно-съдови и мозъчно-съдови заболявания.\r\nМинистерството на здравеопазването и НЗОК ще наблюдават и стриктното спазване на финансовата дисциплина от страна на \"Пирогов“ при усвояване на средства за реализирана дейност по клинични пътеки и при спешни състояния.\r\nКато част от оздравителния план е изготвен график за разплащане на просрочените задължения, като мерките не предвиждат натрупване на нови просрочени задължения, а са насочени в посока намаляване размера на наличните към януари 2018 г. над 14 млн. лева просрочия.\r\nМинистерството на здравеопазването продължава работата си по изготвяне и изпълнение на оздравителни планове за лечебни заведения – търговски дружества с над 50 % държавно участие.", "date": "2018.03.20", "title": "Здравното министерство се зае с \"Пирогов\", ще го оздравява  "}
{"url": "https://www.dnes.bg/rusia/2018/03/20/i-trymp-zvynnal-na-putin-alo-chestito-prezidente.371303", "text": "Президентът на САЩ Доналд Тръмп поздрави в телефонен разговор руския си колега Владимир Путин за победата му на президентските избори от 18 март. Двамата лидери обсъдиха развитието на двустранните отношения и актуални международни въпроси, съобщи пресслужбата на Кремъл, която отбеляза, че разговорът се е състоял по инициатива на американската страна, предаде БТА като цитира ТАСС.\n\n По предварителни данни на руската ЦИК Путин печели изборите с 76,69 процента от гласовете.\n\r\nДвамата президенти са обсъдили \"развитието на двустранните контакти, включително вземайки предвид промените в ръководството на Държавния департамент на САЩ\". \r\n                    \r\n                    \r\nОсобено внимание е било отделено на възможността за организиране на среща на високо равнище.\n\r\nТръмп и Путин също са обсъдили необходимостта от координиране на усилията за ограничаване на надпреварата във въоръжаването и по-тясно сътрудничество за осигуряване на стратегическа стабилност и борба с международния тероризъм.\n\r\nПри обсъждането на икономическото сътрудничество е бил проявен интерес към активизирането му, като конкретно е \r\nбила спомената енергийната област.\n\r\nТръмп и Путин също така са обсъдили кризите в Сирия и Украйна и са изразили задоволство от понижаването на напрежението около оръжейната програма на Северна Корея, отбелязва Асошиейтед прес.\n\r\nВ разговора не е станало дума за отравянето на бившия руски шпионин Сергей Скрипал във Великобритания, което изостри отношенията между Москва и Запада, отбелязва Франс прес.\n\r\nНа въпрос дали тази тема е била повдигната говорителят на Кремъл Дмитрий Песков отговори отрицателно.", "date": "2018.03.20", "title": "И Тръмп звъннал на Путин: Ало! Честито, президенте! "}
{"url": "https://www.dnes.bg/notifikacii/2018/03/20/grehota-policiiata-smachka-ferari-za-nad-260-hil.371237", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолицията в Бирмингам иззе и смачка за скрап луксозно \"Ферари\" за над 260 хиляди долара. Автомобилът бил собственост на 30-годишен британски предприемач.\r\nБизнесменът бил спрян за рутинна проверка миналия май, но не успял да предостави документи за собственост на колата, поради което тя била иззета и закарана на наказателен паркинг, разказва .\r\nМакар месец по-късно собственикът да предоставил всички документи, за да си вземе колата, той не успял да я открие, тъй като тя вече била пресована за скрап.\r\n ", "date": "2018.03.20", "title": "Грехота: Полицията смачка \"Ферари\" за над $260 хил."}
{"url": "https://www.dnes.bg/index/2018/03/20/da-zapochnem-proletta-nachisto-s-fyn-shui.371289", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПролетта е сезонът, който ни събужда и вдъхва желание за живот. На прага на пролетта – да почистим и подредим духа, дома и ума си. Как да започнем сезонът на цветята \"на чисто“ с помощта на философията Фън Шуй?\r\n\"Хармония между небесния и земния късмет заедно с човешкия фактор по средата\", каза Бисера Виденова в предаването \"\" по \r\nКаква е идеята на древното китайско изкуство и как можем да намерим баланс? В студиото - съветите на професионалния консултант по класически Фън Шуй.\r\n ", "date": "2018.03.20", "title": "Да започнем пролетта \"начисто\" с Фън Шуй"}
{"url": "https://www.dnes.bg/crime/2018/03/20/beleznici-za-chetirima-vyrteli-izmami-po-kazina.371222", "text": "Организирана престъпна група, действала на територията на цялата страната, е разбита при спецоперация на служители на отдел \"Киберпрестъпност\" при ГДБОП, съобщиха от МВР. \n\r\nВ хода на разследването е установено, че групата е изградила иновативен механизъм за дистанционен достъп до игрални автомати, посредством който изменяли компютърно-информационните данни в софтуера на хазартните съоръжения и реализирали неправомерни печалби в особено големи размери. \n\r\nГрупата действала изключително конспиративно и професионално, като всеки от участниците е имал точно определена роля в престъпната дейност – един симулирал участие в хазартните игри, друг - контролирал дистанционно хазартното съоръжение до този, който е изработвал електронните устройства за изменяне на компютърно – информационните данни в софтуера на хазартните автомати.\r\n                    \r\n                    \r\nВ хода на операцията са задържани четирима, непосредствено след получаване на печалба от манипулиране на хазартни съоръжения. При последвалите процесуално – следствени действия от задържаните и автомобилите им са иззети електронни съоръжения за дистанционно манипулиране на игралните автомати, технически средства за контролиране на софтуера на хазартните съоръжения и парична сума в особено големи размери.\n\r\nПредстои привличане на задържаните в качеството им на обвиняеми.", "date": "2018.03.20", "title": "Белезници за четирима, въртели измами по казина"}
{"url": "https://www.dnes.bg/notifikacii/2018/03/20/shofioryt-na-avtobusa-v-egipet-piasyk-na-pytia-dovede-do-ptp-to.371266", "text": "Шофьорът на автобуса с български туристи, който катастрофира в Египет, твърди, че причината за инцидента е пясък на пътното платно.\n\n\n\n\r\nУалид ел Софи, представител на фирмата, заяви, че това е първото провинение на шофьора, откакто работи за тях.  \r\n\"Някои хора казват, че шофьорът е карал твърде бързо, други – че не е успял да овладее автобуса. Полицията разследва\", обясни представителят, цитиран от bTV. \r\nЕл Софи добави, че водачът на автобуса е задържан от полицията и ще остане в ареста докато не се изяснят обстоятелствата за инцидент.\r\n\"Ако е виновен, ще остане в ареста, ако не – ще го пуснат\", допълни той.\r\"Шофьорът е задържан в полицейския участък и не може да говорим с него – каза Ел Софи. – Това тук е нормална практика. Тече полицейско разследване, което проверява дали е допуснал грешка, дали наистина е карал бързо\".\n\r\nШофьорът също е пострадал, но леко. Той е успял да говори със свои колеги от египетската фирма, пред които е обяснил, че причината за инцидента е пясък на пътя.\n\r\n\"Той е казал, че е имало пясък на пътя, а това е магистрала и там се кара сравнително бързо, така че, ако е имало пясък, това със сигурност е повлияло на шофирането – посочи Ел Софи. – Шофьорът твърди, че този пясък е причината да се стигне до катастрофата. Ние не сме сигурни в това. Последната дума е на полицията\".\n\r\n\"Ако се докаже вина на шофьора, той ще бъде уволнен. Със сигурност ще има обвинение и от страна на държавата\", уточни Ел Софи.", "date": "2018.03.20", "title": "Шофьорът на автобуса в Египет: Пясък на пътя доведе до ПТП-то"}
{"url": "https://www.dnes.bg/muzika/2018/03/20/narodna-i-klasicheska-muzika-a-i-biitboks-trio-chaushevi.371236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрио \"Чаушеви\" подготвят Великденски концерт с приятели, който ще се проведе на 11 април в \"София лайв клуб\" от 20 часа.\r\nВели Чаушев обясни, че на концерта ще бъдат изпълнявани песни, които са комбинация между народна и класическа музика.\r\n\"На 11 април ще представим 7 нови песни, свързани с празниците. Ще има много изненади и гости. Част от тях са Недялко Недялков, Бисер Соколов и други. Ще има и доста бийтбокс\", сподели пред  китаристът на групата.\r\nТой уточни, че той е композирал музиката за песните, а съпругата му Величка е написала текстовете.\r\nПо думите й обединяващото около песните и концерта ще са именно обичаите и празниците.\r\n\"Направихме доста варианти на текст и музика и накрая се получиха едни хубави песни. Често използваме и бийтбокса в парчетата\", отбеляза тя в \"България сутрин\".\r\n ", "date": "2018.03.20", "title": "Народна и класическа музика, а и... бийтбокс. Трио \"Чаушеви\"!"}
{"url": "https://www.dnes.bg/za-da-se-razbirame/2018/03/20/faktorite-koito-vi-praviat-neprivlekatelni.371178", "text": "\"Благодарение на твоята усмивка, животът става по-красив.“ – Тих Нхат Хан Забелязали ли сте, че има хора, които винаги са харесвани, желана компания, другите ги намират за привлекателни. И от друга страна са тези, които наричаме непривлекателни. Има някои основни принципи за привличане: Физическият ни външен вид има тенденция да отразява как се чувстваме вътре. Това не е само очевидното външно изражение на смеха, плача и т. н., които показват как се чувстваме във всеки един момент. Физическият външен вид не е единственият фактор, който определя нашето ниво на привличане към някой друг. Нашето поведение и как избираме да се държим, има голямо влияние върху това дали хората ни привличат или не. Привличането може да бъде интимно или платонично. Може да се усети с непознат или близък приятел. Привличането в основата си е проява на нашата лична енергия. Нашите колеги, близки, познати са привлечени или отблъснати от тази енергия. Какво освен зле поддържания външен вид и нелюбезността, ни превръща в нежелани личности? Сравняването и постоянното конкуриране с другите Няма съмнение, че конкуренцията е добра... в правилната среда и в точното време. Постоянното сравняване на себе си с другите хора обаче е ненужно. Истината е, че никой не иска да бъде в компанията на някого, който постоянно търси признание. Не забравяйте, че целите и постиженията трябва да доведат до чувство за лично удовлетворение. ", "date": "2018.03.20", "title": "Факторите, които ви правят непривлекателни"}
{"url": "https://www.dnes.bg/stranata/2018/03/20/5-godishno-s-komocio-blysnato-ot-tiineidjyr.371246", "text": "5-годишно момче е блъснато от лек автомобил на ул. \"Никола Симов\" в Търговище, съобщиха от полицията.\r\nНа 19 март 2018 г. около 17:15 часа 19-годишен водач от града е блъснал с предна дясна част на автомобила внезапно пресичащо пътното платно между паркирани автомобили 5-годишно момче от град Търговище.\r\nДетето е настанено за лечение в МБАЛ-Търговище с контузно-порезна рана на лицето и комоцио, без опасност за живота му.\r\nНа водача е взета проба за наличие на алкохол, която е отрицателна. По случая е образувано досъдебно производство.", "date": "2018.03.20", "title": "5-годишно с комоцио, блъснато от тийнейджър"}
{"url": "https://www.dnes.bg/health/2018/03/20/chernata-riapa-i-magicheskite-i-polzi-za-zdraveto.371180", "text": "Кореноплодните зеленчуци са изключително полезни. Те носят богата палитра от хранителни вещества и витамини на организма, което подпомага важни функции и подобрява здравословното състояние.\r\n\r\n \r\nЧерната ряпа води произхода си от Азия и Европа. Кората ѝ е тъмнолилава до черна, заради което носи и това име. Вътрешността ѝ е бяла. Известна е и като испанска ряпа. Вкусът ѝ е по-наситен и силен от този на останалите видове ряпа, което я прави по-забележима.\r\n \r\n\r\n \r\nВ нея се съдържат невероятно много полезни вещества, сред които цинк, мед, селен, антоцианини, антиоксиданти, ензими, витамини А, В, С, Е. \r\n\r\n\r\n\r\n\r\n \r\nДетоксикиращите свойства на витамин В и Е в този прекрасен зеленчук имат мощно действие в опазване здравето на кожата. Те са мощни противовъзпалителни агенти, които потискат стреса, стареенето и злокачествените процеси в кожата.\r\n\r\n\r\n \r\nГлутатионът е един от най-важните антиоксиданти в организма, който носи отговорност за това черният дроб да не натрупва много токсини в себе си. Въпреки това с възрастта нивата на глутатион спадат. Черната ряпа повишава тези нива и помага за детоксикирането на черния дроб.\r\n\r\n", "date": "2018.03.20", "title": "Черната ряпа и магическите й ползи за здравето"}
{"url": "https://www.dnes.bg/stranata/2018/03/20/viatyr-stud-dyjd-i-sniag-zimna-kartina-idnite-dni.371245", "text": "През нощта, след временното намаление на облачността, от запад тя  отново ще започне да се увеличава. Ще бъде почти тихо, с минимални  температури между минус 2 и 3 градуса, в югозападните райони и по  Черноморието - до 5-6 градуса.\r\nУтре вятърът от юг-югозапад ще се усили и в източната половина от  страната и по северните склонове на планините временно ще е силен, но  още преди обяд в източните райони ще се ориентира от изток, а в  северните - от североизток. До вечерта вятърът в цялата страна ще се  ориентира от север-североизток и с него ще нахлува студен въздух, според прогнозата на НИМХ-БАН.\r\nЩе  бъде облачно, с превалявания от дъжд, в северозападните райони - от  сняг. Максималните температури ще бъдат в широки граници - от 3-4  градуса - в северните райони, до 16-17 градуса - в южните, в София -  около 9 градуса.\r\r\n                    \r\n                    Атмосферното налягане сутринта все още ще бъде по-ниско от средното  за март. През деня ще продължи да се повишава и вечерта вече ще е  по-високо.\r\nНад Черноморието ще има значителна облачност, първоначално средна и  висока. По-късно през деня от север на юг ще започнат валежи от дъжд,  които през нощта срещу четвъртък ще се примесват и преминават в сняг. Ще  духа предимно умерен източен, вечерта - вече североизточен вятър.  Максимални температури на въздуха: 8-13 градуса. Вълнението на морето ще  бъде 2-3 бала. Температурата на морската вода е 6-7 градуса.\r\nНад планините ще бъде облачно, с превалявания от сняг, под 1600-1700  метра - от дъжд, но през нощта срещу четвъртък границата на снега  значително ще се понижи. Ще духа силен югозападен вятър, който вечерта  ще се ориентира от северозапад. Максималната температура на височина  1200 метра ще е около 7 градуса, на 2000 метра - около 0 градуса.\r\nВ четвъртък - с умерен и силен вятър, от североизток ще продължи да  нахлува студен въздух. Валежите също ще продължат, ще са повсеместни, в  много райони - значителни. В Северна България и високите котловинни  полета ще вали сняг, в по-голямата част от Горнотракийската низина -  отначало дъжд, но със застудяването и там дъждът ще се примесва и ще  преминава в сняг; само в крайните югозападни и в югоизточните райони ще  остане дъжд.\r\nВ комбинация с вятъра, на много места в Северна България и  по високопланинските проходи ще има условия за виелици и навявания.\r\nВ петък валежите ще отслабват, но едва привечер ще започнат да  спират. Вятърът ще отслабне, в Западна България - чувствително. Ще бъде  студено за март, с максимални температури в по-голямата част от страната  около нулата, в крайните югозападни и в югоизточните райони - до 6-7  градуса. (БТА)\r\n ", "date": "2018.03.20", "title": "Вятър, студ, дъжд и сняг – зимна картина идните дни "}
{"url": "https://www.dnes.bg/akoshtete-vqrvaite/2018/03/20/kamila-kabelo-otkri-liubovta-s-ed-shiiran.371261", "text": "21-годишната изпълнителка Камила Кабело, която е автор на песните си, споделя, че музикалната й кариера била вдъхновена от албума на Ед Шийран “+” и най-вече песните “The A Team” и “Lego House”. \r\nТя признава, че неговите парчета събудили романтичната й страна. Камила казва: “Първият албум на Ед Шийран вдъхнови любовта ми към музиката и ме накара да взема една китара и да започна да пиша за любов“.\r\n \r\n“А дори преди изобщо да пиша за любов, тези песни ме накараха да почувствам любовта“, добави изпълнителката.\r\n \r\nВ момента Камила има връзка с британския гуру на любовните връзки – Матю Хъси. И въпреки че тя се опитва да запази отношенията им далеч от светските клюки, споделя, че е много щастлива:\r\n \r\n“Никога не съм била по-щастлива. Винаги съм опитвала да запазя личното си пространство, а това е най-трудното в тази индустрия. Искам да запазя някои неща само за себе си, просто за да ги защитя“, казва Кабело.\r\n\r\n", "date": "2018.03.20", "title": "Камила Кабело откри любовта с Ед Шийран"}
{"url": "https://www.dnes.bg/obshtestvo/2018/03/20/rekordiori-sme-no-po-ryst-na-zatvornici-v-evropa.371253", "text": "За 2016 г. България е на първо място в Европа по ръст на броя на затворниците, показват данни, представени от Съвета на Европа.\n\r\nСпрямо предната 2015 г. в нашата страна броят на лишените от свобода е нараснал с 10,8 на сто. В Турция се отчита ръст от 9,5 на сто, следват Чехия (7,6 на сто), Сърбия (6,6 на сто) и Дания (5,5 на сто).\n\r\nБългария е сред държавите в Европа с най-много затворници, осъдени за кражби, показват данните. При средно 30 осъдени за такива престъпления на 100 000 души население в Европа, у нас те са 37, като с по-лоши показатели са само Азербайджан (38,5), Турция (42,7), Полша (47,8) и Грузия (231,7).\n\r\nЕдин затворник у нас струва на ден на бюджета 57,11 евро (111,36 лева) при средно 51 евро в Европа. Към септември 2016 г. у нас е имало 8347 лишени от свобода, включително задържаните в следствието (без присъда). Всеки задържан е разполагал средно с по четири квадратни метра жизнена площ. България отчита общо 9670 места за лишени от свобода, от които 8127 са в затворите.\r\n                    \r\n                    \r\nСред затворниците у нас е имало 258 жени, 22 непълнолетни момчета и нито едно момиче. \n\r\nОбщо 96,9 на сто от затворниците в нашата страна са мъже, от които 2,4 на сто (191) са чужденци. Основната част от лишените от свобода у нас (29,7 нас сто) са с присъди от една до три години, а два процента са с доживотни присъди. \n\r\nЗа 2015 г. са починали 43 лишени от свобода в България, от които седем сами са отнели живота си. Всяко трето самоубийство е било в предварителния арест. \n\r\nСъветът на Европа отбелязва, че затворите на континента са 90 на сто пълни. Повишаването на броя на затворниците през 2016 г. е повсеместно, като за сравнение от 2012 до 2016 г. се е наблюдавал траен спад. Част от обяснението на това явление е удължаването на срока на издаваните присъди.\n\r\nНай-голямо пренаселване на затворите отчитат Македония и Унгария, където на 100 места са настанени 132 затворници. Сходно е положението в Кипър, Франция, Белгия, Португалия, Италия, Сърбия, Албания, Чехия, Румъния и Турция. \n\r\nВ Европа едва 5,3 на сто от лишените от свобода са жени, като всяка пета от тях е задържана в следствието. Всеки четвърти европейски затворник е лишен от свобода за срок до една година, отбелязва БТА.", "date": "2018.03.20", "title": "Рекордьори сме! Но по ръст на затворници в Европа"}
{"url": "https://www.dnes.bg/science/2018/03/20/lednikyt-toten-v-antarktida-e-na-pyt-da-se-stopi.371252", "text": "\r\nГолям колкото Франция ледник в Антарктида е на път да се стопи вследствие на климатичното затопляне, сочат резултатите от изследване, цитирани от Франс прес. \r\nЧастта от ледника, която плава върху океанската повърхност, е по-голяма, отколкото се смяташе досега.\n\r\nЛедникът Тотен в източната част на Антарктида е сред най-големите ледници на белия континент. Както и други ледени покривки, той е наблюдаван отблизо, защото може да освободи огромни количества вода и да застраши стотици милиони жители в крайбрежните райони. Една част от него е върху скалист субстрат, а друга плава върху водната повърхност, където се топи.\r\n                    \r\n                    \r\nВ рамките на Австралийската антарктическа програма учени под ръководството на гласиолога Бен Галтън-Фензи и техни американски колеги изследваха ледника Тотен през лятото. Те предизвикаха по изкуствен път сеизмични вълни, за да проучат структурата му. \"В някои зони от ледника, за които се смяташе, че са захванати за морското дъно, открихме океанска вода под тях\", поясниха учените. Това означава, че ледникът е на път да започне да плава върху водната повърхност.\n\r\nОт небето контурите му не се забелязват, тъй като Антарктида е покрита с дебел слой сняг и лед. Предишни изследвания показаха, че ледникът се руши отдолу под въздействието на топла вода. В резултат нараства плаващата върху водната повърхност част от него. \"Тотен вероятно ще е по-чувствителен към климатичните промени в бъдеще\", отбелязаха учените.\n\r\nДанни на НАСА разкриват, че от 2002 г. до 2016 г. Антарктида е губила 125 гигатона лед годишно. \r\n/БТА/ ", "date": "2018.03.20", "title": "Ледникът Тотен в Антарктида е на път да се стопи"}
{"url": "https://www.dnes.bg/bulgaria/2018/03/20/kofichki-ot-polipropilen-globi-za-5-firmi-za-kiselo-mliako.371254", "text": "5 фирми, произвеждащи кисело мляко, са санкционирани от Комисията за защита на конкуренцията заради неподходящи опаковки.\r\nГлобите са наложени тъй като компаниите продавали млякото в кофички от полипропилен, вместо от полистирен, както изисква държавният стандарт. \r\nНаложените санкции са между 75 и 16 хиляди лева, съобщи .\r\nСпоред млекопроизводителите полипропиленовите кофички не променят вкуса на киселото мляко, нито пък се убива живата бактерия. Основният аргумент на фирмите бе, че този тип кофички са по-евтини.\r\nПо стандарт млякото трябва да се продава в стъклени, керамични или в опаковки от полистирен.", "date": "2018.03.20", "title": "Кофички от полипропилен! Глоби за 5 фирми за кисело мляко"}
{"url": "https://www.dnes.bg/sofia/2018/03/20/maika-mu-iskashe-da-e-perfekten-uchenik-a-toi-toi-ia-ubi-tormozila-go.371239", "text": "Дни наред 15-годишният Митко обикаля безцелно улиците на София. Спи по пейки в градинките, но редовно влиза във Facebook, за да проверява съобщения от приятели. Не им отговаря, за да не се издаде. Майка му е мъртва, но той не казва на никого.\r\nСкрива истината дори от баща си, който от 10 г. е разделен с жена си. Полицията започва да търси деветокласника, след като се разбира, че той не ходи на училище, а майка му - на работа.\r\nПривечер на 15 октомври 2015 г. Генади Николов от сектор \"Издирване\" към СДВР отива до апартамента на майката на момчето - 44-годишната учителка София Иванова, в столичния кв. \"Люлин\". Зеленият ѝ \"Фиат\" е пред блока, но в жилището никой не отваря. Вратата на терасата на апартамента, който е на 1-ия етаж, е открехната. Полицаят прескача от съседния балкон на нея. Дочува говор отвътре, повдига завесата и влиза, като си свети с фенер. Телевизорът работи, леглото е неоправено, а на нощното шкафче има бутилка с бяло вино.\r\r\n                    \r\n                    В антрето полицаят се натъква на трупа на София. Тя лежи по гръб, но по тялото ѝ няма кръв. Николов се обажда в дежурната на 9-о районно. От Бърза помощ констатират, че София е мъртва. По-късно става ясно, че причината за смъртта е задушаване. След седмица Митко е задържан и обвинен за убийството, а после е пуснат без мярка за неотклонение, тъй като е непълнолетен.\n\r\nПреди дни той е осъден на 5 г. зад решетките. Прокуратурата иска доживотен затвор, но съдът прилага разпоредба от особената част на НК. Тя предвижда при непълнолетни най-тежката присъда да се заменя с от 3 до 10 г. Делото минава по съкратена процедура, при която наказанията се намаляват с 1/3.\n\r\nМитко е разпитан за първи път на 22 октомври. Разказва, че като се прибрал вкъщи на 13 октомври, майка му започнала да му се кара. Казала му, че е \"тъпанар\" и го ударила \"без видима причина\". Той вдигнал ръце да се предпази, изблъскал я и избягал.\n\r\nРазследването събира още факти. Във фаталния ден Митко не отива на училище.\n\r\nРазхожда се и към 18:40 ч. се среща с приятелка. След час и половина я изпраща до дома ѝ в \"Младост\" и се връща с метрото. Прибира се към 22:00 часа, докато София говори по телефона. Когато влиза, младежът я чува да казва: \"Да му се скарам ли на тоя калпазанин?\". Телефонният ѝ разговор набързо приключва. Тя забелязва на ръката на сина си рана от изгорено с цигара и пита откъде е.\n\r\n\"Не питай\", отвръща Митко. Раздразнена, София заявява, че ще се обади на класния и започва да набира номера. Учителят чува само: \"Няма да ми попречиш да говоря с него\". Следва писък и телефонът пада, докато майката и синът се сдърпват.\r\n\"Казах ѝ да ме остави аз да говоря с него (с класния - б.а.)- обяснява по-късно Митко. - Майка ми ме удари с телефона по главата, докато ми се караше. Хванах я за ръцете и през кръста и я отнесох в коридора\", казва младежът пред разследващите, цитиран от \"\".\r\nСпоред прокуратурата там младежът я пуска и жената пада на земята. Той сяда върху корема ѝ и я хваща за гърлото. София се съпротивлява и опитва да го отблъсне, но синът я притиска към пода и стиска гърлото ѝ, докато тя започва да потръпва конвулсивно.\n\r\nМитко твърди, че не искал да я удуши. Само приложил хватка, научена на тренировките по джудо. Събрал ръцете си, като препокрил палците, а с другите пръсти притиснал шията за 5-10 секунди. В паниката не се сетил да я върне от \"състоянието на безсъзнание\" чрез \"натиск на определени точки под носа или ушите\".\n\r\nЕкспертизите по делото показват, че част от кръвонасяданията могат да бъдат причинени от \"крайните части на човешките пръсти\", но белезите по-скоро са резултат от захващане и стискане. То е прекъсвано за секунди и това удължило агонията на жертвата. Тя остава на пода, а Митко взема спестяванията си и излиза. Докато върви безцелно, полицаи го спират и отвеждат в 9-о районно, тъй като е без документи. Длъжни са, щом е непълнолетен, да го предадат на родител. \n\r\nКъм 2:30 часа се свързват с бащата - Пламен. Той пристига с такси. Заварва сина си \"умърлушен\", взема го и двамата тръгват пеш към апартамента на майката в \"Люлин\". По пътя бащата обяснява на сина си, че не е редно вечер да се шляе по улиците. Митко му казва, че се е скарал с майка си, защото закъснял от училище. Двамата стигат до блока в \"Люлин\" към 5:00 ч. Пред вратата на жилището младежът дава знак на баща си да пази тишина, като допира пръст до устните си. Прошепва, че майка му спи и бащата си тръгва.\n\r\nМитко минава покрай трупа, без да го докосва. Не успява да заспи, взема пари от портфейла на майка си, раница и суитшърт и излиза. Към 14:30 часа на 15 октомври пак минава покрай дома си и вижда баща си да слиза от такси. Побягва, а после изключва и телефона си. \n\r\nКато не успява да се свърже с жена си, бащата отива в център за изучаване на чужди езици в кв. \"Св Троица\", където тя работи. От колежките ѝ разбира, че 2 дни София не е била на работа, а от класния на сина си - че не ходи на училище. Озадачен, той моли в 9-о районно да му помогнат да намери сина си. Пет дни от младежа няма следа. \n\r\nНа 20 октомври той се връща вкъщи. Разлепя полицейските лепенки на вратата и след като взема малко дрехи, ги залепя с безцветно лепило. На другия ден решава, че вече не иска да бяга и се обажда на баща си.\n\r\nПред полицаите обяснява, че с майка му се карали, тъй като \"тя имала проблем с нервите\". Изисквала от него да учи повече и да изкарва само шестици. Веднъж хвърлила монитора на земята и го счупила. Смятала, че компютърът разсейва сина ѝ и му отнема от времето за учене.\n\r\nБлизки на семейството потвърдили, че имало конфликти, провокирани от оценките в училище. Според защитата в педагогическата характеристика на ученика пишело, че в час понякога е разсеян и замислен, сякаш преживява нещо. Митко има по-малка сестра от 2-ия брак на майка си с македонец, който по онова време работи в Сидни, но след убийството идва в София да се грижи за дъщеря си. Сега момичето е в 1-и клас. \n\r\n\"Запознахме се през 2009 г. Бях решил да ги взема в Австралия. Дори билети им бях купил\", разказва Горан.\r\nВ съда отказва да е граждански ищец по делото. \n\r\n\"Ако го осъдят да плати кръвнина, ще плаща баща му, а трябва да плаща този, който е виновен. Ако не може - да лежи в затвора. София беше много добър човек, беше перфектна\", казва Горан. Според него София била всеотдайна майка.\n\r\nБабата и дядото на Митко по майчина линия защитават внука си в съда, въпреки мъката си. \n\r\n\"Добро момче е, винаги ни е помагал, какво стана, не знам. Да не дава Господ такова нещо на никого\", казва леля Надя, съседка на бабата на момчето. \n\r\nДокато го разследват, младежът 1 г. бил частен ученик, искал непременно да завърши гимназията.\n\r\n\"Момчето трепереше в съда\", казва адвокат Марин Марковски.\n\r\n\"Този случай е голяма човешка трагедия за жертвата, децата ѝ и родителите. За да въздаде справедливост, правосъдието трябва да прецени какви причини са довели до това посегателство. Осветли се необичайна картина - в поведението си вкъщи майката е била груба, почти непоносима... Ще кажете - лесно е да се говори срещу жертвата, но в случая има доказателства\", заяви адвокат Марин Марковски. \n\r\nСпоред него момчето било подложено на \"психически тормоз\".\n\r\n\"Бабата разказа как внукът ѝ е бил обиждан и подиграван. Майката искала да бъде перфектен ученик. В онзи вечер го е ударила, защото не се е подготвил добре за някакво класно. Това не го оправдава, но смекчава неговата вина. Той си призна, в залата трепереше. Цял живот ще трябва да живее с това\", допълни той. \n\r\nЗащитата твърди още, че младежът е действал в състояние на афект, но експертиза по делото отхвърля тази теза. Присъдата не е влязла в сила. \n\r\n\"Ще обжалваме\", казва Марковски.\n\r\n(Името на момчето е сменено, тъй като е непълнолетно - б. р.)", "date": "2018.03.20", "title": "Майка му искаше да е перфектен ученик, а той? Той я уби, тормозила го!"}
{"url": "https://www.dnes.bg/obshtestvo/2018/03/20/sys-sindrom-na-daun-izostavi-li-gi-dyrjavata.371238", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден шести протест се организира, заради отношението на управляващите към болните със синдрома на Даун.\r\n\"Не само,че  държавата не помага, а направи така, че децата със синдром на Даун да получават по-ниски помощи,\" каза Тони Маринова пред .\r\nПо думите й до този абсурд се е стигнало след въвеждането на новата система за диференциране на помощите. Тя се обяви за повече ресурсни центрове у нас,които са важни за децата със синдром на Даун.\n\r\nМиглена Филипова, която организира Слънчев детски бал - инициатива в подкрепа на тези деца, заяви, че обществото постепенно започва да приема тези хора.\r\r\n                    \r\n                    Протестът е плануван да се случи на 18-ти април. В студиото на  Тони Маринова и Милена Филипова обясниха какви са трудностите пред хората със синдром на Даун.\r\nЕдно от основните предизвикателства, пред които се изправят е липсата на детски центрове.\r\n\"Има недостиг на специалисти, които да помагат на семействата на такива деца\", коментираха гостите.\r\nПо думите им е добре да има повече центрове от гледна точка на специализираните услуги, които можем да ползваме.\r\n\"Индивидуалният поход към всяко дете е много важен\" , казаха още те.", "date": "2018.03.20", "title": "Със синдром на Даун: Изостави ли ги държавата?"}
{"url": "https://www.dnes.bg/photo/2018/03/20/pochina-sudan-posledniiat-myjki-severen-bial-nosorog.371235", "text": "\n\r\nСудан - последният мъжки северен бял носорог, почина от \"възрастови усложнения\", съобщиха световните информационни агенции.\r\nРезерватът \"Ол Паджета\" в Кения съобщи, че 45-годишният Судан е приспан завинаги, след като състоянието му значително се влошило и той вече не можел да стои изправен. Мускулите и костите му атрофирали, а по кожата му имало големи рани с дълбока инфекция на задния ляв крак.\n\r\nСпециалистите се надяваха с помощта на Судан и останалите само два женски северни бели носорога да спасят подвида от изчезване. Двете женски обаче са негова дъщеря и внучка, което на практика обрече усилията на неуспех.\rСудан беше знаменитост в резервата и привличаше хиляди посетители. Миналата година беше вписан като \"най-видния ерген на света\" в приложението Тиндър за срещи, с цел да бъдат набрани средства за оплождане ин витро на двете женски.\r\n\"Той беше влиятелен посланик за вида и ще бъде запомнен с работата за осведомяване на целия свят за тежкото положение не само на носорозите, но и на хиляди други видове, застрашени от изчезване заради човешка дейност\", каза директорът на резервата Ричард Вин, цитиран от БТА.\r\nСудан беше последният северен бял носорог, роден на свобода. Той е живял в чешка зоологическа градина, а през 2009 г. е преместен в Кения заедно с известните по това време три женски северни бели носорога. Въпреки проявения от него интерес обаче, до бременност не се е стигнало.\r\nГрижещите се за Судан рейнджъри го описаха като кротък. Те от седмици тъжаха за състоянието му, което предвещаваше, че краят му е близо.\r\nСудан значително допринесе за оцеляването на вида, защото даде живот на две женски, написаха от резервата. Освен това от него е събран генетичен материал, който дава надежда да бъдат направени опити за възпроизвеждането на северните бели носорози чрез нови клетъчни технологии.\n\r\nЕдинствената надежда за запазването на подвида е \"да бъдат разработени методи за оплождане с яйцеклетки от двете останали женски, съхранявана сперма от северен бял носорог и сурогатни майки от подвида южни бели носорози\", обясниха от резервата.\r\nСеверните бели носорози някога са живели в части от Чад, Судан, Уганда, Конго и Централноафриканската република. Видът е станал жертва и на въоръжените конфликти в района и на бракониери.\r\nВ Африка са останали около 20 000 южни бели носорози. Броят им преди век спаднал на около 100, но благодарение на усилията за опазването на вида под инициативата на Иън Плейър положението им се подобрило.", "date": "2018.03.20", "title": "Почина Судан! Последният мъжки северен бял носорог"}
{"url": "https://www.dnes.bg/cars/2018/03/20/kia-razkri-novoto-si-biju-na-pytia-quoris.371244", "text": "В Южна Корея показаха новото поколение на KIA K9. В други страни по света флагманският седан на KIA Motors се предлага с имената KIA K900 и KIA Quoris. Световният дебют на луксозния автомобил ще се състои в края на март на автомобилното изложение в Ню Йорк.\r\nОтличителната черта на седана е масивната радиаторна решетка, направена във фирмената концепция \"Носът на тигъра\", която се състои от 176 отделни елементи. Освен това задните светлини и ауспусите на Quoris са получили хромирани кантове.\r\nПо предварителни данни автомобилът е изграден върху платформата на Genesis G90, но официално потвърждение на тази информация няма.\r\nВ салона се е появила напълно нов цифров приборен панел, както и огромен сензорен дисплей за мултимедийната система с диагонал 12,3 инча. За интериора са използвани естествена кожа, дърво и метал.  Флагманът също така е оборудван с \"умна\" система на LED осветлението с 64 отенъка, която реагира на жестове.\r\r\n                    \r\n                    KIA Quoris ще се предлага с досегашния 5-литров двигател V8, както и с 3,8-литровия V6. Освен това ще бъде достъпен и 3,3-литров V6 с две турбини, който е познат от спортния фастбек Stinger.\r\nХарактеристиките на двигателите още не са обявени. Известно е само, че всички те се съчетават с 8-степенна автоматична скоростна кутия. Новият KIA Quoris ще бъде достъпен както със задно, така и със задвижване 4х4.\r\n", "date": "2018.03.20", "title": "KIA разкри новото си бижу на пътя – Quoris"}
{"url": "https://www.dnes.bg/stranata/2018/03/20/prolet-li-polovin-bylgariia-e-v-snejen-kapan.371267", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПърва пролет ни изненада със зимна обстановка. На много места в страната движението е ограничено заради обилния снеговалеж и ниските температури. Активизираха се и много свлачища, населени места останаха без ток.\r\nЗа пет области на България е обявен предупредителният жълт код за опасно време. Обилни валежи, вятър и ниски температури се очакват в Русе, Разград, Шумен, Силистра и Търговище. \r\nНай-голямото свлачище у нас - на пътя Смолян - Мадан, отново се задейства, като \"Пътната агенция\" днес представи експертен доклад с мерки, събощи \r\nУстанови се, че в следващите няколко месеца той ще остане затворен, затова отговорните органи бързат с изграждането на алтернативния път, който се очаква да е готов за експлоатация до края на следващата седмица.\r\n ", "date": "2018.03.20", "title": "Пролет ли? Половин България е в снежен капан!"}
{"url": "https://www.dnes.bg/stranata/2018/03/20/sblysyk-mejdu-tir-i-djip-krai-vraca-postrada-dete.371280", "text": "Дете пострада в катастрофа край Враца след сблъсък на ТИР и \"Тойота\", съобщава .\r\nИнцидентът е станал на метри от бензиностанция на оряховското шосе на влизане в града.\r\nКамионът с турска регистрация, който отивал към Враца, внезапно направил забранен обратен завой. В този момент обаче е бил изпреварван от джип \"Тойота\" с врачанска регистрация, който се забил в тежкото возило.\r\nПри инцидента е ранен шофьорът на джипа и дете, което е пътувало в колата. Момчето е с рани по главата от удара в предното стъкло. \r\nПострадалите са закарани в спешния център на врачанската болница. Няма опасност за живота им.", "date": "2018.03.20", "title": "Сблъсък между ТИР и джип край Враца, пострада дете"}
{"url": "https://www.dnes.bg/football/2018/03/20/bfs-nakaza-karanga-zaradi-riazaneto-na-glavi.371270", "text": "Голмайсторът на ЦСКА Фернандо Каранга бе наказан с един мач лишаване от състезателни права и глоба 6000 лева заради неспортсменски прояви по време на дербито с Левски. \r\nЗвездата ще пропусне първия мач на \"червените\" от плейофите срещу Ботев Пловдив заради \"обида на един или повече зрители. По тази точка бразилецът е глобен и с 3000 лева. За показване на неприличен жест без форма на дискриминация Каранга отнесе още 3000 лева глоба. \r\n \r\nКакто е известно, миналата неделя ЦСКА победи Левски с 1:0 във \"Вечното дерби\", като герой за \"червените\" бе именно Каранга.\r\n \r\nБразилецът вкара единствения гол в мач №1 у нас в 85-ата минута и донесе трите точки на армейците. Каранга обаче изрази по-доста неуважителен начин радостта си.\r\n \r\nВеднага след победното попадение Фернандо отправи жест с \"рязане на глави\", а след края на мача ликува с надуваем пенис, на който бе закачено клубно шалче на Левски.\r\n \r\nШефовете на \"сините\" бяха бесни от действията на Каранга и вчера се появиха информации, че ще сезират БФС и дори Прокуратурата.\r\n \r\n\r\n ", "date": "2018.03.20", "title": "БФС наказа Каранга заради \"рязането на глави\""}
{"url": "https://www.dnes.bg/cars/2018/03/20/samoupravliavasht-se-avtomobil-ubi-peshehodec-v-sasht.371211", "text": "Безпилотен автомобил на компанията Uber Technologies блъсна жена, която почина впоследствие. Заради инцидента Uber спира тестването на самоуправляващите се автомобили, докато се води разследването, съобщи Блумбърг.\n\r\nФаталният инцидент в неделя вечер в Темпи, Аризона, е първият, при който загива пешеходец при катастрофа с безпилотен автомобил. Тези превозни средства се тестват в целия свят, а случилото се може да попречи на усилията за бързото въвеждане на новата технология в САЩ, отбелязва Ройтерс.\n\r\nЖената пресичала пътя, когато автомобил на Uber, който бил в режим на самоуправление, я удря, уточниха от полицията в Темпи.\n\r\nЗад волана е имало оператор, допълва Асошиейтед прес.\r\n                    \r\n                    \r\nЖената била закарана в местната болница, където починала от нараняванията.\n\r\nКатастрофата е станала по вина на загиналата пешеходка, съобщи междувременно вестник \"Сан Франциско кроникъл\", цитиран от ТАСС. Местният ежедневник цитира полицията.\n\r\nПо нейна информация автомобилът марка Volvo, който не е намалил и е блъснал жената в неделя вечерта, е бил оборудван с минимум две наблюдателни камери. Полицията е проучила видеозаписите, от които е станало ясно, че пешеходката е изскочила пред колата напълно неочаквано. Тя е стигнала до извода, че дори за шофьор би било сложно да избегне фаталния удар.\n\r\nТова е първият смъртен случай, причинен от самоуправляващ се автомобил, отбелязва Ройтерс. Агенцията определя инцидента като потенциален удар за тази технология, която се очаква да трансформира транспорта.", "date": "2018.03.20", "title": "Самоуправляващ се автомобил уби пешеходец в САЩ"}
{"url": "https://www.dnes.bg/notifikacii/2018/03/20/zimata-e-oshte-tuk-a-se-zadavat-proletnite-virusi.371210", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Повече проветряване, физическа активност и чист въздух. Това препоръча директорът на Националния център по заразни и паразитни болести проф. Тодор Кантарджиев срещу характерните за пролетта вируси, които ни очакват.\n\r\n\"Няма да вдигнеш температура, няма ги усложненията на грипа. Минават за 7 дни, а при 25% - за 2 седмици\", посочи той в \"България сутрин\" и препоръча да приемаме витамин D, тъй като вече 3-4 месеца сме без слънце.\n\n\r\nПроф. Тодор Кантарджиев обяви, че няма области в страната, в които да има вирусна епидемия. Изолираните грипни щамове са само 10% от материалите на болните хора.\r\n\"Идва периодът на алергиите, защото започва цъфтежът. Тополите нямат нищо общо с алергиите\", отбеляза гостът в студиото на  и добави, че в момента хората масово се оплакват от синузит, защото инфекциите на горните дихателни пътища го изострят.\n\r\nПроф. Кантарджиев препоръча да се внимава с ходенето в Сърбия, тъй като смъртните случаи от морбили там са вече 11, а заболелите са около 3000.\n\r\nАнтибиотиците трябва да се дават правилно, лекарите правилно да ги изписват, подчерта проф. Кантарджиев. Ползваме скъпите и нови антибиотици, а не ползваме пеницилини, не скри възмущението си експертът.\n\r\n ", "date": "2018.03.20", "title": "Зимата е още тук, а се задават пролетните вируси"}
{"url": "https://www.dnes.bg/sofia/2018/03/20/vijte-kyde-niama-da-ima-voda-utre-v-sofiia.371220", "text": "На 21 март 2018 г. (сряда) във връзка с изграждане на сградно водопроводно отклонение на ул. \"Флора\", кв. \"Манастирски ливади\", се налага спиране на водоподаването от 10:00 до 19:00 часа на клиентите на \"Софийска вода\", живеещи в района на Жилищен комплекс \"Бокар\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска до бл. 33.\n\r\nНа 21 март 2018 г. (сряда) във връзка с монтаж на спирателен кран на ул. \"Милин камък\", жк. \"Лозенец\", се налага спиране на водоподаването от 09:00 до 19:00 часа на клиентите на \"Софийска вода\", живеещи в района на ул. \"Милин камък\", от ул. \"Крум Попов\" до бул. \"Евлоги и Христо Георгиеви\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Милин камък\", ъгъла с ул. \"Орфей\".\n\r\nНа 21 март 2018 г. (сряда) във връзка с изграждане на сградно водопроводно отклонение на ул. \"Габър\", жк. \"Банишора\", се налага спиране на водоподаването от 10:00 до 16:00 часа на клиентите на \"Софийска вода\", живеещи в района на ул. \"Габър\", от ул. \"Алдомировска\" до ул. \"Шумен\", ул. \"Шумен\", от ул. \"Габър\" до бул. \"Ген. Николай Столетов\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Габър\", ъгъла с ул. \"Шумен\".\n\r\nНа 21 март 2018 г. (сряда) във връзка с изграждане на шахта и монтаж на водомерен възел на ул. \"Прибойница\", кв. \"Горна баня\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на ул. \"Прибойница\" №4-8.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Прибойница\" №4-8.\n\r\nНа 21 март 2018 г. (сряда) във връзка с подмяна на пожарен хидрант на ул. \"Георги Парцалев\", Вилна зона \"Габаро Азмата\", община \"Витоша\", се налага спиране на водоподаването от 09:00 до 17:00 часа на клиентите на \"Софийска вода\", живеещи в района на ул. \"Георги Парцалев\", от ул. \"Свети Кирил\" до ул. \"Лешникова гора\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Георги Парцалев\", ъгъла с ул. \"Лешникова гора\".\n\r\nНа 21 март 2018 г. (сряда) във връзка с изграждане на уличен водопровод на бул. \"Черни връх\", кв. \"Кръстова вада\", се налага спиране на водоподаването от 09:30 до 21:30 часа на клиентите на \"Софийска вода\", живеещи в района на:\r\nбул. \"Черни връх\", от № 182 до № 190, ул. \"Александър Бразицов\" № 9.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Черни връх\" № 182.\n\r\nНа 21 март 2018 г. (сряда) във връзка с подмяна на сградно водопроводно отклонение на ул. \"Курията\", с. Панчарево, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на ул. \"Курията\", по ул. \"Вукова курия\", от ул. \"Курията\" до ул. \"Урвич\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Вукова курия\", ъгъла с ул. \"Курията\".\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.03.20", "title": "Вижте къде няма да има вода утре в София"}
{"url": "https://www.dnes.bg/apartmenttherapy/2018/03/20/novo-ili-staro-stroitelstvo-vechniiat-vypros.370648", "text": "Когато говорим за покупката на апартамент, едва ли има друг въпрос, който да предизвиква повече дискусии от темата старо или ново строителство да изберем. И в едната, и в другата посока, съществуват толкова клишета и твърдения, че със сигурност този въпрос си задава всеки, който тръгне да си купува .\n\r\nИстина ли е, че новото строителство не е толкова качествено, като старото? И правилни ли са твърденията, че няма смисъл да се купува по-стар апартамент от 20 години, защото цената му ще пада и не след дълго той няма да е годен за употреба? За да ви бъдем полезни, в рамките на нашия проект , от екипа на Dnes.bg, заедно с нашите партньори от , ще се опитаме да ви отговорим на въпроса за избора на жилище и етапа на негово строителство.  \r\n \r\nКато за начало, да видим какви предимства и недостатъци имат новите апартаменти. Безспорен техен плюс е, че една нова сграда се проектира по последните тенденции в строителството и архитектурата. Така че смело може да кажем, че един нов строеж следва новите идеи и технологии, които противно на много мнения, изобщо не са по-лоши от старите. Освен това, при новото строителство обикновено самото пространство в апартамента е използвано максимално добре, за да може стаите да са с оптимална функционалност.\r\n \r\nНовите апартаменти имат и огромен плюс – те са с много по-добра изолация от старите, което е предпоставка за много добра енергийна ефективност. А това е особено важно, защото води след себе си и по-ниски сметки да отопление. Освен това новите сгради имат и гаранция за строителството и качеството, а това е солиден плюс в първите години, където строителят трябва да отстрани евентуални дефекти за своя сметка.\r\n \r\nРазбира се, и новото строителство има своите минуси. Може би най-сериозният е, че солиден процент общи части се калкулират в цената, което прави подобни апартаменти практически по-скъпи. Заради общите части и квадратурата често е обявена по-голяма, отколкото е чистата площ на апартамента. Ако говорим за апартамент в нов комплекс, понякога и инфраструктурата към него е проблем, ако все още не е изградена. Това обикновено се случва бързо, но не е изключено и да ви създава известни проблеми в годините, особено ако е в квартал, където нещата все още не са съвсем доизпипани.  \r\n \r\nЗатова е важно, ако решите да заложите на ново строителство, внимателно да проучите строителя и какви отзиви има от негови предишна сгради. Няма да ви изненадаме, ако ви кажем, че някои строители се справят по-добре от други, нали?\r\n                    \r\n                    \r\nНякои банки, като Токуда Банк, имат списък с проверени и одобрени за финансиране от тяхна страна строителни обекти, за които отпускат . Все пак, щом банката е оценила строителната фирма като надеждна, вероятността да възникнат проблеми с изпълнението и срока е значително по-малка.\r\n \r\nКакво е положението при старото строителство? На първо място плюсът му е цената, която обикновено е по-ниска от тази на новите сгради. Най-често при старото строителство може и веднага да оцените инфраструктурата около него, защото тя е изградена и надали нещо основно ще се промени. Като цяло старите квартали имат своята връзка с основни улици, градски транспорт, училища и детски градини, което е определен плюс. Освен това около старите блокове обикновено има повече места за паркиране – основен проблем в днешно време.\r\n \r\nНякои определят за плюс и това, че в един стар апартамент, който е в добро състояние, може бързо да се влезе и живее, без да се правят големи ремонти, а просто се освежи с един латекс. Практически обаче това не е съвсем така. Рано или по-късно в един стар апартамент ще трябва да се направи основен ремонт, който да включва и смяната на ВиК и ел. инсталацията. И нашият съвет е да го направите преди да сте се нанесли в него, защото това ще ви спести доста неприятности в бъдеще и излишно главоболие.\r\n \r\nМинусите при старото строителство са ясни – в старите апартаменти може да се наложат  – както в самия дом, така и в общите части като покрив, асансьори, мазета. Освен това един стар апартамент обикновено по-трудно държи цена, ако например решите да го продадете след години.\n\r\nДори обаче и новото ви жилище да се нуждае от ремонт, е много подходящ за случаите, когато жилището има нужда от сериозни реконструкции.\r\n \r\nКредитът е с фиксиран лихвен процент от 4,1% за първите 3 години и срок на погасяване до 15 години. Максималният размер е до 95% от приетата от банката ликвидна стойност на имота.\r\n \r\nНапример, за кредит в размер на 20 000 лева за 15 години (180 месеца) при 4,1% за първите 3 години и 4,222% за останалия срок (3м. СОФИБОР 0,122 + надбавка от 4,10 п.п.), еднократна такса за разглеждане на искането и оценка на обезпечението – 0,3%, месечна такса за поддръжка на сметка 2,00 лева – Годишният процент на разходите е в размер на 4,31% и общо погасена сума – 27 053,62 лева.\r\n \r\nПълната информация за условията на ипотечния кредит за текущи нужди на Токуда Банк може да намерите на \n\r\nНо в крайна сметка изборът ново или старо строителство остава на вас! А и реално едва ли точно това е най-важното във . По-важно е да се чувствате комфортно в него, защото това е мястото, което трябва да ви дава уют и топлина.", "date": "2018.03.20", "title": "Ново или старо строителство? Вечният въпрос"}
{"url": "https://www.dnes.bg/stranata/2018/03/20/na-67-godini-izdyhna-bivshiiat-kmet-na-bansko.371223", "text": "На 67 години си отиде един от най-успешните кметове на Банско Александър Краваров. Той е починал снощи в столична клиника, вероятно от сърце, съобщи \"\".\r\nКраваров изкара два мандата на кметското място, а преди това е бил заместник-кмет. \r\nРаботил е като директор на строително предприятие, занимавал се е и с частен бизнес.\r\nВсе още не е ясно кога ще бъде погребението му.", "date": "2018.03.20", "title": "На 67 години издъхна бившият кмет на Банско"}
{"url": "https://www.dnes.bg/stranata/2018/03/20/ot-priiatna-pochivka-koshmar-kakvi-sa-pravata-ni.371216", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         11 български туристи бяха ранени при катастрофа с туристически автобус в Египет. По първоначални данни петима от тях са с фрактури, а останалите - с охлузни рани. От МВнР съобщиха, че нито един не е с опасност за живота.\n\n\n\r\nПътниците имат застраховки и са получили незабавна медицинска помощ в болницата в град Марса Алам.\r\nКак едно наглед приятно пътуване може да се превърне в кошмар и какви са правата на пътниците в тази ситуация?\r\nСпоред председателя на асоциация \"Активни потребители\" Богомил Николов е важно, когато пътуваме в чужбина и особено извън ЕС, да си направим медицинска застраховка, защото никой не може да знае какво е възможно да му се случи.\r\r\n                    \r\n                    \"Смисълът на застраховката е независимо от причините, пострадалите да бъдат обезщетени подобаващо. Представете си, че този инцидент не става в автобус, просто се разхождате - падате и си чупите ръка, крак или друго. Ако не сте застрахован, вие сам трябва да си платите лечението\", уточни експертът в \"България сутрин\".\r\nНиколов съветва винаги, когато посещаваме дадена страна, да влезем в сайта на МВнР и да се позаинтересуваме какви здравни или други рискове крие.\r\nДоц. Румен Драганов от Института за анализи и оценка в туризма е категоричен, че всеки турист трябва да мисли, че може да му се случи най-лошото и определено застраховката е нужна.\r\n\"Най-скъпото е репатриране. Тогава става въпрос за хиляди евро. В този случай няма загинали, но все пак пострадалите ще получат множество обезщетения. Освен паричната сума, туристите от катастрофиралия автобус ще имат отстъпка за последващи пътувания и подобни\", подчерта доцентът пред .\r\nНа пряка телефонна линия управителят на агенция \"Абакс\", която организира злополучната екскурзия, коментира, че всички туристи вече са изписани от болницата. По-голямата част продължават своето пътуване, а само 3-мата най-пострадали заедно с 2-ма придружители се прибират към България.\n\r\n ", "date": "2018.03.20", "title": "От приятна почивка – кошмар. Какви са правата ни?"}
{"url": "https://www.dnes.bg/world/2018/03/20/arestuvaha-i-razpitvaha-nikola-sarkozi.371225", "text": "Бившият френски президент Никола Саркози е задържан тази сутрин от полицията за разпит, съобщи източник от правосъдната система, цитиран от световните агенции.\r\nСаркози е бил разпитан в полицейски участък в Нантер, западно от Париж.\n\r\nРазследването се води от 2013 г. и е за предполагаемо незаконно финансиране на предизборната му кампания през 2007 г. в размер на милиони евро, получени от режима на тогавашния либийски диктатор Муамар Кадафи.\n\r\nСпоред френския сайт \"Медиапар\" на Саркози може да бъдат предявени обвинения в корупция, търговия с влияние, разхищение на държавни средства, а също и за укриване на данъци.\n\r\nПрез януари британските власти арестуваха в Лондон френският бизнесмен Александър Джури в рамките на разследване за незаконно финансиране на предизборната кампания на Саркози през 2007 г.\r\n                    \r\n                    \r\nЗа финансиране от Либия на кампанията на Саркози либийските власти съобщиха в началото на март 2011 г. В частност синът на Кадафи - Сейф ал Ислам каза тогава в интервю за телевизия \"Евронюз\", че е поискал от Саркози, който по онова време беше президент, да признае факта, че е получил финансова помощ от либийското правителство. Последваха разследвания на независими журналисти в самата Франция. Самият Саркози категорично отхвърля твърденията за финансиране на кампанията с либийски средства.\n\r\nДнес във връзка със същото разследване е разпитван и бивш министър и близък съюзник на Саркози - Брис Ортфьо, допълва Ройтерс, като се позовава на друг съдебен източник\r\n \r\n/БТА/\r\n ", "date": "2018.03.20", "title": "Арестуваха и разпитваха Никола Саркози"}
{"url": "https://www.dnes.bg/stranata/2018/03/20/do-dni-vyrtim-strelkite-posle-sedmica-adaptaciia.371214", "text": "Хората, които страдат от безсъние и които са по-изнервени и тревожни, по-трудно се адаптират към преминаването към лятно или зимно часово време, коментира психологът доц. Маргарита Бакрачева. Според нея влиянието основно се отразява в това да свикнем към смяната на часа за ставане.\r\nПсихологът обаче отбелязва пред БТА, че при лятното часове време има позитивен момент, който улеснява организма да приеме промяната. Сега се радваме на по-продължителен ден - светлината и слънцето са естествен антидепресант, които карат хората да се чувстват по-добре, обяснява тя. \n\r\nЕдинственото негативно е настройката и периодът, необходим за нея, което и работодателите трябва да отчетат поне една седмица адаптация, докато организмът се настрои към новия режим, казва експертът и предупреждава, че не е реалистично да очакваме и сами да се опитваме да бъдем 100 процента адекватни. Организмът сам ни показва темпа, с който е готов да се адаптира към промяната и е добре да му отдадем необходимото време.\r\r\n                    \r\n                    Въпреки това, промяната в този случай е по-позитивна, тъй като идва новият сезон на раждане, е мнението на психолога. Пролетта носи положителни емоции и ако говорим обикновено за есенна депресия, то по-скоро говорим за пролетна умора, което е значително по-различно като акцент, посочва доц. Бакрачева.\r\nУсмивката от напъпилите листа на дърветата, цъфналите цветя, по-топлите дни ни стимулират да посегнем към по-леки и шарени дрехи, да имаме по-голямо желание да прекарваме повече време навън. Това възобновява желанието ни да излизаме и да прекарваме повече време с близки и приятели, което е основен фактор, за да се чувстваме по-добре и по-щастливи.\r\nНадали има една тема, по която да не можем да намерим разнопосочни изследвания - така например някои статистики сочат, че при лятното време намалява броят катастрофи и инциденти по пътищата, според други промяната води до силни негативни психически изживявания, коментира доц. Бакрачева. Тя обаче съветва да се фокусираме основно върху положителния факт - по-дълъг ден, повече топлина и слънце, които ни правят поне малко по-щастливи, без да полагаме усилия.\r\nВъпреки че зимното време е астрономическото и се свързва с по-близкото до организма, в чисто психологически план раждането на новия живот е съпроводено с нова надежда и нови емоции, отбелязва психологът.\r\nКолкото и да е различна степента, в която времето влияе на хората, няма човек, който да не отчита като специфичен барометър това, което се случва. В някои северни държави има свободни часове и дни от работа, когато има слънчеви дни, а в Япония има специални дни за почитане на пролетта - всичко това е показателно за култа, който всички споделяме към зараждането на нов живот, нови мечти, нови обещания, коментира доц. Бакрачева.\r\nТя припомня, че 20 март е Международният ден на щастието и казва, че е добре да си спомним, че любовта и усмивката в очите на другите е това, което ни прави максимално щастливи.\r\nТази година преминаването към лятно часово време ще стане 24 срещу 25. Ще преместим стрелките на часовниците с час напред.", "date": "2018.03.20", "title": "До дни въртим стрелките, после – седмица адаптация!"}
{"url": "https://www.dnes.bg/rusia/2018/03/20/borisov-do-putin-pozdravi-da-vyrvim-napred.371228", "text": "Министър-председателят Бойко Борисов поздрави президента Владимир Путин за преизбирането му като държавен глава на Руската федерация, съобщиха от пресцентъра на Министерския съвет.\r\n\"Като отчитам съществуващите добри традиции на българо-руското двустранно сътрудничество в различни области, изразявам своята лична готовност и готовността на ръководеното от мен правителство да продължим да развиваме отношенията и връзките между нашите две страни и народи на прагматична и взаимоизгодна основа\", посочва в поздравителната си телеграма премиерът Борисов.", "date": "2018.03.20", "title": "Борисов до Путин: Поздрави, да вървим напред!"}
{"url": "https://www.dnes.bg/notifikacii/2018/03/20/i-shestoklasnici-posiagat-kym-gandjata-mama-i-tate-moje-malko.371215", "text": "Все повече пада възрастта на учениците у нас, които посягат към наркотици. Тийнейджърите между 13 и 15 години вече експериментират с тях, обяснява пред \"Труд\" Желяз Турлаков, експерт по зависимостите.\r\nДрога вече пробват и деца в шести клас, предупреждават и от Отдела за борба с наркотрафика в Агенция \"Митници\".\r\nПодрастващите посягат най-вече към синтетичните наркотици – амфетамини, метамфетамини, както и към марихуаната.\r\nСпоред Турлаков е опасно да се експериментира със синтетика – пристрастяването е силно и може да има необратими последици.\r\n\"70-80 % от хората, с които работим са зависими от синтетична дрога. 50-60% са на по 16-17 г. с изразен вече проблем, което говори че имат поне 2-3 годишна история с наркотика\", отбелязва Турлаков.\rДруг труг тревожен факт е, че все по-често се срещат родители, които смятат за приемлива епизодичната употреба на марихуана.\r\nНарастват и социалните проблеми при младите хора, като бягство и отпадане от училище, криминални прояви.\r\n ", "date": "2018.03.20", "title": "И шестокласници посягат към ганджата! Мама и тате: Може, малко!"}
{"url": "https://www.dnes.bg/sofia/2018/03/20/zaradi-studa-kaisiite-izmryznaha-na-mesta-do-90.371232", "text": "Между 54 и 98 на сто е степента на измръзване при различните сортове кайсии, каза проф. Люляна Иванова - директор на Опитната станция по кайсията и земеделие в Силистра.\r\nСпоред нея пораженията са от ниските температури в началото на март, продължили близо седмица. По думите на проф. Иванова пораженията за различните сортове са различни заради различната фаза от тяхното развитие.\r\nИма и цъфнали дръвчета. Сега дърветата са обледени, но това не причинява големи щети.Кайсиите са сред традиционните овощни видове, отглеждани в Крайдунавска Добруджа.\r\nВ Опитната станция по кайсията и земеделие в Силистра се отглежда колекционно насаждение от 500 сорта-образци, уточнява БТА.\r\n ", "date": "2018.03.20", "title": "Заради студа: Кайсиите измръзнаха, на места до 90%"}
{"url": "https://www.dnes.bg/obshtestvo/2018/03/20/vyzroditelniiat-proces-v-uchebnicite-a-kak-shte-se-interpretira.371224", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУчебник за Възродителния процес не може да се напише, категорично заяви историкът проф. Христо Матанов пред .\r\nНа възпоменателен митинг в село Барутин Мустафа Карадайъ настоя всички събития от Възродителния процес да бъдат описани в учебниците. Председателят на ДПС отново възрази срещу участието на националистическите партии в управляващата коалиция и напомни, че при подобно управление са били асимилирани турски граждани по време на комунистическия режим у нас.\n\r\nСпоред проф. Матанов искането на Карадайъ е тотално невъзможно от практическа гледна точка заради обема на събитията.\r\r\n                    \r\n                    \"Въпросът е на интерпретация, трудно е да се даде обективна оценка. Топката е в Министерството на образованието. От историческа гледна точка категорично всичко, което се е случило трябва по някакъв начин да бъде отразено. Спорим за начина на интерпретиране\", обясни проф. Матанов.\r\nСпоред историка ДПС се опитва да възроди тези събития с чисто политическа цел, предизвиквайки страх в своя електорат от повторение им. Той определи този стремеж като евтин трик.\n\r\nЛидерът на политическото движение ''Гвардия'' Боян Расате посочи, че не   вижда практически принос от евентуалното вкарване в учебниците на   Възродителния процес. Той подчерта, че е много важно е да се установи какво точно искат да вкарат в учебниците - да влезе самият Възродителен процес или да се вкарат като герои хората,  които са замесени.\n\r\nТой настоя, че в учебниците не са описани български герои, а стигаме до това да вкарваме чужди такива.\n\r\n\"Възродителният процес не влиза в учебниците и по политически причини, защото БСП го коментира по един начин, а ДПС - по друг\", отбеляза Расате и добави, че двете партии си партнират въпреки това.\n\r\nХристо Матанов и Боян Расате бяха категорични, че при всички случаи събития от Възродителния процес ще влязат в учебниците, но \"трябва да сме достатъчно зрели, за да го интерпретираме правилно\".", "date": "2018.03.20", "title": "Възродителният процес – в учебниците, а как ще се интерпретира?"}
{"url": "https://www.dnes.bg/balkani/2018/03/20/v-rumyniia-razsledvat-smyrtta-na-jurnalist-nameren-v-doma-mu.371233", "text": "Румънската полиция съобщи, че разследва \"подозрителната\" смърт на известен журналист, който бе намерен мъртъв в дома му близо до Букурещ, предаде Асошиейтед прес.\r\nГоворителят на полицията Чиприан Романеску заяви снощи, че Андрей Георге е починал при подозрителни обстоятелства 12 часа по-рано.\r\nНеговото тяло бе намерено в банята в дома му във Волунтари - северно предградие на Букурещ. \r\nПетдесет и шестгодишният Георге работеше като радио и телевизионен журналист след свалянето от власт на Николае Чаушеску през 1989 г. Той стана известен с острите си коментари по актуални събития и за местни политици, отбелязва АП, цитирана от БТА.\r\nПолицията съобщи, че е получила информация за смъртта на журналиста в понеделник вечерта и разследва случая. От полицията отказаха друг коментар.\r\n ", "date": "2018.03.20", "title": "В Румъния разследват смъртта на журналист, намерен в дома му"}
{"url": "https://www.dnes.bg/politika/2018/03/20/pasi-syvetva-s-rusiia-vejlivo-no-vyoryjen-do-zybi.371218", "text": "С Русия трябва да се разговаря изключително вежливо, но въоръжен до зъби. Това смята бившият ни външен министър Солмон Паси.\r\nСпоред него при общуването с Москва трябва да се изхожда от една максима: \"Да нападаш Русия е лудост, да не се защитаваш от нея е още по-голяма лудост\". Затова според дипломата Запада трябва да се въоръжи. \n\n\n\r\n\"Западът е в пъти по-слабо въоръжен от Русия, особено в региона на Черно море\", каза Паси пред Нова тв. Той е категоричен, че на Черноморието трябва да има база на НАТО.\r\nБившият външен министър коментира и отравянето на бившия руски двоен агент Сергей Скрипал в Лондон. Той отхвърли версията, че някой е импровизирал опита за убийство, за да накисне Кремъл.\r\r\n                    \r\n                    \"Помислете, защо никой не се сети да убие Хилъри Клинтън, за да накисне Доналд Тръмп? Защо на някой не му хрумне да убие Корнелия Нинова, за да накисне Бойко Борисов?\", попита Паси.\r\nТой говори и за отношенията на ЕС и Русия и попита защо Москва не е опитала да използва посредничеството на България както Турция го направи.\r\n\"Ако Русия имаше същото добро желание за преговори с ЕС, можеше да се обърне към нас, в частност към президента Румен Радев и да каже, че иска ние да бъдем посредник при преговорите\", каза Паси и обясни, че санкциите срещу Москва са опит за преговори.", "date": "2018.03.20", "title": "Паси съветва: С Русия – вежливо, но въоръжен до зъби!"}
{"url": "https://www.dnes.bg/teatar/2018/03/20/radev-ostavi-dessy-i-hukna-s-darina-dyshteria-si-na-teatyr.371221", "text": "Президентът Румен Радев смени Деси Радева с Дарина Радева за театрална премиера.\r\nДържавният глава със своята дъщеря, министърът на културата Боил Банов и заместник-кметът на Столична община доц. д-р Тодор Чобанов, аплодираха на крака артистите от вдъхновяващия спектакъл на младата Анастасия Събева - \"Кралят елен\" на откриването на Софийския театрален салон 2018.Къдрокосота красавица е запалена по театъра. Тя е част от трупата на 35 СОУ, която изнася представления у нас и в чужбина на френски език.\r\nСлед бурните овации, президентското семейство не скри вълнението си и приятната изненада от работата на младите театрали, поздрави целия екип за усилията и пожела: \"На добър час!\" на Христо Мутафчиев и на екипа на Съюза на артистите в предстоящите събития на Салона.\r\n ", "date": "2018.03.20", "title": "Радев остави Dessy и хукна с Дарина (дъщеря си)… на театър"}
{"url": "https://www.dnes.bg/business/2018/03/20/gazprom-se-otkaza-ot-mashtabniia-proekt-po-dynoto-na-cherno-more.371241", "text": "\"Газпром\" започва да демонтира съоръжения на територията на Русия, свързани с проекта \"Южен поток\", пише \"Интерфакс\", позовавайки се на съобщения на руския холдинг.\r\nПървоначално идеята на Москва беше да изгради газопровод по дъното на Черно море от станция Анапа до Варна от четири тръби с общ капацитет от 63 млрд. куб. метра.\n\r\nСлед това обаче плановете се трансформираха - тръбите потеглиха към крайбрежието на Турция, а капацитетът се намали наполовина - до две тръби с общ капацитет от малко над 31 млрд. куб. метра.\n\r\nВ момента \"Газпром\" строи и двете тръби - едната трябва да захранва турските потребители, а втората - клиентите в Европа. На този етап компанията има разрешително за строеж само на морската част на втората тръба, издадено от турските власти в средата на януари.\r\n                    \r\n                    \r\nКато част от плановете за демонтаж ще бъдат премахнати разширения на съществуващата газова инфраструктура на територията на Русия, свързана с по-големите обеми газ, необходими за захранване на \"Южен поток\".\n\r\nВ началото на март от компанията оператор на \"Турски поток\" съобщиха, че 50% от тръбите по проекта са вече положени. По двете секции вече са положени общо 930 километра по дъното на Черно море.\n\r\nСледващата фаза за втората тръба е още 180 километра по сушата на Турция до газов хъб - на гръцката или българската граница. Бъдещето на тази тръба обаче все още не е ясно, защото няма разрешение от турските власти.\n\r\nАко газовият поток мине през България, това няма да е нарушение на европейските правила, защото страната ни няма да е транзитьор, а търговец (чрез газовия хъб Балкан).\r\n", "date": "2018.03.20", "title": "\"Газпром\" се отказа от мащабния проект по дъното на Черно море"}
{"url": "https://www.dnes.bg/politika/2018/03/20/vseki-vtori-bylgarin-zyzne-pesti-ot-otoplenie.371190", "text": "Всеки втори у нас, или 40 на сто от потребителите, не могат да поддържат домовете си достатъчно топли, защото са енергийно бедни. Това стана ясно по време на конференция за енергийната бедност, организирана от Министерството на икономиката. По този показател България е в най-лошата позиция в Европейския съюз, обясни Меган Ричард, шеф на дирекция в Европейската комисия.\r\nПо думите й енергийна бедност има, когато хората не успяват да отопляват или да охлаждат домовете си и когато голяма част, повече от 10 процента от доходите, отиват за плащане на сметки за енергия, пише \"Монитор\".\n\r\nЩе се търсят начини за намаляване на енергийната бедност на хората чрез проекти за пестене на енергия. Все още се работи по дефиницията за енергийна бедност - в Швеция тя би била една, а тук ще е друга, сравни зам.-министърът на енергетиката Жечо Станков.\r\r\n                    \r\n                    Целта на мерките за енергийна ефективност е осигуряване на по-добър стандарт на живот. Краткосрочните мерки са директните помощи са плащане на сметките.\r\nПо-важни са обаче дългосрочните мерки насочени към намаляване на консумацията и съответно на сметките, допълни заместник-министърът. България си е поставила няколко приоритета за ефективно ползване на енергията. Един от тях е да се ползва потенциала на ВиК дружествата да произвеждат сами електроенергията, която им е нужна. Друга възможност е оползотворяване на геотермалната енергия - обикновено си представяме горещи минерални извори, но от Норвегия и Исландия научихме, че от води с невисоки температури може да се постигне голяма ефективност добави още Станков. Заместник-министърът посочи, че ще се търси постигане на енергийнатаефективност клас \"А\" на сградите.\n\r\nТова означава, че в тези сгради 55 процента от енергията се произвежда от самата сграда от инсталации по нея или в близост до нея, каза заместник-министърът.\r\nВ Европейската комисия се обсъжда стратегия за енергиен съюз, като целта е да има сигурност на доставките. Това е важно и за борбата с енергийната бедност, защото ако имате само един източник на енергия почти нямате избор за цената, поясни Меган Ричард. Функционирането на вътрешния енергиен пазар дава възможно най-ниски цени при ясна конкуренция, посочи тя. Планираме 27 процента от производството на енергия да е от възобновяеми енергийни източници /ВЕИ/, но всяка страна-членка може да си постави по-високи цели, каза Меган Ричард.\r\nЗам.-министърът на енергетиката Жечо Станев: Преговорите за US централите ще се проточат с месеци\r\nПреговорите на държавата с \"Ей И Ес Гълъбово\" и \"Контур Глобал Марица-изток 3\" за прекратяване на договорите за доставка на енергия няма да приключат за три седмици, нужно е повече време. Това съобщи заместник-министърът на енергетиката Жечо Станков.\r\nТрябва да бъдем много внимателни и преговорите да бъдат на дипломатична основа, за да си стигне до най-добро решение за потребителите, добави той. Преговорите се водят най-вече от Министерството на финансите, където са изготвени документите за изчисляване на възвръщаемостта на инвестициите, каза още Станков. Важното е, че Европейската комисия се е запознала с начина на действие на държавата, добави Станев, без да се ангажира със срок за края на преговорите.\r\nБългарската държава е изготвила методология за изчисляване на възвръщаемостта на инвестициите, която е дадена на собствениците на централите, съобщи Петьо Иванов, изп. директор на БЕХ. Собствениците на централите са поискали време за анализ, срок за това няма, но те са пожелали да разполагат с поне три месеца, допълни той.\r\n ", "date": "2018.03.20", "title": "Всеки втори българин зъзне! Пести от отопление"}
{"url": "https://www.dnes.bg/obrazovanie/2018/03/20/shamar-obida-redno-li-e-da-se-vdiga-shum.371199", "text": "Почти всяко четвърто училище няма осигурено видеонаблюдение в класните си стаи. Школата в страната са 2380, като в 1705 има камери в залите, в които учат децата. Това става ясно от статистика на Министерството на образованието и науката, пише \"Монитор\".\n\r\nОбщо в 2029 учебни заведения има осигурено видеонаблюдение, като камерите се монтират в дворовете, на входовете, в коридорите и в някои класни стаи. Записваща техника на входовете е поставена в 1926 училища, на дворовете – в 1855 училища, а в класните стаи – в 1705. Очаква се по национална програма \"Създаване на достъпна архитектурна среда и сигурност в училище\" видеонаблюдение да бъде изградено в 48 държавни училища, обясниха още от образователното министерство.\r\n                    \r\n                    \r\nВ някои учебни заведения като 31 СУЧЕМ например камери са поставени почти навсякъде – в коридорите, в двора, на входа, както и в класните стаи. Директорката на учебното заведение Николина Николчева разказа, че видеозаписите често служели като безпристрастен „свидетел“ при решаване на спорове и противоречия между учители и ученици или пък между съученици.\n\r\nТака, ако две деца имат някакъв конфликт и различни версии около него, видеоматериалите помагат за установяване на реалните факти. Също така учениците сами искали да се гледат записи, когато например си загубят някаква вещ.\n\r\nВидеонаблюдението спомагало и при разкриване на криминални случаи. Така например преди време крадец влезнал рано сутрин в училището, докато охранителят правел обход. Обирджията успял да задигне лаптоп и касетофон от една от класните стаи, но освен това уплашил дете, което го заварило в училище. Впоследствие от учебното заведение предоставили видеозаписите на полицията и крадецът бил намерен.\n\r\nКамерите обаче не винаги могат да предотвратят кражба. Пресен пример за това е случаят, при който на седмокласник от 31 СУЧЕМ му крадат колелото, което било изключително ценно за ученика, защото сам си го бил направил. Момчето заключило возилото си в определеното за това място в двора. По-късно обаче дошли две момчета. Едното също било с колело, а другото без. Второто момче се обърнало към заключеното колело, отключило го и така на практика го откраднало, разказа още Николчева. Тя обясни, че това действие на камерите няма как да се регистрира предварително като кражба, защото се виждало просто момче в гръб, което отключвало колело.\n\r\nОчаква се и тази година матурите да протекат под видеонаблюдение, с цел предотвратяване на преписване и възможност за доказване на нарушаване на правилата.\n\r\nДиректори на забавачки в район \"Илинден\" в столицата използват анкети по телефона с родителите, за да ги уговарят срещу поставяне на вътрешни камери за наблюдение на децата. Така те влияят на избора на родителите, оплакват се пред „Монитор“ майки и татковци. Директорите в останалите райони пък дават въпросници, които не са анонимни и родителите признават, че не са написали истинското си мнение, заради притеснение от лошо отношение към децата им после.\n\r\nПроведените досега анкети показват, че родители и педагози не могат да стигнат до съгласие относно поставяне на вътрешно видеонаблюдение в детските градини.\n\r\nДо края на месеца Столичната община (СО) ще събира информация за забавачките, в които директорите са получили съгласие от страна на родители, педагогически и обществени съвети за поставяне на камери в групите в детските градини. До допитването се стигна след протести на родители под надслов \"Не на насилието над децата в детските градини\".\n\n\n\n\r\n“В момента няма законен регламент за поставяне на камери затова ние залагаме съвсем ясен принцип – общината ще осигури финансиране за вътрешно видеонаблюдение навсякъде, където се постигне разбирателство между педагогическият съвет и родители“, заяви зам.-кметът по образование доц. Тодор Чобанов. От \"Московска\" 33 обаче са категорично против камерите да имат връзка с интернет.\n\r\n\"Често самият персонал не смята, че един шамар или обида е нещо нередно, за да се вдига шум. В други случаи тези, които виждат и чуват, мълчат, защото ги е страх да не си изгубят работата. Пак всичко опира до директора. Сигурно има начини да се докаже насилие, но не във всички случаи\", каза тя.\n\r\nВ момента от 194 столични детски градини камери в групите са поставени в 16. Външно наблюдение обаче има в 85% от забавачките и се монтира във всички нови детски заведения, които общината открива.\n\r\nВ 48 от общо 51 общински детски градини във Варна има изградено външно видеонаблюдение, което обхваща входове, дворове и постъпи към сградата, съобщиха от общинската дирекция \"Образование и младежки дейности\".\n\r\nВътрешно видеонаблюдение обаче има изградено, и то преди 4 години, само в една детска градина, където 100% от родителите са дали съгласието си за това. 6471 родители са участвали в анкетата, като 59% от анкетираните искат поставянето на видеонаблюдение, 19% са против, а 21% не могат да преценят.", "date": "2018.03.20", "title": "Шамар, обида: Редно ли е да се вдига шум?!"}
{"url": "https://www.dnes.bg/eu/2018/03/20/merkel-v-polsha-stoplia-dvustrannite-otnosheniia.371203", "text": "Германският канцлер Ангела Меркел посети Полша, за да възстанови влошените двустранни отношения, предаде ДПА.\r\nЩе направя всичко по силите си, за да осигуря \"общ дневен ред\" в Европа на Германия и Полша, каза Меркел след среща във Варшава с полския премиер Матеуш Моравецки. В същото време тя отбеляза, че това ще изисква деликатност и желание за компромис.\r\nПолският премиер приветства желанието на Германия за засилване на сътрудничеството в рамките на т. нар. Ваймарски триъгълник, който освен двете страни включва и Франция, предаде Франс прес.\r\nОтношенията между Германия и Полша са в ниска точка заради разногласия за миграционната политика и върховенството на закона, припомня ДПА. Варшава е против, според нея, либералната миграционна политика на Меркел, както и срещу планирания нов газопровод от Русия до Германия, който ще заобикаля Полша.\r\r\n                    \r\n                    Европейският съюз критикува полското правителство за предприетите реформи, които според мнозина подкопават върховенството на закона.Миналата  седмица, когато новото германско правителство положи клетва, министърът на външните работи Хайко Маас посети Варшава, припомня БТА.\r\nПолският премиер обяви днес, че се договорил с германския канцлер ЕС да \"даде твърд и не само символичен отговор\" на отравянето на бившия руски шпионин Сергей Скрипал във Великобритания, предаде Франс прес.\r\nСпоразумяхме се \"въпросът за руската атака да фигурира в заключенията на Европейския съвет\" на 22 и 23 март, каза Моравецки след срещата си с Меркел.\r\nГерманският канцлер обаче говори с по-нюансиран тон. Меркел потвърди солидарността си с Великобритания, но се въздържа да обвини директно Русия за нападението. \"Сериозни информации сочат към Русия. Сега Русия трябва да докаже, че (не е замесена)\", каза тя.", "date": "2018.03.20", "title": "Меркел в Полша. Стопля двустранните отношения"}
{"url": "https://www.dnes.bg/photo/2018/03/20/nikolai-buhalov-na-51-zlatniiat-ni-kanuist-ot-barselona.371120", "text": "\n\r\nНа 20 март своя 51-ви рожден ден празнува големият ни шампион в кануто – Николай Бухалов. Той е роден през 1967 година в карловското село Дъбене, а днес е част от историята като най-успешният български кануист.\n\r\nНа олимпиадата в Барселона през 1992 г. печели 2 златни медала, а в Сеул през 1988 г. - сребърен. Освен тях има и 5 световни титли в едноместното кану, спечелени през 1993, 1994 и 1995 г.\n\r\n\n\r\nВъзпитаник е на Средно спортно училище \"Васил Левски\" (Пловдив), където на практика стартира неговата славна кариера.\n\r\nВзима степен бакалавър от ПУ \"Паисий Хилендарски\" гр. Пловдив и магистърска степен от НСА \"Васил Левски\".\r\nТой е единственият български спортист с два златни медала от едни олимпийски игри.\n\r\nИзбран е за спортист №1 на България за 1992 г.\n\r\nДва пъти остава на второ място в класацията за Спортист на година – през 1994 и 1995 година. Любопитното е, че тогава го изпреварват други двама пловдивчани – Христо Стоичков и Стефка Костадинова.\n\r\nПоследният му голям триумф е пред родна публика - на Европейското първенство в Пловдив през 1997.\n\r\nЖенен за известната каякарка на двуместен каяк Бонка Пинджева.\n\r\nВ момента се занимава със своя бизнес – фитнес зала в Пловдив.\n\r\nДве години той бе личен треньор на най-добрата ни състезателка на едноместно кану Станилия Стаменова.\r\n ", "date": "2018.03.20", "title": "Николай Бухалов на 51: Златният ни кануист от Барселона"}
{"url": "https://www.dnes.bg/stranata/2018/03/20/1-10-ot-bylgarite-zastrahovat-doma-si-ot-bedstvie-zashto.371195", "text": "Около една десета от българите са сключили имуществените полици, въпреки че почти всички живеят в собствено жилище. В това число са включени и застрахованите по изискване на банка кредитор ипотекирани жилища, коментираха от застрахователните дружества.\n\r\nВ зависимост от избраните рискове на покритие и сумата, на която се застрахова даден имот, цената може да варира от 20-30 до 250 лева, пише \"Монитор\". У нас все още имуществената застраховка се сключва основно по задължение, например, когато имаме ипотечен кредит и банката изисква имуществена полица.\r\nВсяка застраховка има базови рискове – \"Пожар\" и природни бедствия, земетресението и други рискове се добавят към основното покритие. \"Движимото имущество се застрахова отделно от недвижимото. Предмет на специална полица са ценни картини, предмети, бижута, машини и работно оборудване\", уточниха от Асоциацията на българските застрахователи (АБЗ). Щетите от природните стихии през последните години за кратко увеличават интереса към застраховките на дома, показват разчетите.\r\n                    \r\n                    \r\nВ България няма задължително застраховане на дома. При бедствие държавата изплаща с приоритет на обществените сгради и инфраструктура, а за частните имоти се заделят доста по-малки суми. Застрахователната сума е максималният размер на обезщетение, който можете да получите. Завишаването при оценката на имота води до излишно плащане на по-скъпи премии, тъй като при инцидент няма как да се надцени стойността на повреденото. Занижаването означава по-малки обезщетения. Компаниите имат разделения на имотите по райони, като всеки от тях е с минимална цена, приблизително на стойността, нужда за възстановяването му.\n\r\nВ условията за застраховането премиите могат да се разсрочат на две или повече плащания през годината, но за получаване на обезщетение обичайно застрахователите искат да платите цялата премия. Задължително проверявайте може ли да ползвате пълно обезщетение и при какви условия повече от веднъж в рамките на срока.\n\r\n\n\r\n\n\r\n ", "date": "2018.03.20", "title": "1/10 от българите застраховат дома си от бедствие. Защо?"}
{"url": "https://www.dnes.bg/snimka-na-denia/2018/03/20/pyrva-prolet-posreshtame-ia-s-valeji-i-viatyr.371198", "text": "През нощта, с преминаването на нов средиземноморски циклон, валежите от запад се активизираха. С понижението на температурите на много места в Северна България и по високите котловинни полета на Западна, ще завали сняг, в останалата част от страната - дъжд.\r\nВятърът ще се обърне от запад-северозапад и ще се усили, в Източна България ще е умерен, временно и силен. По-късно през деня от юг-югозапад валежите ще спират и облачността временно ще се разкъса и намалее до слънчево време.\r\nМинималните температури ще са предимно между минус 2 и 3 градуса, в югозападните райони и по Черноморието до 5-6 градуса, максималните ще са в широки граници: от 3 градуса в Североизточна България до 15-16 градуса в крайните южни райони, съобщават от Националния институт по метеорология и хидрология при БАН.Начало на астрономическата пролет ще е в 18 ч. и 15 минути на 20 март 2018 г.\rАтмосферното налягане е значително ниско от средното за март - през деня ще започне да се повишава.\r\nНад планините ще преобладава облачно време, на много места с валежите от сняг, под около 1200 метра - от дъжд. Около обяд от юг-югозапад валежите ще спират, а облачността ще се разкъсва. Ще духа силен, по билата бурен запад-северозападен вятър. Максималната температура на височина 1200 метра ще е около 4 градуса, на 2000 метра - около минус 2 градуса.\r\nНад Черноморието ще има значителна облачност, с валежи от дъжд. Ще духа умерен и временно силен северозападен вятър. Максимални температури на въздуха ще са 7-13 градуса. Вълнението на морето ще е 2-3 бала. Температурата на морската вода е 6-7 градуса.", "date": "2018.03.20", "title": "Първа пролет: Посрещаме я с валежи и вятър"}
{"url": "https://www.dnes.bg/usa/2018/03/20/arestuvaha-brata-na-masoviia-ubiec-ot-florida.371201", "text": "Братът на масовия убиец от Флорида бе арестуван в училището, станало сцена на кръвопролитната трагедия, предаде Асошиейтед прес, като се позова на местните власти.\n\r\n18-годишният Закари Крус бил задържан в гимназия \"Марджъри Стоунман Дъглас\" в град Паркленд, където брат му Никълъс, на 19 години, уби 17 човека на 14 февруари, пише БТА.\r\nТийнейджърът карал скейтборд в училището, въпреки че бил предупреден от ръководството да не се доближава до учебното заведение. Закари обяснил, че е дошъл, за да \"помисли над стрелбата и да се потопи в атмосферата\".\r\nПо-рано прокуратурата обяви, че ще иска смъртна присъда за Никълъс Крус.", "date": "2018.03.20", "title": "Арестуваха брата на масовия убиец от Флорида"}
{"url": "https://www.dnes.bg/notifikacii/2018/03/20/moje-li-da-se-izmeri-dnes-chestvame-shtastieto.371196", "text": "Международният ден на щастието се отбелязва на 20-и март съгласно   резолюция 66/281 на Общото събрание на ООН от 28 юни 2012 г., в която е  декларирано, че стремежът към щастие и благополучие е фундаментална цел  на човечеството, съобщи ТАСС.\r\nСпоред документа щастието трябва да бъде цел на държавната политика и  да стане компонент на по-комплексен, справедлив и балансиран подход към  икономически растеж, който да допринася за устойчиво развитие,  изкореняване на нищетата и осигуряване на щастие.\r\nООН призовава всички държави, международни и регионални организации,  както и гражданското общество да отбелязват Международния ден на  щастието, пише БТА.\r\nИнициативата за деня на щастието е на Кралство Бутан, което за  изчисляване на нивото на благополучие на нацията въвежда показателя  Брутно национално щастие от 1972 г.  Според тогавашния крал Джигме  Сингай Вангчук стандартните макроикономически показатели не отразяват  нивото на благополучие на страната.\rБрутното национално щастие се изчислява по специална методика на  базата на показатели като ефективност на управлението, социална  справедливост, опазване на околната среда, съхранение на културното и  духовно наследство. Според конституцията на Бутан от 2008 г.   увеличаването на този показател е  една от целите на държавната  политика. В страната вече има държавна комисия по брутното национално  щастие.\r\nПрез 2013 г. държавни органи, определящи политиката на държавата за  достигане на социално благополучие на гражданите, бяха създадени от  правителствата на Венецуела и Еквадор. От февруари 2016 г. държавен  министър по щастието има в Обединените арабски емирства.  През януари  2017 г. департамент по щастието беше създаден в индийския щат Мадхия  Прадеш.\r\nООН публикува доклад за щастието в света от 2012 г. Този доклад  подрежда държавите по нивото на щастието в тях. При съставянето му се  отчитат показатели като брутен вътрешен продукт на човек от населението,  продължителност на живота, спазване на гражданските свободи,  гарантирана заетост, ниво на корупцията, както и резултати от допитване  до общественото мнение (например за личната свобода, увереността в  утрешния ден, щедростта, причините за радост и безпокойство).\r\nВ доклада от 2018 г. (по данни от 2015-2017) страната с най-щастливо  население е Финландия. В челната десетка влизат също Норвегия (лидер за  2017 г.), Дания, Исландия, Швейцария, Холандия, Канада, Нова Зеландия  Австралия и Швеция. Н края на класацията са Бурунди,   Централноафриканската република и Южен Судан.\r\nПодобен рейтинг изготвя и британският изследователски център Ню  икономик фаундейшън заедно с  неправителствени организации по друга  методика, която отчита само четири показателя - ниво на социалното  неравенство, оценка на въздействието върху околната среда,  продължителност на живота и благополучие на гражданите. Според него  най-щастливите държави са Коста Рика, Мексико и Колумбия. В дъното на  класацията са Того, Люксембург и Чад.", "date": "2018.03.20", "title": "Може ли да се измери? Днес честваме щастието?"}
{"url": "https://www.dnes.bg/index/2018/03/20/receptata-dnes-bananov-hliab-bez-gluten.371091", "text": ":\r\n3 банана\r\n3 яйца\r\n300 г ориз\r\n1 кофичка кисело мляко\r\n1 бакпулвер\r\n1 чаена лъжичка какао\r\n150 г фъстъчено масло\r\nканела\r\n1 шепа орехи\r\n1 ванилия\r\n \r\n:\r\n \r\nНакиснете ориза за една нощ във вода, за да омекне. След това го отцедете много добре. Смесете всички съставки за банановия хляб в блендер или купа за миксер без орехите и какаото. Разбъркайте. Най-добре сместа би се разбила, ако имате кухненски робот, защото е гъста и може да затрудни ръчния ви миксер.\r\n \r\nНамажете правоъгълна форма за хляб с мазнина. Изсипете сместа в нея като си оставите малка част от нея, в която да разбъркате какаото и счуканите орехи. Излейте какаовата смес в останалата като разбъркате леко с лъжица, така че да се получат шарки след изпичането.\r\n \r\nПечете в загрята на 180-200 градуса фурна за 30-40 минути или до готовност.\r\n\r\n", "date": "2018.03.20", "title": "Рецептата Dnes: Бананов хляб без глутен "}
{"url": "https://www.dnes.bg/notifikacii/2018/03/20/tejko-ranenite-bylgari-ostavat-na-lechenie-v-egipet.371205", "text": "Петимата български туристи, които пострадаха по-тежко при пътнотранспортно произшествие с автобус в Египет вчера, се намират в частната болница АМС в Хургада, съобщи българският консул Евгени Паралингов, който бе изпратен незабавно на място от вицепремиера и министър на външните работи Екатерина Захариева, съобщават от Министерството на външните работи.\n\n\r\nПострадалите имат фрактури и порезни рани. Днес ранените ще бъдат изследвани със скенер, за да им бъде назначено лечение, включително оперативно, ако се налага.\r\nПредставител както на българската, така и на египетската туристическа фирма са в болницата с ранените. Всички изследвания и операции ще бъдат платени от застраховките на пътниците.\rОт общо 20 души ранени в автобуси, а12 са с по-леки рани, ожулвания, охлузвания, синини, леки порезни рани - те са обработени и са изявили желание да продължат туристическата си програма.\r\nКруизът по река Нил на групата свършва на 24 март. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.\r\nМинистър Захариева лично следи случая, като служителите на посолството ни в Кайро ще оказват пълно съдействие на пострадалите наши сънародници в разките на своите правомощия.", "date": "2018.03.20", "title": "Тежко ранените българи остават на лечение в Египет"}
{"url": "https://www.dnes.bg/notifikacii/2018/03/20/oon-byrzi-deistviia-za-da-ne-ostane-zemiata-bez-voda.371200", "text": "В Бразилия започна Световният форум за водата. ООН и голям брой политици и специалисти, събрали се в бразилската сто\r\nлица, призоваха за по-бързи действия, за да не започне да страда Земята от недостиг на вода, предаде Франс прес.\"Просто няма време за губене\", каза при откриването на осмото издание на форума\r\nпрезидентът на Бразилия Мишел Темер.Страната, където се намира 18 процента от годната за пиене вода на планетата, страда от 2012 г., в североизточната си част, от най-продължителната суша в своята история, отбелязва Франс прес.\"Има консенсус - животът на Земята е заплашен, ако не спазваме границите на природата\", предупреди Темер, цитиран от БТА.\rООН представи изключително тревожен доклад, според който близо половината от населението на планетата, 3,6 милиарда души, живее в райони, където може да няма вода най-малко един месец в годината.\r\nСпоред прогнозите броят на застрашените хора ще достигне 5,7 милиарда през 2050 г.Форумът, който се провежда до петък под мотото \"Да си поделим водата\", е събрал 40 000 участници, сред които петнадесетина държавни ръководители, 300 кметове от целия свят, както и десетки учени и еколози.", "date": "2018.03.20", "title": "ООН: Бързи действия, за да не остане Земята без вода!"}
{"url": "https://www.dnes.bg/obshtestvo/2018/03/20/divna-karala-sys-120-km-ch-pri-razresheni-60-v-zatvora-skochi-slavi.371213", "text": "Дивна е карала със 120 км/ч при злополучната катастрофа, станала на 12 март край село Българене, по пътя Русе-София.\r\nОграничението на скороста във въпросния участък е 60 – написа в профила си във Facebook шоуменът Слави Трифонов.\r\nКакто знаете при тежкото ПТП певицата се размина без сериозни наранявания, но нейната спътничка – моделът Кристин Илиева е с два счепуни крака и вътрешни разкъсвания и все още е в тежко състояние във ВМА.\n\n\r\nПрогнозите не са особено приятни и се очаква пълното й физическо възстановяване да продължи поне година.\r\n\"Грубо е нарушила закона, почти е убила спътничката си. И закона предвижда за това престъпление до 2 години затвор. Така че, ако прокуратурата и полицията докажат всичко това, Дивна трябва да отиде в затвора\", настоя Трифонов.\r\r\n                    \r\n                    Публикуваме текста от поста му в социалната мрежа без редакторска намеса:\r\n", "date": "2018.03.20", "title": "Дивна карала със 120 км/ч при разрешени 60! В затвора, скочи Слави"}
{"url": "https://www.dnes.bg/sofia/2018/03/20/lozenec-studentski-predi-da-cyfnat-dyrvetata-cyfva-asfalta.371209", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНалежащи ремонти на нови и стари дупки се очакват в столицата, а фирмите отговарящи за поддръжката на улиците в София се очаква да имат извънредно много работа.\r\nНай-много до лунния пейзаж в столицата се доближават кварталите - \"Витоша\", \"Студентски град\", \"Лозенец\" и \"Манастирски ливади\".\r\nПо стара традиция малко преди да цъфнат дърветата в България цъфва и асфалта. Под въпросните локви се крият какви ли не изненади, съобщава .\r\nУлица \"Могилата\" свързва двата столична булеварда \"Черни връх\" и \"Симеоновско шосе\", това е и една от най-натоварените улици в район \"Витоша\". В някои части от нея заедно с липсата на път, липсва и тротоар за пешеходците.\r\r\n                    \r\n                    За тази годината Столичната община е заделила 38 милиона лева за ремонт и поддръжка на пътната мрежа.\r\nЮристите припомнят, че в случай на щета по автомобила, може да бъдем компенсирани само ако докажем, че общината е виновна за повредата.\n\r\n ", "date": "2018.03.20", "title": "\"Лозенец, \"Студентски\" – преди да цъфнат дърветата, цъфва асфалта!"}
{"url": "https://www.dnes.bg/eu/2018/03/20/roden-i-otroven-evropa-ni-smymri-za-div-chesyn.371206", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОпасни химикали са открити в български див чесън, продаван във Франция. За случая алармира Европейската система за бързо предупреждаване за храни и фуражи, съобщава .\r\nВ началото на този месец европейска система предупреждава за наличието на индустриални замърсители в изсушен див чесън с произход България. На втори март страната ни е сезирана за проблема.\n\r\nВъв въпросния продукт е открито съдържание на бензоапирен в пъти над нормата. Източникът на замърсяване към този момент не е установен.\n\r\nТърговците на българския пазар също не си обясняват как опасното вещество би могло да попадне в дивия чесън. Според експерти от бранша най-вероятно дивият чесън е произведен в Китай и е преопакован у нас. Тъй като в България няма данни за сертифицирано биологично производство на див чесън.\r\n                    \r\n                    \r\nБензоапиренът попада сред химикалите, които са опасни за човешкото здраве. Малкото количество в случая обаче не може да причини сериозни последици.\n\r\nВсе пак родните потребители остават мнителни. От Агенцията по храните поясниха, че въпросният чесън е изсушен в пунктове, регистрирани в Регионалната инспекция по околната среда. Няма данни за разпространение на продукта у нас.\n\r\n ", "date": "2018.03.20", "title": "Роден и отровен! Европа ни смъмри за див чесън"}
{"url": "https://www.dnes.bg/notifikacii/2018/03/20/princ-salman-sauditkite-moje-i-da-ne-pokrivat-glavi.371202", "text": "Жените в Саудитска Арабия занапред няма да са задължени да покриват главите си и да носят черна абая, при условие, че облеклото им е \"скромно и благоприлично\". Това обяви престолонаследникът принц Мохамад бин Салман в интервю за американската телевизия Си Би Ес, предаде Ройтерс.\n\n\r\nЗаконите са много ясни и са залегнали в шериата: жените носят скромни и благоприлични дрехи, както и мъжете, казва принцът реформатор. Това обаче не уточнява специално черна абая или черно покривало за главата - решението изцяло е оставено на жените, които сами да решат какъв вид скромно и благоприлично облекло да изберат да носят, добавя той.\rМиналия месец високопоставен саудитски духовник каза, че жените трябва да се обличат скромно, но не е задължително да носят абая.\r\nНе е ясно дали тези изявления са сигнал за промяна в принудителните правила за обличане на жените в кралството, отбелязва Ройтерс. След като Мохамад бин Салман бе обявен за престолонаследник, в ултраконсервативната Саудитска Арабия започна процес на увеличаване на правата на жените - позволено им бе да посещават публични спортни прояви, а от лятото - и да шофират.\r\nНа 8 март група жени отбелязаха в Джеда Международния ден на жената, като се възползваха от едно новопридобито право - бягаха за здраве, без да обръщат внимание на слисаните минувачи, отбелязва БТА.\r\nВчера саудитският престолонаследник пристигна на посещение в Съединените щати, като днес ще бъде приет от президента Доналд Тръмп.", "date": "2018.03.20", "title": "Принц Салман: Саудитките може и да не покриват глави!"}
{"url": "https://www.dnes.bg/notifikacii/2018/03/20/si-czinpin-samo-socializmyt-moje-da-spasi-kitai.371204", "text": "\"Само социализмът може да спаси Китай\", увери днес президентът Си Цзинпин, цитиран от Франс прес.\r\nТой каза това през последния ден от годишната сесия на еднокамарния китайски парламент, който преди броени дни го преизбра с единодушие и премахна ограничението за брой мандати на президента.\r\nСи, който е смятан за най-могъщия китайски лидер от поне четвърт век, потвърди ръководната роля на комунистическата партия. \"Историята доказа и ще продължи да доказва, че само социализмът може да спаси Китай\", обяви той от трибуната на парламента, цитиран от БТА.\r\nСи подчерта, че \"само като развиваме социализма с китайски характеристики, ние ще можем да завършим великото възраждане на китайската нация\".\rДогодина Китайската народна република ще празнува 70-ия си юбилей, посочва Франс прес.Обръщайки се индиректно към международната общност, китайският президент увери, че феноменалният възход на страната му от близо четири десетилетия \"не е заплаха\" за никого. \"Китай никога няма да пожертва интересите на другите страни, за да гарантира собственото си развитие\", обеща той.\r\nКитай е втората икономика в света след Съединените щати. Президентът на САЩ Доналд Тръмп, който възприе протекционистки курс, се готви да наложи нови мита за до 60 милиарда долара върху китайския внос, отбелязва Франс прес.\r\nСи Цзинпин обаче отправи поредно предупреждение към Тайван. Китай никога няма да приеме отделянето и на най-малкото късче от нейната територия, подчерта той.Броени дни след като САЩ приеха закон, разрешаващ посещения на представители на американските власти в Тайван и обратното, Си предупреди, че \"всички опити за разделяне на (Китай) са обречени на неуспех\".\r\n\"Решени сме да водим кървавата битка срещу нашите врагове. Имаме големия капацитет да заемам полагащото ни се място в света\", каза китайският президент, цитиран от ДПА.Асошиейтед прес отбелязва, че речта на Си Цзинпин е била с подчертано националистически тон.\r\nКитайският президент обяви, че страната му ще използва постиженията на съвременната наука и техника за превръщане на своите въоръжени сили в едни от най-модерните в света, предаде ТАСС.\r\nАгенцията припомня, че първата годишна сесия на Общокитайското събрание на народните представители в 13-ия й състав започна на 5 март с участието на над 2900 депутати. Еднокамарният китайски парламент има предимно церемониални функции, като най-вече потвърждава решенията, взети от държавното ръководство, отбелязват западните агенции.", "date": "2018.03.20", "title": "Си Цзинпин: Само социализмът може да спаси Китай!"}
{"url": "https://www.dnes.bg/blizak-iztok/2018/03/20/iznasilvaneto-izpolzvano-kato-oryjie-v-siriia.371207", "text": "Още от 2011 г. Дамаск е използвал изнасилването като оръжие, за да тероризира и заглушава гласа на противниците си и на техните семейства в Сирия. Това са изводите на разследване, публикувано във френския в. \"Либерасион\", предаде Франс прес. Разследването се позовава на разказите на бивши кадри на режима в Дамаск.\n\r\n\"Тези изнасилвания далеч не са дело на неконтролируеми агенти в изолирани центрове за задържане. Десетки свидетелски разкази на жертви показват, че силите на режима на Асад са изнасилвали жени, както и мъже в почти всички провинции по време на целия конфликт\", пише френското издание. \n\r\nТо цитира и данни на правозащитната организация Сирийски център за правата на човека, според които 7700 жени са станали жертви на сексуални посегателства или на тормоз в ръцете на силите на режима, като 800 от тях са били в затвора. Според изданието жертвите може да са повече, но заради срама от преживяното те не са подали сигнали за посегателствата.\r\n                    \r\n                    \r\nНа 15 март разследване на ООН, базирано на 454 интервюта, също констатираше системни изнасилвания и сексуални посегателства срещу цивилни, извършени от войници от сирийската армия и от милиции, подкрепящи режима в Дамаск.\n\r\nПред в. \"Либерасион\" Ум Ахмад, бивша надзирателка в сирийски затвор, разказва за писъците на изнасилваните и измъчвани в арестите противнички на режима. Тя разказва, че на тези жени са били давани всеки ден противозачатъчни хапчета още от март 2011 г.\n\r\nМного от жертвите на посегателствата са били отхвърлени от семействата си или прокудени от съпрузите си, пише в. \"Либерасион\". Изданието съобщава за случай на 23-годишна жена, която в резултат на насилието забременяла в затвора и след освобождаването си се хвърлила от прозореца.\r\n/БТА/", "date": "2018.03.20", "title": "Изнасилването използвано като оръжие – в Сирия"}
{"url": "https://www.dnes.bg/politika/2018/03/20/partiite-predstavliavat-li-ni-ne-i-spored-cifrite.371227", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоследното социологическо изследване на \"Тренд\" показва високи данни по отношение кредита на доверие, който печелят основните политически лица в страната.\n\r\nСред лидерите на политически партии Бойко Борисов събира най-високи стойности на положително отношение - 39%, а след него с 38% се нарежда вицепремиерът и министър на отбраната Красимир Каракачанов, следван от лидера на левицата Корнелия Нинова с 27% одобрение.\n\r\n\"По-странното е друго - процентът на неодобрение, който е по-голям от противоположния. Това означава, че днешната политическа гилдия не представлява в достатъчна степен народа\", бяха думите в студиото на \"България сутрин\" на журналиста Нора Стоичкова.\r\n                    \r\n                    \r\nЗаедно с колегата ѝ Кристина Кръстева, гостите на  коментираха резултатите от проучването, което показва, че от политическите партии, ГЕРБ печели подкрепата на 21,1% от анкетираните, БСП остава на втора позиция с 18,4%, следвана от ДПС с 6.6%.\n\r\n\"Голямата изненада е, че Корнелия Нинова \"не порасна\", въпреки че беше на страната на печелившите за Истанбулската конвенция\", смята Кръстева.\n\r\nЗа Нора Стоичкова пък няма нищо странно в почти равните проценти между Бойко Борисов и Красимир Каракачанов. Според нея министърът на отбраната се държи \"абсолютно нормално, има интересни предложения като връщането на казармата\".\n\r\nСпоред проучването 53% твърдят, че са оптимисти за развитието на България, срещу 36%, които са по-скоро песимистично настроени.", "date": "2018.03.20", "title": "Партиите представляват ли ни? Не и според цифрите"}
{"url": "https://www.dnes.bg/crime/2018/03/20/tiutiun-za-nargile-e-razkrit-na-kapitan-andreevo.371259", "text": "Митническите служители разкриха 1200 кг тютюн за наргиле, отклонен от митнически режим \"Транзит\". Стоката е на стойност около 600 000 лв., засечена е на ГКПП \"Капитан Андреево\", съобщиха от Митниците.\n\r\nАкцизната стока е била по документи в товарен автомобил с латвийска регистрация. Камионът е пристигнал на Митнически пункт Капитан Андреево на 18 март сутринта на трасе \"Изход товарни автомобили\", управляван от латвийски гражданин.\r\nШофьорът на камиона е декларирал, че превозва от Латвия за Турция през България 24 пакета, съдържащи по 50 кг тютюн за наргиле с общо нетно тегло 1200 кг, както и друга стока, за които е представил фактура и транзитна декларация.\r\n                    \r\n                    \r\nПри последвалата митническа проверка на превозното средство и товара със специализирана рентгенова апаратура, митническите служители откриват индикации за несъответствие на съдържанието с декларираните стоки.\r\nИзвършена е физическа проверка, при която митническите служители установяват, че в товарното помещение на камиона е налице останалата стока, но липсва декларирания тютюн за наргиле.  Т.е. тютюнът за наргиле е отклонен от митнически  режим  \"Транзит\".\n\r\nСрещу шофьора на камиона - латвийски гражданин, е съставен акт за установяване на административно нарушение. Товарният автомобил е задържан като средство, послужило за извършване на нарушението. Работата по случая продължава.", "date": "2018.03.20", "title": "Тютюн за наргиле е разкрит на \"Капитан Андреево\""}
{"url": "https://www.dnes.bg/usa/2018/03/20/trymp-iska-smyrtni-prisydi-za-narkodilyrite.371208", "text": "Президентът на САЩ Доналд Тръмп представи свой план за борба срещу наркотичните зависимости в страната, като потвърди подкрепата си за наказване на наркодилърите със смърт.\n\r\n\"Ако не станем твърди с наркодилърите, си губим времето. Тази твърдост включва смъртното наказание\", каза Тръмп на събитие в Манчестър, щата Ню Хемпшър, посветено на опиоидната криза.\n\r\nПрезидентът на САЩ се аргументира, че такава присъда \"е оправдана за наркодилърите, които през живота си убиват хиляди хора и съсипват живота на безброй други\". Той нарече онези, които продават наркотици, \"ужасни хора\".\n\r\nПроблемът ще бъде решен с допълнителни ресурси, образование и правоприлагащи програми, отбеляза Тръмп. В същото време той подчерта необходимостта от твърдост, тъй като наркодилърите \"се страхуват най-много от това\".\r\n                    \r\n                    \r\nНю Хемпшър е особено засегнат от кризата с наркотичните зависимости в САЩ. Тръмп посочи, че в смъртността от свръхдози в североизточния щат е два пъти по-висока от средната за страната.\n\r\n42 000 души са починали през 2016 г. в САЩ вследствие на употреба на наркотици. Свръхдозите причиняват най-много смъртни случаи в страната при хората под 50-годишна възраст.\n\r\nМинистърът на правосъдието и главен прокурор на САЩ Джеф Сешънс заяви, че връзката между наркотрафика и насилието и смъртта е толкова сигурна, колкото и това, че след деня настъпва нощ. Ще продължим да преследваме агресивно наркодилърите и ще използваме федералното законодателство, за да искаме смъртна присъда, когато е уместно, обеща той.\r\n \r\n/БТА/\r\n ", "date": "2018.03.20", "title": "Тръмп иска: Смъртни присъди за наркодилърите!"}
{"url": "https://www.dnes.bg/health/2018/03/20/s-kakvi-metodi-se-izsledva-shtitovidnata-jleza.371249", "text": "Днес все повече хора страдат от заболявания на щитовидната жлеза. Това прави диагностиката на тиреоидните заболявания от ежедневна необходимост във всяка сфера на медицинската практика – в педиатрията за неонатален скрининг на вроден хипотиреоидизъм, сред интернистите за изключване на тиреоидна дисфункция при пациент с неспецифични оплаквания или сред акушер-гинеколозите за изключване на евентуално заболяване на щитовидната жлеза като причина за инфертилитет. \r\nНасочващите причини за изследване функцията на жлезата могат да бъдат много и това е така, защото щитовидните хормони оказват ефект върху всички жизненоважни процеси в организма. Те са необходими за растежа на тъканите, съзряването и поддържането на мозъчната и нервната функция, повишаване на топлопродукцията на тялото и кислородната консумация, както и специфични ефекти върху отделните органи – сърце, черен дроб, бъбреци, скелетна мускулатура и кожа.\r\n \r\nНяколко нива на лабораторни и образни изследвания в търсене на тиреоидно заболяване трябва да се имат предвид.\r\n \r\nПървото ниво цели да се изключи наличието на заболяване на щитовидната жлеза с голяма вероятност. Използва се изследването на тиреостимулиращия хормон (ТСХ), който се отделя от хипофизата и стимулира, и контролира функцията на щитовидната жлеза. Той е евтин и надежден метод, и затова се използва като скринингов за отхвърляне на тиреоидна дисфункция.\r\n \r\n", "date": "2018.03.20", "title": "С какви методи се изследва щитовидната жлеза?"}
{"url": "https://www.dnes.bg/sofia/2018/03/20/sofiia-v-sredata-na-nai-dobrite-gradove-za-jiveene.371231", "text": "София запазва стабилни позиции в класацията на консултантската компания Mercer на най-добрите градове за живеене в света.\n\r\nСтолицата ни е на 116-то място за втора поредна година. През 2016 г. и 2015 г. беше на 115-то. В тазгодишната класация са изследвани 231 града.\n\r\nЗа девета поредна година Виена остава градът, който предлага най-доброто качество на живот в света. Австрийската столица е начело на класацията заради сигурността, която предоставя на жителите си, но също и заради ефикасния си обществен транспорт и разнообразието си на културни и ваканционни структури.\n\r\nСлед Виена се нареждат Цюрих, Окланд, Мюнхен и Ванкувър. Челната десятка се оформя от Дюселдорф, Франкфурт, Женева, Копенхаген и Базел. \r\n                    \r\n                    \r\nОт първите 10 места в списъка с най-добри градове осем са заети от европейски градове, които според Mercer предоставят най-доброто качество на живот в света и си остават предпочитана дестинация за командированите хора.\n\r\nСпоред американската компания обаче градовете в нововъзникващите пазарни икономики наваксват закъснението спрямо най-добрите градове в класацията с помощта на инвестиции в инфраструктура, в центрове за отдих и в жилища, уточнява БТА.\n\r\nВ дъното на класацията са йеменската столица Сана, Банги в Централноафриканската република и иракската столица Багдад. В тях има бедност, политическа нестабилност и екстремни климатични условия, посочват анализаторите.\n\r\nПо отношение на здравословна атмосфера в градовете Mercer поставя на първо място Хонолулу, а едновременно на второ място са класирани Хелзинки и Отава. Този показател визира атмосферното замърсяване и управлението на отпадъците.\n\r\nВ класацията са отчетени 39 критерия - от престъпност до управление на отпадъците, преминавайки през транспорт, електроснабдяване, телекомуникационни услуги и климат.\r\n", "date": "2018.03.20", "title": "София – в средата на най-добрите градове за живеене"}
{"url": "https://www.dnes.bg/notifikacii/2018/03/20/ima-li-srok-na-godnost-butiliranata-voda.371247", "text": "Изискването за задължително опоменаване на срок на годност на опаковката на всички хранителни продукти налага такъв да поставя дори на етикетите на бутилирана вода. Колкото и неутрална да е водата, лимитиранетo на срока й на годност за консумация всъщност не е толкова ненужно, колкото изглежда. \r\nАко е бутилирана в чисти условия и се съхранява в подходяща среда, бутилираната вода може да запази годността си за много по-дълъг срок от обикновено опоменаваните 1-2 години. Това обаче е почти непостижимо на практика.\r\n \r\nЗатова е желателно бутилираната бода да бъде консумирана в рамките на срока си на годност и по-възможност максимално скоро след затварянето й в съда.\r\n \r\nРискът от влошаване качеството на бутилираната вода заради самото й остаряване е много нисък. Опасността в случая идва от 2 основни направления:\r\n\r\n ", "date": "2018.03.20", "title": "Има ли срок на годност бутилираната вода?"}
{"url": "https://www.dnes.bg/crime/2018/03/20/turski-tiradjiia-dal-20-na-dvama-katadjii-v-aresta-e.371226", "text": "Турски гражданин е задържан при опит да подкупи пътни полицаи, съобщава Областната дирекция на МВР - Хасково. \r\nСлучаят е станал в 14:30 часа вчера в Харманли. Тогава 62-годишният шофьор на товарен автомобил е бил засечен да го управлява в лентата за насрещно движение на ул. \"Македония\".\r\nКамионът е бил последван от служителите на реда Димитър Христозов и Петър Христов и е бил спрян с подаване на звуков и светлинен сигнал.\r\nВ хода на проверката шофьорът е подал на униформените банкнота от 20 евро, за да осуети инспекцията, при което е бил задържан до 24 часа по образуваното бързо производство.", "date": "2018.03.20", "title": "Турски тираджия дал €20 на двама катаджии, в ареста е"}
{"url": "https://www.dnes.bg/rusia/2018/03/20/ot-rusiia-pitat-zashto-radev-blagodari-na-portugalcite-za-3-mart.371217", "text": "Българският президент Румен Радев бил благодарил на германци, французи, португалци за освобождението на страната ни от турско робство. Това твърди Владимир Бичков в материал, публикуван в РИА Новости под заглавие: \"Гневът на Русия, британското предателство и \"Стоте дни\" на Бонапарт\".\r\nДумите на Радев са определени като една \"от последните антируски политически акции\".\r\n\"Президентът на България Румен Радев благодари на страни от ЕС за помощта им при освобождението на страната от петвековното османско иго, станало на 3 март 1878 г. в резултат на разгрома на турските войски от руската армия. \"Ние няма да забравим тази помощ, която ни оказаха германци, французи, португалци, холандци, финландци, латвийци, литовци и естонци. Този празник е не само за България, но и за целия ЕС и НАТО\", бил заявил Радев според публикацията.\n\n\n\n\n\r\r\n                    \r\n                    \"Какви финландци, прибалтийци?! Те дори не са имали тогава своя независима държавност. А как са се оказали португалците в този списък – за мен е неразбираемо\", пише авторът.\r\nПо думите му тази \"изцепка\" на Радев щеше да е просто куриоз, ако нямаше едно \"но\". Продължава целенасоченото пренаписване на историята, продължава информационната война срещу Русия\", заключава авторът.\r\nНа нас, българите ни е кристално ясно, че Румен Радев не е благодарил на никакви германци, французи, португалци, холандци за освобождението ни от османско иго. Кому е нужно тогава измислянето и слагането на думи в устата му?\r\nКолкото до пренаписването на историята, би било добре да си припомним само как говорителката на руското външно министерство Мария Захарова се опита преди няма и половин година да убеди някого, че \"предотвратяването на депортирането на евреите от България и спасяването по този начин на 50 000 души от неминуема гибел били станало благодарение на съветските воини\". И ако това не е опит за пренаписване на историята - не българският народ, църква, парламентаристи, общественици са спасили 48 000 български евреи, а армията на СССР.\r\nПреди това пък руският президент Владимир Путин заяви на среща с македонския държавен глава Георге Иванов, че кирилицата била дошла в Русия от македонските земи.\r\nВърви ни на нас, българите, да се опитват да пренаписват историята ни – до сравнително неотдавна от Македония се опитваха да изкривяват миналото ни. Дали пък сега Русия не се е захванала с това?", "date": "2018.03.20", "title": "От Русия питат: Защо Радев благодари на португалците за 3 март?"}
{"url": "https://www.dnes.bg/temida/2018/03/20/ks-uvaji-gerb-shte-mydri-po-istanbulskata-konvenciia.371258", "text": "Конституционният съд единодушно реши да образува дело за Истанбулската конвенция. Това съобщиха от пресцентъра на съда.\n\r\nИскането е подписано от 75 народни представители от ГЕРБ и е придружено от постъпилите в парламента положителни и отрицателни становища за документа.\n\r\nЗа докладчик по делото е определен съдия Анастас Анастасов.\n\n\n\n\n\r\nКонституционните съдии са задължили Министерския съвет да им предостави решението на кабинета за оттегляне на проекта за ратификация на конвенцията, както и превода на документа, с който министрите разполагат.\n\r\nСлед като получат становищата на държавни институциии, представители на съдебната власт, университетски преподаватели и неправителствени организации, конституционните съдии ще преценят дали документът съответства на Конституцията. Според запознати еднозначен отговор на въпроса е възможно да бъде даден преди началото на лятната съдебна ваканция, твърди БНР.\r\n                    \r\n                    \r\nЗаради полюсните позиции към документа, включително и в управляващата коалиция, ГЕРБ прецени, че само Конституционният съд може да даде най-обективната правна експертиза влиза ли той в противоречие с основния закон. \n\r\nКъм искането депутатите са приложили и преписката за ратификацията в Народното събрание и осем доклада, написани през последните 4 години, с анализ и оценка на възможностите за прилагането на конвенцията в българското право.\n\r\nМеждувременно обаче Министерският съвет изтегли проекта за ратификацията на Истанбулската конвенция, за да даде път на спокойно обществено обсъждане. \n\r\nИменно този развой постави Конституционния съд в деликатната ситуация да прецени дали това оттегляне може да е основание да не се образува дело, или не.\n\r\nЮристи смятат, че макар ратификацията да е временно отложена, подписът на България под конвенцията остава.", "date": "2018.03.20", "title": "КС уважи ГЕРБ, ще мъдри по Истанбулската конвенция"}
{"url": "https://www.dnes.bg/zvezdi/2018/03/20/talantyt-zlatka-gola-tancuva-shie-kroi-pee-i-godej-v-efir.371248", "text": "\n\r\nПрез първото полугодие на 2018-та ставаме свидетели на безпрецедентно налагане на Русата Златка. Като някаква неземна певица, нещо невиждано по нашите ширини. Дивят се дори и звезди като Хилда Казасян, което още повече засилва ефекта.\r\nВсъщност, плеймейтката има доста таланти, които разкрива през годините.\r\nЗапочна да пее във формацията \"Фатално 3\", но мечтаният пробив в чалгата така и не се състоя. Независимо, че на сцената с още две нейни колежки се стараеха да изглеждат секси, песента им беше закачлива - формула, която по това време носеше дивиденти в най-масовия жанр.\r\nПосле дойде конкурса Мис Плеймейт през юли 2007 г., където Златка показа, че няма задръжки и демонстрира прелести в киноцентъра \"Бояна\". Нейните форми и чупки на сцената й донесоха първото място, като тя наследи на трона на зайчетата Николета Лозанова. \r\r\n                    \r\n                    Последва и логичното участие в риалитито \"Островът на изкушението\", което тръгна в края на 2007 година. Златка отново попадна в медийния вихър след няколко минутно пъшкане зад вратата с друг участник - Филип. И към името си прикачи не само титлата плеймейтка, а и Изкусителката. Заедно с Черната Златка пък станаха кръстници на определението \"Държавата на Златките\". Олицетворение на всички момичета, които са известни с известността си.\r\nОт този момент Русата стана част от светските събития, на които отново парадираше предимно с форми. Неволно разголена гърда или тоалети, които повече разкриват й гарантираха място в жълтите хроники.\r\nПоследваха и танците, пак в риалити. А Златка вече беше ВИП. Не победи, но пък затвърди мисленето на продуцентите, че шоу без плеймейтка не е пълно. И заедно с Николета и Черната Златка проправяха път към телевизионния ефир на свои колежки. Конкурсите се множаха, появиха се и силиконовите надпревари. А участничките кипреха и продължават да кипрят във визитките си победи на безсмислени гаражни дефилета. Но пък взимаха корони с Мис отпред. За да стигнем до тъпотията Джулиана Гани да е най-титулованата. \r\nНо да се върнем на Златка. Нейните връзки се коментираха постоянно, като може би най-скандална бе с плевенския бос Камен Балбузанов-Куката. От 2013 г. пък започна връзка с ММА боеца Георги Валентинов и мнозина предричаха, че няма да издържат като двойка дълго.\r\nВ този момент някъде Златка осъзна, че е готова за дизайнер. Дадоха й възможност за изява дори на Sofia Fashion Week, но това не означава, че висшата мода я зове. Имаше доста критики към нейните модели, някои дори твърдяха, че са евтини китайски артикули. Така или иначе едно е сигурно - Златка не е новата Вивиан Уестуд, нито Жени Живкова. Но българската публика свикна с факта, че всяка плейметка или носителка на съмнителна корона за красота е модел и на \"ти\" с модата.\r\n2018-та идва дюшеш за Райкова. Участието й в \"Като две капки вода\" предизвика някаква истерия след имитацията й на Ваня Костова. Имало е далеч по-добри имитации, но възторгът е невъобразим. И дори самата Златка заяви, че шоуто може да възроди мераците й за музикалната сцена.\r\nРиалитито пък обърка прогнозите на критиците от 2013-та. Златка се сгоди за Георги Валентинов. Както се полага - в национален ефир, възклицания: \"Леле\", \"Не е истина\" и т.н. Както се казва - от телевизията \"родена\", от телевизията сгодена. Да ни е жив и здрав шоубизнеса. Горчиво!", "date": "2018.03.20", "title": "Талантът Златка: Гола, танцува, шие, крои, пее и... годеж в ефир!"}
{"url": "https://www.dnes.bg/football/2018/03/20/salah-podludi-evropa-barsa-psj-i-real-v-bitka-za-podpisa-mu.371240", "text": "Суперзвездата на Ливърпул Мохамед Салах, който не спира да бележи в английската Висша лига, подлуди еврограндовете и се очаква през лятото ПСЖ, Барселона и Реал (Мадрид) да се наредят на опашката за неговото привличане, твърди \"Сън\".\n\r\nЕгиптянинът пасна като дялан камък в схемата на Юрген Клоп след пристигането си на \"Анфийлд\" и не спира да бележи през сезона, като до момента е водещ реализатор във Висшата лига с внушителната бройка от 28 попадения.\n\r\nИзданието твърди, че въпросните три еврогранда ще наддават за египтянина след края на сезона, а Ливърпул ще трябва да се помъчи доста, за да го задържи в своите редици.\n\r\nСпоред някои информации, цената на Салах след шеметния му сезон на \"Анфийлд\" вече е \"космическа\" и не е изключено отборите да надминат рекордната цифра, която парижани платиха вече за Неймар.\r\n                    \r\n                    \r\nВсе пак обаче се твърди, че Клоп е готов да отхвърли всяка една оферта за египетския ас и да го задържи на всяка цена в редиците си.\r\n\n\r\n ", "date": "2018.03.20", "title": "Салах подлуди Европа! Барса, ПСЖ и Реал в битка за подписа му"}
{"url": "https://www.dnes.bg/obshtestvo/2018/03/20/statistika-biznesyt-plashta-poveche-za-otraboten-chas.371234", "text": "Разходите на работодателите за един отработен час от наетите от тях работници нарастват с 12.2% през четвъртото тримесечие на 2017 г. спрямо същия период на 2016 година.\r\nУвеличението в индустрията е с 11.7%, в услугите - с 11.8%, и в строителството - с 11.9%, по предварителни данни на НСИ.\r\nНай-висок ръст на общите разходи за труд спрямо същия период на предходната година е регистриран в икономическите сектори \"Образование\" - с 20.2%, \"Други дейности\" - с 19.1% и \"Административни и спомагателни дейности\" - с 15.0%.\r\nНай-нисък е ръстът в \"Култура, спорт и развлечения\" - с 1.1%, \"Производство и разпределение на електрическа и топлинна енергия и на газообразни горива\" - с 3.7%, и \"Финансови и застрахователни дейности\" - с 6.9%.\r\n                    \r\n                    \r\nПрез четвъртото тримесечие на 2017 г. спрямо четвъртото тримесечие на 2016 г. разходите за възнаграждение за един отработен час се увеличават с 12%, а другите разходи (извън тези за възнаграждения) - с 13.2%.\r\nПо икономически сектори изменението на разходите за възнаграждения варира от 1% за \"Култура, спорт и развлечения\" до 20.1% за \"Образование\".", "date": "2018.03.20", "title": "Статистика: Бизнесът плаща повече за отработен час"}
{"url": "https://www.dnes.bg/obshtestvo/2018/03/20/radev-v-izrael-shte-rabotim-za-mir-v-blizkiia-iztok.371265", "text": "Като председател на Съвета на ЕС България ще полага усилия за възстановяване на преговорите в близкоизточния мирен процес за намиране на трайни решения, водещи до мир и стабилност в региона. Това каза в Ерусалим президентът Румен Радев, който пристигна на тридневно посещение в Израел.\n\r\nВярвам, че ще продължаваме да стоим твърдо в борбата с тероризма и повишаване на сигурността, коментира държавният глава.\r\nИзраелският президент Реувен Ривлин от своя страна благодари за спасяването на българските евреи и призова съвместно да се борим срещу тероризма, като обвини Иран за нестабилността в региона.\r\nРивлин поздрави на иврит Радев и съпругата му и каза, че посреща истински приятел на Израел.\r\r\n                    \r\n                    \"Преди две години открих мемориал от спасяването на българските евреи в София и ще имаме скоро в Тел Авив. Израелският народ няма да забрави този смел ход в мрачни времена. Вие имате морала да учите бъдещите поколения за толерантността, трябва да се обединим срещу омразата отляво и отдясно и трябва да застанем серщу Иран, който продължава да спонсорира терор и нестабилност в региона\", заяви той.\r\n\"Терорът е еднакъв, дали в Бургас, или в Йерусалим, и затова ние трябва да си сътрудничим. Това са предизвикателствата, но има и възможности да си сътрудничим в туризма и високите технологии\", допълни израелският президент.\r\nПриятелството между нашите народи беше доказано по най-категоричен начин в годините на Втората световна война, каза още Румен Радев.\r\n\"Като президент на България аз съм горд, че нашите граждани извършиха безпрецедентен акт по спасяването на българските евреи и не допуснаха нито един от тях да замине за лагерите на смъртта. И по този начин ние записахме една от най-светлите страници не само в нашата, а в европейската история. Затова ние днес с гордост отбелязваме това събитие, но и скърбим за евреите от Беломорска Тракия и Вардарска Македония, които не бяха български граждани и не успяхме да спасим\", посочи той.", "date": "2018.03.20", "title": "Радев в Израел: Ще работим за мир в Близкия Изток!"}
{"url": "https://www.dnes.bg/usa/2018/03/20/otnovo-strelba-v-uchilishte-v-sasht-tozi-pyt-v-merilend.371281", "text": "Няколко души са простреляни в гимназия в Мериленд, съобщиха местни медии, след като училищните власти потвърдиха, че кампусът е затворен и инцидентът е овладян, предаде Ройтерс.\n\n\n\r\nСтрелбата е станала в гимназията в град Грейт Милс в окръг Сейнт Мери, на 110 км южно от Вашингтон. Според телевизия Ей Би Си, цитирана от ТАСС, има трима ранени, и тримата ученици, единият от тях - самият стрелец.\r\nТова става на фона на дебата след стрелбата на 14 февруари в гимназията \"Марджъри Стоунман Дъглас\" в Паркленд, Флорида, когато бяха убити 17 души.\r\nШерифът на окръг Сейнт Мери потвърди, че в училището има инцидент и с пост в Тwitter призова родителите да не доближават сградата. На мястото са изпратени федерални агенти.  \r\n/БТА/", "date": "2018.03.20", "title": "Отново стрелба в училище в САЩ – този път в Мериленд"}
{"url": "https://www.dnes.bg/mish-mash/2018/03/20/s-tezi-navici-razrushavate-zybite-si.371285", "text": "Знаете ли, че зъбният емайл е най-твърдото вещество в човешкото тяло? Той играе жизненоважна роля в защитата на зъбите от потенциални увреждания.\r\nИ въпреки това сме склонни да му вредим, благодарение на някои навици. Ето как, понякога без дори да предполагаме, рушим зъбите си.\r\n\r\nСпоред стоматолози проблемите с повишената киселинност са сред основните причини за ерозия на зъбния емайл.\r\nКогато хапвате храни, които предизвикват киселинност, а състоянието не се лекува, може да доведе до поява на киселини и в устната кухина. А те имат ерозивен ефект върху зъбите.\r\n\r\r\n                    \r\n                    Днес широко разпространени са диети за детоксикация на организма, чрез консумация на лимонова вода и на цитрусови плодове.\r\nСпоред изследвания обаче това може да не е особено полезно за здравето на зъбите. Съдържанието на лимонена киселина в цитрусовите плодове, особено в лимона, разрушава емайла на зъбите.\r\nЗа другите навици, които увреждат зъбите, четете на ", "date": "2018.03.20", "title": "С тези навици разрушавате зъбите си"}
{"url": "https://www.dnes.bg/notifikacii/2018/03/20/mlad-myj-trovi-kucheta-sys-strihnin-dnes-mailo-umria-utre.371272", "text": "Млад мъж обикаля с BMW бургаския квартал Банево и трови умишлено домашни кучета. За това сигнализират жители на района, засекли няколко пъти лекия автомобил, преди инцидентите с животните.\r\nСамо за няколко часа мъжът успял да хвърли два пъти храна със стрихнин на четиригодишния Майло. Кученцето, порода Джак ръсел, било гледано с много любов от стопаните си. Починало за 12 минути, разказва историята \"Дарик\".\r\nСъщият ден било отровено и кученце на една година в съседна къща в квартала. За щастие, въпреки че състоянието му е било тежко, то е оцеляло. \r\n \rСтопаните на Майло са го предали за аутопсия, която е потвърдила отравянето. Има и остатъци от отровата по земята в двора им. Домът е под 24-часово наблюдение.\r\nСемейството е предало на разследващите видеозаписите. На тях ясно се вижда как извършителят оглежда няколко пъти района от автомобила си, изчаква собствениците на къщата да излязат, а после хвърля през оградата напоената с отрова храна на кучето.\r\nНа кадрите се вижда как мъжът със сив анцуг и шапка с козирка преминава покрай двора на двете съседни къщи, в които са домашните любимци и хвърля отровата през оградата.\r\n \r\nИнцидентът и с двете кучета е станал тази неделя вечерта. Хората в квартала споделят, че това не е първият случай на подобен садизъм към животни в квартала.\r\n\"Тези хора трябва да бъдат открити от полицията и наказани, както подобава. Подобна постъпка е и престъпление, пример за асоциално поведение и жестокост\", коментираха съседи на потърпевшите семейства.\r\nПо думите им и двамата домашни питомци са били добре възпитани и дружелюбни. Подозират, че зад умъртвяването им, може да стои опит за обир или психични отклонения на извършителя.\r\nПолицията в Бургас, както и зоополицаите работят по случая.", "date": "2018.03.20", "title": "Млад мъж трови кучета със стрихнин...  Днес Майло умря! Утре?"}
{"url": "https://www.dnes.bg/index/2018/03/20/harmoniia-v-doma-i-syznanieto-kakva-e-tainata.371286", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДомът е отпечатък на нашите проблеми. Какво да запазим и какво да изхвърлим при пролетното почистване? На кое къде му е мястото и как да се разделим с ненужните вещи? На прага на пролетта – как да хармонизираме своя ум и мястото, в което живеем?\r\nКои са важните помещения вкъщи и колко важни са растенията за енергията на дома? \r\nРецепта за вътрешен мир от Фън Шуй специалиста Бисера Виденова в \"\" по ", "date": "2018.03.20", "title": "Хармония в дома и съзнанието. Каква е тайната?"}
{"url": "https://www.dnes.bg/obshtestvo/2018/03/20/nash-student-postrada-v-london-speshno-mu-e-nujna-operaciia.371268", "text": "Александър Атанасов от Добрич, който е студент в Лондон, спешно се нуждае от средства за операция, съобщиха негови близки, цитирани от \"Монитор\".\r\nАлександър е втора година студент в London School Business&Finance. В петък е пътувал за университета, когато автобусът му е катастрофирал. При инцидента има шестима ранени, един от които е българинът.\r\nВ петък трябва да му бъде направена операция на главата, но тя струва 10 000 паунда. Застраховката покрива едва 3000 паунда.\r\nБащата на Александър е починал преди 15 години, а майка му Мария Атанасова е сътрудник в българското училище в Рим. \r\nСумата за операцията е непосилна за семейството. Затова започва кампания за набирането на средства. Колеги на майката вече са се включили, но се опасяват, че няма да успеят да осигурят сумата до четвъртък.\r\r\n                    \r\n                    Открита е и дарителска сметка към БЧК-Добрич, по която всеки, който иска да помогне на момчето, може да преведе средства:\r\n\n\r\nIBAN BG86UNCR96601006277714\n\r\nЗА ЛЕЧЕНИЕ НА АЛЕКСАНДЪР ГЕОРГИЕВ АТАНАСОВ", "date": "2018.03.20", "title": "Наш студент пострада в Лондон, спешно му е нужна операция! "}
{"url": "https://www.dnes.bg/index/2018/03/20/shumno-bez-mesta-da-se-parkira-koi-shte-pochiva-na-moreto-ni.371242", "text": "Шум, занемарени зелени пространства, разбити тротоари, липса на места за паркиране... Това са основните неща, от които се оплакват туристите, които почиват в българските курорти през лятото. Това обясни проф. Стоян Маринов от Варненската туристическа камара пред \"Дарик\".\r\nЕкспертът прогнозира, че през предстоящия летен сезон не можем да очакваме ръст на туристите като през предходните две години. Причината е в завръщането на руснаците към дестинации като Турция, Египет и Тунис, които досега избягваха по геополитически причини.\r\nСпоред Маринов вече има стагнация, въпреки добрите данни при ранните записвания.\n\n\n\rБългария е атрактивна заради съотношението между цена и качество, като цената вече изпреварва качеството, смята проф. Маринов. Средно около 500 евро, половината от които за нощувки, оставя един турист през силния сезон. Чужденците, които избират да почиват по Черноморието ни, обикновени имат доходи под средните в страната си.  \r\nБългарите имат имидж, че харчат повече и по-малко си правят сметката от западноевропейците. Заедно с руснаците те плащат най-много за допълнителни услуги, каза проф. Маринов.\r\nСпоред него трябва да се въведат правила за нивата, които да се спазват.\r\n\"След като местните наредби не се спазват, може би трябва да се намеси вицепремиер или дори самият премиер\", каза професорът.\r\nТой смята, че трябва да се обособят различни места за различните публики. \"Проблемът е, че при нас има смесване на младежи, семейства и хора от третата възраст, заради което настъпва хаос\", коментира експертът.\r\nТой предлага да се въведат санкции за недисциплинираните туристи – агресивните и пияните. Той даде пример за хотелиери, които вече са обявили санкции от 50 до 100 лева за летовници с неприлично облекло или хвърлящи предмети от терасите.\r\nСпоред проф. Маринов проституцията в България трябва да бъде легализирана.\r\n\"В цивилизовани държави като Германия и Холандия този занаят е по-малко свързан с престъпления и нарушения и не е отблъскващ за дестинацията. В нашите курорти вече ги няма гледките от края на миналия век, когато семейни мъже по време на разходка с жените си бяха дърпани в храстите\", каза Маринов.\r\n\"Проблемът с кадрите в туризма е глобален и бизнесът трябва да помисли за разширяване на сезона и превръщането на някои обекти в целогодишни\", настоя проф. Маринов.\r\nСпоред него внасянето на служители от Украйна и Молдова е решение в краткосрочен план. Положителният пример били хотелиерите, които повишават възнагражденията и плащат заплати на служителите си през зимните месеци.", "date": "2018.03.20", "title": "Шумно, без места да се паркира... Кой ще почива на морето ни?"}
{"url": "https://www.dnes.bg/akoshtete-vqrvaite/2018/03/20/iznenada-nepredvidimata-strana-na-zodiite.371274", "text": "Много се е говорило за слабите страни на зодиакалните знаци. Всеки знае, че Скорпионът е отмъстителен, а Близнаците – несериозни. \r\nМного се е говорило и за силните им страни – как Овенът никога не се отказва или Стрелецът, който винаги е усмихнат и позитивен.\r\n \r\nСега обаче ще разгледаме нещо друго – кои качества можем рядко да видим у всеки зодиакален знак и с какво може той да ни изненада:\r\n\r\n\r\n \r\n\r\n \r\nВезните обикновено са мили и отстъпчиви, лъчезарни и комуникативни. Изглеждат нерешителни и колебливи, но това, което ще ви изненада е, че те дълбоко в себе си са изключително непреклонни.\r\n \r\nВъздушният знак държи на своето мнение с цената на всичко и дори привидно да се съгласява, той е твърдо решен да запази позицията си. Способни да се борят цял живот за своите решения - с това изумяват околните представителите на този знак.\r\n \r\n\r\n \r\nСкорпионите могат да бъдат изключително жалостиви! Учудва ли ви това? Те обичат да се заканват и да нападат, обичат да кроят жестоки планове, но понякога, когато никой не очаква Скорпионите проявяват нечувано милосърдие, състрадателност и внимание.\r\n \r\nПовечето представители на водния знак умеят да се владеят добре и да контролират огнените си страсти, но никой Скорпион не може да остане безразличен към силните страдания на друг.\r\n\r\n\r\n \r\nСтрелците са винаги усмихнати, мили и лъчезарни. Те създават усещане за лекота и имат ненатрапчив характер, но понякога могат да изумят околните със своя огнен нрав, брутална жестокост и наглост.\r\n \r\nТова се оказва голяма изненада за всички, които ги смятат за слабохарактерни и твърде отстъпчиви. Тихите води са най-опасни.\r\n\r\n", "date": "2018.03.20", "title": "Изненада! Непредвидимата страна на зодиите"}
{"url": "https://www.dnes.bg/crime/2018/03/20/gdbop-razbi-prestypna-grupa-za-trafik-na-antiki.371282", "text": "\n\r\nГДБОП откри и иззе над 90 артефакти с висока  културно-историческа стойност. В операцията са участвали служители на сектор \"Трафик на културни ценности\"  и колегите им от Пловдив, Пазарджик, Смолян, Стара Загора,  както и служители на ОДМВР – Пазарджик, съобщиха от МВР.\r\nПри спецоперацията, проведена на 15 март, е неутрализирана организирана група, занимавала се с престъпления срещу културното наследство.\r\nВ хода на разследването е установено, че групата е част от международен канал за трафик на движими културни ценности с незаконен произход, придобити от иманярски разкопки на територията на страната ни.\r\r\n                    \r\n                    По първоначални данни с нелегално търгуваните артефакти са попълвани нерегистрирани частни колекции, както и са захранвани със стока други дилъри на движими културни ценности, изнасяни впоследствие в чужбина с цел търговия и набавяне на финансови средства.\r\nВ рамките на процесуално – следствени действия са проверени шест адреса и пет леки автомобила, ползвани от четирима участници в престъпната схема.\r\nТам са открити 95 движими археологически обекта – 85 старинни монети, 10 украшения и други предмети с изключително висока културно-историческа, научна и финансова стойност. Иззети са и 12 мобилни телефона, пет таблета, лаптоп, компютърна конфигурация, шест СИМ карти, 16 магнитни носителя.\r\nПри претърсванията са намерени още: фотоапарат, електронни везни, 11 нумизматични каталози с официална регистрация с лични данни и мейли и други документи от аукционни къщи за продадени археологически обекти в търговски къщи в Германия, Австрия и Великобритания.Работата по документирането на цялостната престъпна дейност на групата продължава под наблюдението на Специализираната прокуратура.", "date": "2018.03.20", "title": "ГДБОП разби престъпна група за трафик на антики"}
{"url": "https://www.dnes.bg/eu/2018/03/20/sreshtata-es-turciia-vyv-varna-moje-i-da-ne-se-systoi.371297", "text": "Европейският съвет ще реши в четвъртък вечер дали ще се състои насрочената за 26 март среща ЕС-Турция във Варна. Това се посочва в писмото на председателя на Европейския съвет Доналд Туск до държавните и правителствените ръководители в ЕС по повод предстоящото им двудневно заседание в Брюксел, цитирано от БТА.\n\r\nПредвижда се Европейският съвет да обсъди обстановката в Турция и Русия, преговорите за напускането на Великобритания, отравянето на Сергей Скрипал, митата на САЩ за внос на алуминий и стомана.\n\r\nТуск отбелязва, че по въпроса с митата Европейската комисия преговаря с Вашингтон за получаването на изключения. Трябва да се подготвим за всякаква възможност, уточнява той. Отговорът на ЕС ще бъде разумен. Търговията създаде милиони работни места и допринесе за мира и сигурността по света. Повишаването от САЩ на митата за внос през 1930 г. предизвика световна търговска война. Ако бъдат наложени, предвидените мита сега биха засегнали около 1,5 на сто от търговията между Европа и САЩ. Неизбежно е Световната търговска организация да вземе отношение, но въпросът е, че трансатлантическите връзки са в основата на сигурността и напредъка и от свете страни на Атлантика. Трябва да заздравим, а не да отслабваме тези връзки, въпреки \"сезонните сътресения\", пише Туск.\r\n                    \r\n                    \r\nТой изразява очакването Европейският съвет да обсъди изцяло преговорната стратегия на ЕС с Лондон и да утвърди преговорните позиции за бъдещите отношения. По повод отравянето на Скрипал Туск заявява, че ЕС трябва не само да изрази пълна съпричастност с Великобритания, но и да направи оперативни изводи, защото този случай поставя на изпитание общата европейска сигурност. Предлагам да укрепим устойчивостта си срещу химически, биологични, радиологични и ядрени опасности, включително с повече сътрудничество с НАТО. Трябва да продължим да подсилваме възможностите си за отговор на хибридни заплахи - в областта на киберзащитата, контраразузнаването, стратегическите комуникации, посочва председателят на Европейския съвет.\n\r\n\r\n ", "date": "2018.03.20", "title": "Срещата ЕС - Турция във Варна може и да не се състои "}
{"url": "https://www.dnes.bg/sofia/2018/03/20/vsichko-teche-grafa-skoro-shte-e-nov-i-garata-pak-e-na-hod.371256", "text": "Мащабният ремонт на столичната ул. \"Граф Игнатиев$ ще започне в началото на лятото и до края на годината се очаква за има готови етапи, обяви главният архитект на София арх. Здравко Здравков.\r\nПазарът до църквата \"Св. Седмочисленици\" ще изчезне, а Книжният пазар на пл. \"Славейков\" ще бъде редуциран до 20 книжари, като бройката им ще се избере с тръжна процедура.\r\n\"Категорично палета и кашони няма да останат. Времето за продаване на книги от площада е отдавна изтекло\", категоричен бе Здравков.\r\nОбщината планира да обяви международен конкурс за пространството около \"Света Неделя\". Идеята е да се изработи проект, който да свързва площада пред църквата с комплекса \"Антична Сердика\".\n\n\n\r\r\n                    \r\n                    Предстои и централната част между \"Алабин\", \"Стамболийски\", \"Витоша\" и в площадното пространство на \"Св. Неделя\" да се слеят в обща пешеходна зона.\r\n\"След това връзката ще продължи към Ларгото Градската градина\", уточни архитектът пред bTV.\r\nТой съобщи, че в момента се освобождава единият тротоар на \"Съборна\" от паркирали коли, за да се осигури по-добро минаване на пешеходците.\r\nЗа счупените плочки на Ларгото Здравков коментира лаконично: \"Да не ви влиза майстор в къщата\".\r\nСпоред него се премества фокусът от прекрасно експонираната археология на Антична Сердика към няколко счупени плочки.\r\nДве години след големия ремонт на сградата на Централна гара предстои да бъде ремонтирано и пространството пред нея.\r\n\"Имаме огромни търговски площи, които не могат да намерят наемател. Мястото има удобни транспортни връзки – трамвай, тролей, влак, метро, само самолет няма. Тук хубавото е бившата автогара и мислим да направим конкурс за концепция за развитие на пространството\", каза главният архитект.\r\nТой смята, че най-критичната точка е Ротондата, която става опасна през нощта заради голямото струпване на хора и е нужно да й се потърси правилната функция, тъй като сега мястото се е маргинализирало.\r\nЗдравков смята, че пространството трябва да работи 24 часа.\r\nТой коментира и проблема с тежка съдебна процедура, която тече за улиците в кварталите \"Витоша\" и \"Манастирски ливади\".\r\n\"Тук положението е много тежко. Тези територии се застрояват без да се отчужди уличната мрежа. В ситуация сме, че имаме изградени сгради, искаме да им направим тротоари, зелени площи, но в същото време нямаме собственост\", каза архитектът.", "date": "2018.03.20", "title": "Всичко тече: \"Графа\" скоро ще е нов, и Гарата пак е на ход"}
