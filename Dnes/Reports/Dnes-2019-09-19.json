{"url": "https://www.dnes.bg/index/2019/09/19/donald-trymp-prichinata-da-ne-izbuhne-voina-v-blizkiia-iztok.423127", "text": "\"Търговец на недвижими имоти и собственик на хотели, който вероятно през  живота си не е чел книга за външната политика и със сигурност би имал  проблеми с обяснението на разликата между сунитите и шиитите, управлява  САЩ, най-мощната държава в света: това е Доналд Тръмп\", пишат от немският вестник Der Spiegel, цитиран от агенция \"Фокус\". Според изданието, въпреки факта, че няма опит с външната политика, Тръмп все пак успява да намали заплахата от конфликт в Близкия изток.\r\n\"Дори след три години на поста, държавният глава на САЩ Доналд Тръмп  продължава да се държи като политик, който знае какво е най-доброто\", пишат от  Der Spiegel.\r\n\"Срещу него се изправят фанатици и милитаристи, които през последните 40 години сутрин, обед и вечер чуват само един лозунг, а именно, че Америка е смъртен враг. Това са иранските аятоласи. Между тях стои 34-годишен петролен принц, който има амбицията да издигне страната си до нови висоти и който по презумпция няма никакви скрупули - това е Мохамед бин Салман от Саудитска Арабия. Това е ситуацията. Кой може да спи спокойно?“, пита авторът на статията.\r\n                \n                \n                Според изданието опасната смесица предполага, че може да се стигне до верижна реакция след нападенията над саудитските петролни находища. Рияд може да атакува Техеран, а той – да отвърне на удара. САЩ ще побързат да помогнат на сауидитците и да въвлекат Иран във война. Израел също би се възползвал от ситуацията.\r\nМоже да се случи нещо, а може и не. Какво би донесла войната с Иран на Тръмп? Нищо. Това прави този конфликт невъзможен (към настоящия момент) и малко вероятен. Егоизмът на президента на САЩ в този случай по изключение може да се окаже добро нещо.\r\nИзбирателите в Америка, включително гласоподавателите на Тръмп, са повече от изтощени от война. На много от тях им е писнало от ангажирането на САЩ в чужбина, докато в страната пътищата са пълни с дупки. С обещанието да прекрати операциите на американски войници в Афганистан и Сирия, Тръмп отрече кампанията си - и спечели. Нова война би причинила големи неразбирателства дори сред собствения му народ.\r\nТръмп знае това добре и това обяснява защо отново изглежда колеблив след атаките срещу саудитските петролни съоръжения. В неделя той заплашваше повече или по-малко Техеран , че САЩ винаги бяха готови да отвърнат на удара. В понеделник обаче вече бе далеч по-спокоен.\r\nТръмп е наясно, че бърз военен успех срещу Техеран, който той би могъл да продаде на своите избиратели, не може да бъде гарантиран. Вместо това може да се наложи САЩ да нагазят в кърваво, продължително и скъпо клане, което ще се води на много фронтове. Атака на саудититците или американците ще завари иранците единни и ще засили волята им за съпротива. И дори с ограничен военен удар, бърз крах на Техеран на фронта на преговорите не би бил безопасен.\r\nКрайната цел на Тръмп е преизбирането. В крайна сметка Иран е вторичен проблем. Само изборите през 2020 г. са важни. Ето защо не може да се разчита на война, която ще доведе след себе си загинали американски войници и икономически проблеми. Дипломатическото решение остава най-добрият път за Тръмп в тази криза. И затова той се надява на голяма „сделка\".\r\n ", "date": "2019.09.19", "title": "Доналд Тръмп – причината да не избухне война в Близкия изток "}
{"url": "https://www.dnes.bg/stranata/2019/09/19/jivotnovydi-sa-pritesneni-zaradi-uvelichenata-populaciia-ot-vylci-v-sakar.423491", "text": "Сред животновъдите в Свиленградско има напрежение заради щетите, които увеличената напоследък популация от вълци в защитена зона \"Сакар\" нанася на стопанствата.\r\nЗаради проблема инспекцията организира на 2 октомври среща в Свиленград с  участието на широк кръг ведомства като Дирекцията по безопасност на  храните, природозащитни организации, горско стопанство, полиция,  прокуратура, засегнати животновъди и др, съобщиха от РИОСВ - Хасково.\r\nЕколозите допълват, че има основателни съмнения, че стопани на селскостопански животни прибягват до забранени методи за намаляване на вълчата популация, като залат отровни примамки.\r\nКато пример се посочва обстоятелството, че се наблюдава значителна смяна на партньорите при повечето от двойките царски орли, гнездящи в района, вероятно поради отравяне. Две от десетте територии на царския орел в Сакар планина през тази година не са заети от двойки птици, което е особено притеснително, изтъкват от РИОСВ.\r\n                    \n                    \n                \n                \n                \n                На форума ще бъдат представени презентации по актуални въпроси от законодателството, международния опит, контрола и съвместните действия за предотвратяване използването на отровни примамки. Предвидена е и дискусия с цел споделяне на опит и идеи, свързани с конфликта човек - хищник и преустановяване на използването на отрови.", "date": "2019.09.19", "title": "Животновъди са притеснени заради увеличената популация от вълци в Сакар"}
{"url": "https://www.dnes.bg/obshtestvo/2019/09/19/shte-dovede-li-do-katastrofa-za-bransha-noviiat-paket-mobilnost.423495", "text": "\"Със сигурност ще има по-големи регулации по пакет „Мобилност“, но е важно да не са катастрофални за бранша+, това каза пред радио \"Фокус\" изпълнителният директор на Камарата на автомобилните превозвачи Димитър Димитров. \r\nТой обясни, че вече са въведени нови регулации, увеличен е броят на документите, които шофьорът трябва да носи, да се предоставя информация къде водачите почиват и колко часа е шофирал. Димитров добави, че връщане на тежкотоварен автомобил на всеки 4 седмици би довело до изчезване на голяма част от българската автомобилна флотилия, която изпълнява курсове в Европа. Той припомни, че българските превозвачи генерира 17% от БВП на страната, който в резултат на рестриктивно европейско законодателство ще бъде изгубен. \r\n                    \n                    \n                \n                \n                \n                “Загубите ще са много големи. Ние изчислявахме, че при най-тежкия сценарии със сигурност около 80% от сега действащите фирми и флотилия въобще няма да ги има, тъй като българската икономика има нужда максимум. Няма какво да се лъжем - при така зададените параметри ако бъде приет пакетът трябва да обвърже флотилията на всяка една държава с износа и вноса съответно в страната. От там насетне България няма нужда от повече от 5 хил. тежкотоварни автомобили. В момента има около 65 хил., които са ангажирани с международни превози.“, допълни директорът на камарата.\r\nДимитър Димитров каза още, че с приемането на пакета ще изчезнат „евтините“ превозвачи, а цените ще се вдигнат, което ще доведе до поскъпване на голяма част от свързаните с транспорта стоки.\r\n ", "date": "2019.09.19", "title": "Ще доведе ли до катастрофа за бранша новият пакет \"Мобилност\"? "}
{"url": "https://www.dnes.bg/zvezdi/2019/09/19/nikol-shercinger-se-sybira-s-pussycat-dolls.423434", "text": "Никол Шерцингер се опитвала да събере отново старата си банда - Pussycat Dolls. Те се разпаднаха през 2009 г., тъй като между момичетата имало много конфликти.\r\nСега, 9 години по-късно, Никол е подписала договор, който гласи, че групата отново ще се събере, твърдят от \"Mail Online\".\r\n \r\nТя и другите дами - Мелъди Торнтън, Кармит Бахар, Ашли Робъртс, Джесика Сута и Кимбърли Уаят, ще са заедно на световно турне.\r\n \r\nИма слухове, че момичетата дори ще запишат и нови песни.\r\n \r\n\"Никол много дълго отхвърляше предложенията за събиране, но на десетата годишнина от тяхното разпадане, тя най-накрая каза, че е готова\", споделил източник пред \"The Sun\".\r\n \r\n", "date": "2019.09.19", "title": "Никол Шерцингер се събира с Pussycat Dolls"}
{"url": "https://www.dnes.bg/stranata/2019/09/19/samo-na-18-septemvri-pojarnikarite-ni-gasili-409-pojara.423447", "text": "Най-натовареният ден за цялата година за пожарникарите е бил 18 септември, когато са гасени 409 пожара. Това каза във Варна директорът ГД \"Пожарна безопасност и защита на населението\" главен комисар Николай Николов.\r\nТой присъства на ежегодното съвместно учебно занятие за търсене и спасяване при авиационно произшествие, което се проведе на плажа в район \"Аспарухово\" в крайморския град.\r\nСпоред него дъждът от снощи и тази сутрин е дал възможност на пожарникарите \"да глътнат\" малко въздух. Той поздрави колегите си, които по думите му са издържали повече от 30 дни на терен, включително и във високите части на Рила.\r\nНиколов коментира, че високопланинските пожари се гасят много трудно. Той изказа благодарност и на ВВС, които със свой хеликоптер са го локализирали бързо и в момента обстановката е напълно спокойна.\r\n                    \n                    \n                \n                \n                \n                Шефът на пожарната посочи, че по принцип за цялата страна е въведено извънредно дежурство. Той обясни, че хората, които са на дежурство са извън пожарните служби, по-близо до най-рисковите места, а почиващите са по домовете си в готовност веднага да се намесят.\r\nЗа разразилия се вчера в района на село Каменар във Варна пожар Николов каза, че реакцията е била изключително бърза. Благодарение на нея пожарът е обхванал не повече от 60 декара борова гора и няма пострадали хора, пише БТА.\r\nДо преди една седмица в 126 случая на пожари в страната са участвали доброволци при гасенето, каза още Николов. По думите му разполагаме с 3115 доброволеца, които са преминали обучение и са готови за работа с пожарникарите.", "date": "2019.09.19", "title": "Само на 18 септември: Пожарникарите ни гасили 409 пожара"}
{"url": "https://www.dnes.bg/health/2019/09/19/kak-da-imame-dobro-hranosmilane-prez-cialata-godina.423334", "text": "Преминаването от един сезон към друг, оказва влияние върху нашето тяло. Някои неразположения са по-силно изразени. Така например, през есента по-често усещаме смущения в храносмилането. Как да се грижим за здравето на храносмилателната ни система и кои есенни храни са полезни за него?\r\n\r\nЗа да поддържаме здрава храносмилателната си система е важно да се храним сезонно. Така например, храните, които се отглеждат извън сезона, като ягоди, домати, праскови и други, съдържат по-ниски нива на хранителни вещества и по-високи нива на вредни вещества като лектин, което нарушава храносмилането.\r\nСъщо така, несезонните храни обикновено се третират с пестициди или химикали за ускоряване на зреенето, което също вреди на състоянието на червата.\r\n                    \n                    \n                \n                \n                \n                \r\nС настъпването на есента и зимата е все по-трудно да прекарваме дълги часове навън. Работим в затворени помещения, някои от които са лишени от възможност за проветряване. От друга страна, прекарването на повече време сред природата спомага за увеличаване на нашето микробно разнообразие в червата. Разходките на открито, дори по време на обедната почивка, спомагат да намалим нивата на стрес, а стресът вреди сериозно на храносмилането.\r\n", "date": "2019.09.19", "title": "Как да имаме добро храносмилане през цялата година? "}
{"url": "https://www.dnes.bg/zvezdi/2019/09/19/ronaldo-prizna-djorjina-e-jenata-na-jivota-mu.423481", "text": "Сексът с Джорджина Родригес превъзхожда дори най-добрия гол. Това заяви Кристиано Роналдо, коментирайки своята връзка. Той обясни, че дори радостта, която е изпитал вкарвайки гол със задна ножица срещу „Ювентус“, не може да се сравни с любовта към половинката му.\r\n„По-хубав от секса? Не, не! Не и щом съм с моята Джио“, казва той.\r\n \r\n„Джио е майка на децата ми, толкова я харесвам. Страхотно е! Тя е част от мен. Толкова много ми помага и разбира се, съм влюбен в нея. Тя е мой приятел. Имаме за какво да си говорим, отворих сърцето си за нея и тя отвори своето за мен“, обяснява 34-годишният футболист.\r\n \r\nНа въпрос дали планира да се ожени за майката на децата му, Кристиано казва, че някой ден и това ще стане: „Със сигурност някой ден ще се оженим. Това е и мечтата на майка ми, така че някой ден, защо не?“. \r\n \r\nРоналдо среща Джорджина през 2016 г. Тогава тя е търговски асистент в магазин на „Gucci“. По-късно се срещат отново и любовта между тях пламва. \r\n \r\n„Това беше любов от пръв поглед и за двамата. Да си партньор на някой толкова известен не е лесно, но не бих го променила за нищо на света. Това, което чувствам към него, е по-силно от всичко“, разказва красавицата. \r\n \r\nРоналдо и Джорджина имат момиченце на име Алана. Иначе футболистът има още три деца, родени от сурогатна майка. Кристиано Роналдо-младши и близнаците Ева и Матео. \r\n \r\n\r\n ", "date": "2019.09.19", "title": "Роналдо призна: Джоржина е жената на живота му "}
{"url": "https://www.dnes.bg/sofia/2019/09/19/55-mln-lv-e-investirala-stolichnata-obshtina-v-bolnici-za-4-g.423454", "text": "Общо 55 млн. лв. е инвестирала Столичната община в общинското здравеопазване през последните четири години,  съобщи кметът Йорданка Фандъкова, която посети реновираната клиника по обща хирургия в Първа градска болница, за която е закупена нова ендоскопска апаратура за диагностични и терапевтични процедури.\r\nСтоличната община инвестира средно годишно между 8 и 9 млн. лв. за подкрепа на общинските болници за дейности, които не се финансират от НЗОК, посочи столичният кмет.\r\nТя информира, че в Първа градска болница само тази година общината е инвестирала над 600 хил. лв. Успяхме да направим така, че нашите болници да станат конкурентни. Първа градска стана и първата общинска университетска болница, която позволява специалистите да се хабилитират, подчерта кметът Фандъкова.\r\n                    \n                    \n                \n                \n                \n                По думите й в общинското здравеопазване е налице голяма промяна. През първите години на управление в общината ни се налагаше да спасяваме общинските болници от фалит и от приватизация. Подкрепихме ги, намерихме за тях добри мениджърски екипи и постепенно изчистваме задълженията им, каза Фандъкова. Тя подчерта, че общината инвестира във всички общински болници и ДКЦ-та.\r\nКметът Фандъкова представи второто ново лице, след арх. Ивайло Петков, в листата на общинските съветници на ГЕРБ за предстоящите избори. Това е кардиологът, проф. Иво Петров, медицински директор и началник на клиника по кардиология и ангиология към частен сърдечно-съдов център в София, специализирал инвазивна кардиология и радиология в Аржентина.\r\nПроф. Петров каза, че като общински съветник ще работи за въвеждането на електронното здравеопазване. Моя мечта е електронната лична здравна карта. Смятам, че с усилията на общината и подкрепата на институциите, въвеждането й може да бъде постигнато, посочи проф. Петров, съобщава БТА.", "date": "2019.09.19", "title": "55 млн. лв. е инвестирала Столичната община в болници за 4 г."}
{"url": "https://www.dnes.bg/index/2019/09/19/avstriia-sreshtu-migrantite-ne-znaesh-nemski-niama-jilishtna-pomosht.423461", "text": "Да се трепеш с години в Австрия и да си лишен от помощ, защото не знаеш достатъчно немски - тази мярка създава усещане за несправедливост у стотици чужденци и те все по-малко се чувстват добре дошли в страната.\r\n\"Работила съм много, почиствала съм къде ли не\", спомня си с горчивина бивша чистачка. Изискването откъсва от нейния доход почти 150 евро жилищна помощ - над половината наем за апартамента й в Линц, на 180 км от Виена.\r\nСръбкинята, пожелала анонимност, сподели пред АФП, че след 24 години работа в страната не е успяла да представи сертификат за езиково ниво, изискван вече от властите в провинция Горна Австрия, за да отпускат тези пари.\r\n\"Няма как да ходя на курсове по немски, лесно се уморявам и не мога да се концентрирам\", обяснява 63-годишната бивша служителка, която вече е с призната инвалидност, лекува се от ред заболявания и не работи.\r\n                \n                \n                Жената смята да подаде жалба за дискриминация заради етническа принадлежност и физически недостатъци. Изпълнена е с решимост да оспори мярката, въведена през 2018 г. и показателна за по-строгия вече подход на Австрия - по примера на други европейски страни, към проблемите с имиграцията и интеграцията.\r\nТе бяха централна тема по време на парламентарните избори през октомври 2017 г., довели на власт коалиция между десницата (Австрийската народна партия) и крайната десница (Австрийската партия на свободата), управлявала до май т. г.\r\nПредсрочният вот на 29 септември за намиране на ново мнозинство едва ли ще смекчи политиката в тази сфера - консерваторите водят в проучванията и в съюз с националистите може пак да поемат властта.\n\r\n\n\r\nКритерият езиково ниво се прилага в момента само в северната провинция Горна Австрия. Но преди да падне от власт, правителството на Себастиан Курц прокара подобна разпоредба, според която от 2020 г. добрият немски ще е задължителен, за да се вземе в пълен размер минималният гарантиран доход (Mindestsicherung), отпускан на хората без средства.\r\n\"Трябва да се борим с бедността, а не с хората, страдащи от нея\", заяви в критичен коментар благотворителната организация \"Каритас\", разтревожена какви ще са последиците от реформата за един уязвим контингент. Бившият канцлер Курц твърди, че иска \"да спре имиграцията за сметка на социалната система\" и да засили мотивацията за изучаване на немски език.\r\nОпозицията напомня в отговор, че през управлението му бяха намалени средствата за езиково обучение на новопристигналите. Коалицията премахна и възможността кандидатите за убежище да тръгват на курсове преди да получат бежански статут, започна да експулсира повече отхвърлени кандидати, съобщава БТА.\r\nЧетири години след кризата с бежанците от 2015 г. кандидатите за убежище в Австрия вече са по-малко и проблемът с имиграцията не е тъй значим за избирателната кампания, както преди две години.\r\nНо според анкета на седмичника \"Профил\" 51,2 на сто от австрийците смятат, че през последните години \"съвместното съществуване\" губи позиции в процъфтяващата страна с 8,8-милионно население. Приблизително всеки пети жител е роден в чужбина - или поне някой от родителите му, което е сред най-високите показатели за Европейския съюз.\n\r\n\r\nНовата мярка във връзка с жилищните помощи в Горна Австрия засяга над 3000 имигранти от страни извън ЕС, сочат данни на сдружението \"Миграре\", съдействало вече на десетина от тях да я обжалват в съда.\r\nБез тази социална помощ \"купувам само евтини неща, никакви дрехи, само храна за децата\", обяснява бившата чистачка, която гледа две внучки-тинейджърки.\r\nБаща на семейство от турски произход е спечелил иск на първа инстанция с аргумента, че не е могъл да посещава курсове заради разпокъсано работно време. Провинциалните власти изглежда обмислят евентуални изключения. Крайнодесният заместник-губернатор, натоварен с жилищния въпрос, не отговори на молба от АФП за интервю.\r\nСпоред Ханс-Юрген Крум, ръководещ обучението по германистика във Виенския университет, да се обуславя отпускането на социални помощи с езикови умения е контрапродуктивно и \"явно вреди на интеграцията\".\r\nС тези тестове не биха се справили и \"висок процент\" австрийски граждани, смята преподавателят.", "date": "2019.09.19", "title": "Австрия срещу мигрантите: Не знаеш немски - няма жилищна помощ"}
{"url": "https://www.dnes.bg/zvezdi/2019/09/19/po-poleka-s-premiera-v-sofiia.423439", "text": "Тази вечер ще се състои софийската премиера на театралната постановка по музика на Стефан Вълдобрев - \"По-полека\". Това е съвместна продукция между Младежки театър \"Николай Бинев\" и Драматичен театър-Пловдив.\r\nАвтори на текста са Ваня Щерева и Стайко Мурджев. Композитор на \"По-полека\" е един от най-разпознаваемите и любими музиканти и актьори у нас – Стефан Вълдобрев. В постановката са включени много от най-обичаните негови хитове.\r\n \r\n\"Следващите два дни ще бъдат емоция, магия, вълнение и допир до морските вълни под звуците на някои от най-великите песни на Стефан Вълдобрев. \"По-полека\" ще докосне сърцата ви по начин, по който ще ви убеди, че морето е на една ръка разстояние, а нежният пясък ни гъделичка между пръстите, докато се насочваме към бара...\", пишат от Младежки театър във социалните мрежи.\r\n \r\nВтората премиерна дата за София е 20 септември. Режисьор на спектакъла е Владимир Люцканов, а сценографията е дело на Венелин Шурелов. Веселин Веселинов - Еко от \"Обичайните заподозрени\" пък е музикален директор на \"По-полека\".\r\n \r\nПремиерата на пловдивска сцена се състоя на 11 септември.\r\n \r\n", "date": "2019.09.19", "title": "\"По-полека\" с премиера в София"}
{"url": "https://www.dnes.bg/blizak-iztok/2019/09/19/goreshtoto-liato-v-persiiskiia-zaliv-napadeniiata-bez-izvyrshitel.423332", "text": "Атаката срещу \"туптящото сърце\" на обширната петролна империя на Саудитска Арабия се вписва в една нова и опасна тенденция, която се наблюдава в целия Персийски залив от това лято - прецизни нападения, които оставят малко очевидни следи кой ги е извършил.\n\r\nНачалото бе поставено през май с експлозиите, за които никой не пое отговорност и които повредиха петролни танкери близо до Ормузкия проток. Оттогава регионът стана свидетел как енергийната му инфраструктура неведнъж стана обект на посегателства. Кулминацията на тези атаки беше извършеното в събота нападение срещу най-големия в света завод за преработка на петрол в източната част на Саудитска Арабия, довело до намаляване наполовина на производството на богатото на петрол кралство и рязък скок на цените на енергоносителите.\n\n\nОтговорността за някои нападения беше поета от йеменските бунтовници хуси, които от 2015 г. се борят срещу водената от Саудитска Арабия коалиция в най-бедната страна в арабския свят. Бързо нарастващата технологична сложност на атаките обаче подхранва сред експерти и анализатори подозрения, че Иран може да ги дирижира, или дори да ги извършва сам, както САЩ го обвиниха за нападението в събота.\n                    \n                    \n                \n                \n                \n                \r\n\"Иран може да разчита на обществения скептицизъм за известна възможност да отрича при всякакви обстоятелства, но има далеч по-голям шанс атака от такъв мащаб да провокира много тежки дипломатически и военни последствия\", предупреди Майкъл Найтс, старши изследовател от Вашингтонския институт за близкоизточна политика.\n\r\nОт своя страна Иран е поел отговорност само за едно нападение през този период - свалянето на американски разузнавателен дрон, който Техеран обвинява, че е навлязъл в иранското въздушно пространство на 20 юни. Иран награди публично с медали членовете на Корпуса на гвардейците на Ислямската революция, стреляли с противовъздушната батарея, свалила дрона. Иран освен това призна, че е превземал петролни танкери. Най-известният от тези случаи беше с плаващия под британски флаг \"Стена имперо\" на 19 юли.\n\r\nНападенията срещу петролни танкери и атаките срещу саудитска петролна инфраструктура, отговорност за които поеха хусите, обаче приличат на предишни инциденти, за които е обвиняван Техеран. Според експерти Иран разчита на нападения, които не може да бъдат приписани на никого, тъй като виновникът е трудно да бъде определен предвид обстоятелствата.\n\r\nПричините за това са няколко. След Ислямската революция през 1979 г. Иран не може да закупува модерни оръжия от Запада като съседите си от Персийския залив. Военновъздушните му сили все още са комплектувани с произведени преди революцията американски Ф-4, Ф-5 и Ф-14, както и със съветски изтребители. През 1988 г. флотът на САЩ потопи половината действащ флот на Иран в еднодневна морска битка по време на т. нар. \"Танкерна война\".\n\r\nВъпреки че Иран разработи собствен ракетен арсенал, експерти казват, че иранските въоръжени сили биха пострадали сериозно при всякаква пряка конфронтация. Извършването на нападения, които не може да бъдат свързани лесно с Техеран, ограничава шанса за директен ответен удар.\n\r\nОтделно, Техеран работи по изграждането на мрежа от сателитни сили в Близкия изток. Иран подкрепя ливанската екстремистка група и политическа партия Хизбула, което му осигури средство за оказване на натиск върху Израел - стар негов враг в региона. Иран работи за постигане на същата цел в Йемен с хусите, изповядващи шиитския зейдитски клон на исляма, които превзеха столицата Сана през септември 2014 година. Техеран може да е въвлечен пряко или непряко в нападения, отговорността за които е поета или приписвана на тези групи, казват анализатори.\n\r\nТези, които твърдят, че Иран е замесен, сочат синхронизирането на атаките с ключови моменти от разпадането на подписаното през 2015 г. споразумение между световните сили и Иран, от което президентът Доналд Тръмп изтегли едностранно САЩ на 8 май 2018 година. Това постави началото на американска санкционна кампания, която отряза достъпа на голяма част от иранския петролен износ до пазарите, на фона на заричанията на представители на иранските власти, че ако Техеран не може да изнася петрол от региона, никой няма да може.\n\r\nЕдна година след деня, в който Тръмп изтегли САЩ от ядрената сделка, Иран предупреди, че ще започне да обогатява уран до равнище, което е по-близко до необходимото за направата на ядрени оръжия. Четири дни по-късно, на 12 май, първите мистериозни атаки поразиха петролни танкери край Ормузкия проток. Два дни след това хусите заявиха, че са извършили нападение с дрон срещу ключовия саудитски петролопровод \"Изток-Запад\".\n\r\nЯпонски танкер и друг кораб бяха нападнати на 13 юни, докато иранският върховен лидер аятолах Сайед Али Хаменей се срещаше с японския премиер Шиндзо Абе, който донесе послание от Тръмп. Видеозапис, публикуван по-късно от въоръжените сили на САЩ, изглежда показва как ирански сили премахват магнитна бомба от японския съд - нещо, за което Иран никога не даде обяснение. Корпусът на гвардейците на Ислямската революция свали американския дрон на 20 юни.\n\r\nНападението срещу Саудитска Арабия в събота беше извършено, след като Иран предприе допълнителни стъпки за намаляване на задълженията си по ядрената сделка и преди заседание на Общото събрание на ООН, насрочено за по-късно този месец. Има спекулации, че е възможно там да се срещнат Тръмп и иранския президент Хасан Рохани. Вчера иранският върховен лидер аятолах Сайед Али Хаменей отхвърли възможността за каквито и да било преговори между Тръмп и Рохани.\n\r\nСателитни снимки от нападнатите саудитски обекти, публикувани впоследствие от САЩ, показват, че щетите са причинени предимно от удари, идващи от север. Ако някоя атака беше извършена от Йемен, тогава щяха да са увредени южните части на структурите, казват представители на американските власти. На север оттатък Персийския залив се намират Иран и Ирак, където действат подкрепяни от Иран шиитски милиции. Ирак отрича нападението да е извършено от негова територия. Кувейт, който се намира между Ирак и Саудитска Арабия и е близко до Западен Иран, от своя страна призна, че проучва съобщения за дрон или нисколетящ обект, преминал с висока скорост над богатата на петрол страна рано сутринта в събота, точно преди атаката в Саудитска Арабия.\n\r\nСледователи на ООН казват, че новият дрон на хусите UAV-X вероятно има обсег до 1500 км. На теория това поставя нападнатите в събота завод и петролно находище в неговия обсег. ООН, арабските страни от Персийския залив и САЩ обвиняват Иран, че доставя оръжие на хусите - нещо, което Техеран отрича.\n\r\nДроновете на хусите обаче обикновено се взривяват във въздуха или след като се блъснат в цел, пръскайки шрапнели като сачми. Хусите вече са използвали свои дронове при подобни нападения. Едно от тях беше записано на видео през януари, като използваният при него дронът избухна над множество по време на военен парад.\n\r\nСнимките от атаката в събота обаче показват прецизни, проникващи дълбоко попадения по структурите на обекта за преработка на петрол.\n\r\n\"Наблюдаваше се тенденция предишни нападения с дронове на хусите срещу петролни обекти да причиняват доста ограничени щети, което може да е индикатор, че този път е била използвана различна оръжейна система\", заяви Фабиан Хинз, изследовател в Центъра за проучвания на в областта на неразпространението \"Джеймс Мартин\" в Института за международни изследвания Мидълбъри в американския град Монтерей, щата Калифорния.\n\r\nДокато саудитските власти разследват атаката в страната, те ще разчитат на експертни проучвания, за да установят какво наистина е ударило обекта. Това, в комбинация с характерните особености на щетите, може да позволи на следователите да определят по-категорично вината за поредното нападение в региона с неясен извършител.\r\n/БТА/", "date": "2019.09.19", "title": "Горещото лято в Персийския залив: Нападенията без извършител"}
{"url": "https://www.dnes.bg/zvezdi/2019/09/19/elizabet-ii-vyrna-maimunka-na-dete-ot-avstraliia.423382", "text": "Британската кралица Елизабет Втора върна на австралийско 5-годишно момиченце плюшената маймунка, която то си забравило при посещение на Бъкингамския дворец, съобщава БТА, позовавайки се на Ройтерс.\r\nМалката Савана Харт от град Аделаида взела със себе си маймунката Хариет, една от шестте подобни играчки от детската й градина, когато тръгнала със семейството си на екскурзия в Европа.\r\nМайката на Савана си дала сметка, че играчката липсвала при завръщането им в родината. От детската градина на детето написали любезно писмо до кралицата, в което обяснили за случая с любимата Хариет. Били изпратени снимки с различни пътешествия на маймунката по света, които малката Савана саморъчно подписала.\r\n                    \n                    \n                \n                \n                \n                На следващата седмица бил получен отговор от Бъкингамския дворец. От него станало ясно, че Хариет е попаднала в добри ръце и е била снимана на различни места в Бъкингамския дворец.\r\nНе след дълго изгубената играчка била изпратена обратно в Австралия в чудесна компания. Тя била придружена от нов приятел - плюшеното корги Рекс от магазина за сувенири в Бъкингамския дворец.", "date": "2019.09.19", "title": "Елизабет II върна маймунка на дете от Австралия"}
{"url": "https://www.dnes.bg/snimka-na-denia/2019/09/19/vremeto-utre-oblacite-se-razkysvat-dyjdyt-spira.423442", "text": "През нощта ще бъде облачно с по-значителни валежи в югоизточната половина от страната. След полунощ от северозапад облачността ще започне да се разкъсва и утре валежите ще спират, най-късно - в крайните източни райони.\r\nОблачността в повечето места ще намалее до предимно слънчево. Ще духа слаб до умерен северен вятър. Според  минималните температури ще са от 8 до 13 градуса, а максималните - между 17 и 22 градуса.\r\nНад Черноморието ще бъде предимно облачно и дъждовно. До вечерта валежите ще отслабнат и спират. Ще духа умерен вятър от север-североизток. Максималните температури ще са между 20 и 23 градуса. Температурата на морската вода ще е около 23 градуса. Вълнението на морето ще е 2-3 бала.\r\n                \n                \n                Над планините ще бъде облачно, по билата и високите части - мъгливо. Преди обяд ще има превалявания от дъжд, в Стара планина над 2000 метра - от сняг. След обяд валежите ще спрат и облачността ще се разкъса, над масивите от Западна България - до предимно слънчево.\r\nЩе духа умерен, по високите и открити части - временно силен, вятър от север-северозапад. Максималната температура на височина 1200 метра ще е около 12 градуса, на 2000 - около 4 градуса.\r\nАтмосферното налягане ще е по-високо от средното за месеца и ще се задържи без съществена промяна.\r\nВ събота, 21 септември, и в неделя, 22 септември, ще преобладава слънчево време, главно през първия ден преди обяд над източната половина от страната - с временни увеличения на облачността. Вятърът ще отслабне, постепенно ще се ориентира от изток, в неделя - от юг-югоизток, в нощните часове ще стихва. Сутрешните температури ще се понижат и в повечето места ще са между 5 и 10 градуса, в котловинните полета и в североизточните райони ще бъде с малко по-ниски минимални температури и на отделни места там са възможни и първите есенни слани.\r\nВ събота ще бъде все още по-хладно от обичайното, в неделя дневните температури слабо ще се повишават и максималните ще бъдат между 20 и 25 градуси.", "date": "2019.09.19", "title": "Времето утре: Облаците се разкъсват, дъждът спира"}
{"url": "https://www.dnes.bg/usa/2019/09/19/voennite-v-sasht-priznaha-za-avtentichni-zapisi-s-nlo.423464", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Американските военни потвърдиха, че разпространените в YouTube клипове с неидентифицирани летящи обекти са истински. Записите бяха публикувани преди 2 години, но чак сега от американската армия признаха тяхната автентичност, предаде Bulgaria ON AIR. \r\n\r\nСпоред информацията първото видео е заснето през 2004 година. На него се вижда продълговат обект, сниман с инфрачервен сензор. Неидентифицираното тяло е прихванато то мерника на американски военен самолет, но е трудно проследимо. \r\n\r\nДругите два записа са направени през 2015 година. В тях се чува и запис от разговор между пилотите, които се опитват да анализират какво виждат. \r\n\r\nСпоред американските военни потвърждението на автентичността на записите ще насърчи младите пилоти да докладват за подобни явления, което ще подобри безопасността във въздуха.", "date": "2019.09.19", "title": "Военните в САЩ признаха за автентични записи с НЛО"}
{"url": "https://www.dnes.bg/sport/2019/09/19/futbolnite-ni-lyvove-propadat-veche-sa-62-i-v-sveta.423472", "text": "Националният отбор на България по футбол падна с две места в ранглистата на ФИФА за септември.\r\n\r\nВъзпитаниците на Красимир Балъков, които през месеца допуснаха две поражения - с 0:4 от Англия в европейска квалификация и с 1:3 от Ирландия в контрола, вече заемат 62-ата позиция в подреждането с 1377 точки.\r\n\r\nЛидер остава Белгия с 1752 точки, следван с 1725 точки от световния шампион Франция, който изпревари Бразилия с 1719. Англия е четвърти с 1662 точки.\r\n\r\nОт другите съперници на България в евроквалификациите най-напред е Чехия на 44-ото място с 1411 точки, а след това е Черна гора, който е 59-и с 1389 точки.\r\n\r\nКосово пък бележи рекорден прогрес в историята си на 119-ата позиция с 1164 точки.\r\n\r\n ", "date": "2019.09.19", "title": "Футболните ни \"лъвове\" пропадат, вече са 62-и в света"}
{"url": "https://www.dnes.bg/obshtestvo/2019/09/19/babh-shte-proveriava-kuhnite-na-zabavachkite-i-uchilishtata.423419", "text": "От 24 септември, вторник, Българската агенция по безопасност на храните /БАБХ/ започва тематични проверки в кухненските блокове на детските ясли, градини и кухни, както и на обектите за хранене в училищата.\r\nПроверките са във връзка с началото на новата учебна година и ще са на територията на цялата страна. Целта е да се гарантира качеството и безопасността на храните, които консумират децата, съобщиха от БАБХ.\r\nИнспекторите ще проверяват доставените и приготвените храни, плодовете, зеленчуците и напитките, с цел уточняване на придружаващите ги документи, на правилното етикетиране, на качеството и годността, на правилното съхранение, както и на спазването на сроковете на съхранение.\r\n                    \n                    \n                \n                \n                \n                При установяване на несъответствие ще бъдат предприети действия, съгласно действащото законодателство. При необходимост и по преценка на проверяващите инспектори ще бъдат вземани проби за лабораторно изпитване, които ще бъдат изпращани в лаборатории.\r\nМасовите проверки в кухните на училищата и детските градини ще продължат до 11 октомври, включително. След това обектите ще бъдат проверявани на принципа на официалния контрол, който БАБХ регулярно извършва.", "date": "2019.09.19", "title": "БАБХ ще проверява кухните на забавачките и училищата"}
{"url": "https://www.dnes.bg/notifikacii/2019/09/19/trima-ostavat-v-aresta-za-trafik-na-jeni-kym-avstriia-i-germaniia.423487", "text": "Трима обвинени за участие в организирана престъпна група за трафик на жени в България, Германия и Австрия, остават в ареста, реши спецсъдът.\r\nСъдът прие, че от събраните доказателства може да се направи обосновано предположение, че са извършили престъпленията, за които са привлечени като обвиняеми, както и че могат да се укрият или да повлияят на разследването.\r\nОбвинените за участие в групата бяха задържани на 16 септември 2019 г. при съвместни действия на Специализираната прокуратура и ГДБОП в Бургаско, Ямболско, Силистра и София.\r\nПри извършените претърсвания и лични обиски бяха намерени и иззети пари и злато за над 500 000 лева, осем луксозни автомобила на обща стойност над 1,5 милиона лева, платежни нареждания и други, доказващи престъпнта дейност на групата.", "date": "2019.09.19", "title": "Трима остават в ареста за трафик на жени към Австрия и Германия"}
{"url": "https://www.dnes.bg/eu/2019/09/19/brexit-vylneniia-kakvo-shte-reshi-syda-za-spiraneto-na-parlamenta.423446", "text": "Стивън Баркли, британският министър за Brexit заяви, че правителството ще спази решението на Върховния съд на страната относно спирането на работата на парламента за 5 седмици, разпоредено от премиера Борис Джонсън, предаде Ройтерс.\n\r\nДнес е третият, последен ден от заседанието на Върховния съд на Великобритания по иска, оспорващ законността на предприетата от премиера мярка в навечерието на крайния срок за Брекзит.\n\n\n\n\r\nБаркли говори в испанската столица Мадрид точно 6 седмици преди 31 октомври - датата, на която Джонсън се зарече да изведе страната от ЕС със или без споразумение.\n\r\nГоворейки за предпазния механизъм по ирландската граница, предвиден в отхвърленото от парламента споразумение с Брюксел, министърът бе категоричен, че за такъв механизъм няма място в едно споразумение с ЕС. Сегашното правителство иска споразумение, но може да се наложи Великобритания да излезе от ЕС и без него в края на октомври, подчерта Баркли, който призова ЕС да покаже гъвкавост и креативност по въпроса за Brexit. \n                    \n                    \n                \n                \n                \n                \r\nОбединеното кралство няма да приеме предпазен механизъм и парламентът ни вече на три пъти го отхвърли, добави той. Баркли информира също, че ще се срещне утре с главния преговарящ на ЕС Мишел Барние.", "date": "2019.09.19", "title": "Brexit вълнения: Какво ще реши съда за спирането на парламента?"}
{"url": "https://www.dnes.bg/kino/2019/09/19/kafka-sreshta-monti-paityn-s-bosiiat-imperator.423440", "text": "Светът се срещна отново с героите на Джесика Удуърт и Петер Бросенс преди броени дни на фестивала в Торонто – един от петте най-авторитетни филмови форуми в света. Пред пълни зали и овации от страна на публиката, пътешествието на познатия ни крал Николас III продължава, а историята, създадена от двамата сценаристи и режисьори, ни среща с наглед абсурдни, ала поразително възможни събития. Ето част от отзивите за филма:\n\r\n\"Сякаш Кафка среща Монти Пайтън в комедия на Рой Андершон.\" \"Социално-политическата сатира \"Босият император\" на Джесика Удуърт и Петер Бросенс е един от най-забавните филми в програмата на Торонто. Удо Киер и Джералдин Чаплин са прекрасни!\"\n                    \n                    \n                \n                \n                \n                \r\n\"Босият император\" е една абсурдистка и красива политическа сатира, която е изключително забавна, поднесена с каменни лица от страна на актьорите – и разбира се, Удо Киер и Джералдин Чаплин са просто брилянтни!“\n\r\n\"Докато Петер ван ден Бегин е звездата в \"Белгийският крал\", тук Джералдин Чаплин е най-неотразима. В ролята на Лейди Лиз тя изрича едни от най-важните реплики в \"Босият император\"… Филми като този ни напомнят истината, която се съдържа в комедията.\"\n\r\nИ ето, че след Торонто Кралят тръгва с антуража си по света. С европейската премиера на \"Босият император\" ще бъде открит 35-ия филмов фестивал във Варшава. Следват Гент, Загреб, Кайро, Севиля, Торино.\n\r\n\"Босият император\" е продукция на Bo Films (Белгия) в копродукция с Topkapi Films (Холандия), Propeler Film (Хърватия), Wajnbrosse Productions (Белгия) и Арт Фест (България) с финансовата подкрепа на ИА „Национален филмов център“, Евроимаж и националните фондове на държавите-копродуценти.\n\r\nХудожник на филма е Сабина Христова, гримът и прическите са дело на Петя Симеонова, фотограф е Неделчо Хазърбасанов. Продуценти от българска страна са Мира Сталева и Стефан Китанов.", "date": "2019.09.19", "title": "Кафка среща Монти Пайтън с \"Босият император\""}
{"url": "https://www.dnes.bg/index/2019/09/19/dizelyt-zamyrsiava-pet-pyti-poveche-ot-benzina.423484", "text": "Докато ги има дизеловите и бензиновите двигатели, ще го има и дебатът - кой е по-вреден. Ново изследване, поръчано от кметството в Париж, показва, че дизеловият автомобил, който отговаря на екостандарт Евро-6 все пак продължава да изхвърля в атмосферата 5 пъти повече азотен оксид в сравнение с бензиновата кола.\r\nС помощта на лазерни технологии експертите от неправителствената организация са измерили вредните емисии на 180 000 автомобила. Взети са под внимание възрастта на превозното средство, както и това какво гориво ползва, за да се определи, как различните машини влияят на замърсяването на атмосферата над френската столица.\n\r\nРезултатът е еднозначен - дизеловите двигатели оказват по-негативно влияние на екологията. Така например, при дизелите със стандарт Евро-6 вредните емисии са 4,8 пъти по-високи от тези на бензиновите двигатели със същия стандарт. А новите дизелови мотори са само с 18% по-чисти от старите бензинови. На тях обаче се пада около 63% от общото замърсяване.\n                \n                \n                \r\nИзмерванията в лаборатория значително се отличават от тези при реална експлоатация на автомобила - минимум 6 пъти. Изследователите посочват, че двигателите с вътрешно горене създават затворен кръг - вредните емисии се увеличават при топло време (над 30 градуса) и стават причина за парниковите газове, които на свой ред водят до увеличаване на температурата.\r\n", "date": "2019.09.19", "title": "Дизелът замърсява пет пъти повече от бензина"}
{"url": "https://www.dnes.bg/football/2019/09/19/okonchatelno-dimityr-berbatov-sloji-krai-na-futbolnata-si-kariera.423493", "text": "\"Сърце не ми даваше да изляза и да го призная до този момент. Трябва  да призная и да го заявя, че това е краят на моя футболен път\",  с тези думи Димитър Бербатов официално обяви края на своята футболна кариера, точно девет години след паметния хетрик срещу \"Ливърпул\" с екипа на \"Манчестър Юнайтед\". \r\n\"Когато обичаш нещо толкова много, не можеш да го признаеш. Отлагах го във времето, но в един момент трябваше да го кажа. Този момент дойде\", добави футболистът пред Darik Radio. По думите му, хората по света отдавна знаели, че той повече няма да играе, но сега дошло времето да го каже на глас.\r\n\"Още ми се играе, няма как да не ми се играе\", каза Бербатов, който е един от най-успешните нападатели в Европа.\n                    \n                    \n                \n                \n                \n                \r\nБербо е Футболист №1 на България рекордните седем пъти. Роден е на 30 януари 1981 г. в Благоевград. В първи и втори клас тренира лека атлетика и скок на дължина. Към футбола се насочва на 10 години, започвайки в школата на Пирин. Извън футбола негови хобита са рисуването и баскетбола.\n\r\nИзиграва 660 мача, вкарва 273 гола. Прекарва пет сезона в Леверкузен, впоследствие е купен от Тотнъм. Играч на „шпорите“ е три сезона, в които се разписва 27 пъти. През месец септември 2008 г. минути преди затварянето на трансферния прозорец Бербатов преминава в Манчестър Юнайтед. За българина са заплатени 30,75 млн. паунда и по този начин той се превръща в най-скъпият футболист, купуван от сър Алекс Фъргюсън до този момент.\n\r\nПрез третия сезон в Манчестър Юнайтед Бербатов е сред водещите играчи във Висшата лига по голове и асистенции. Той е първият футболист в историята на тима, който отбелязва хеттрик на вечния враг Ливърпул от Втората световна война. Това става на този ден преди точно 9 години.\n\r\nПрез 2010 г. бележи 5 гола на Блекбърн в един мач. По този начин влиза в историята на Висшата лига, защото е първият футболист, който вкарва толкова попадения в рамките на един двубой. През сезон 2010/2011 Бербатов е голмайстор на Висшата лига.\n\r\nБългаринът е купен от Фулъм, после играе за Монако и ПАОК. За последно беше част от индийския Керала Бластърс.\n\r\nКапитан е на националния отбор по футбол на България от 2006 до 2010 г., когато се оттегля от него.С 48-те отбелязани попадения Димитър Бербатов е рекордьор по голове за националния отбор заедно с Христо Бонев. \r\nОще спортни новини четете на сайта на Gol.bg.\r\n ", "date": "2019.09.19", "title": "Окончателно: Димитър Бербатов сложи край на футболната си кариера"}
{"url": "https://www.dnes.bg/obshtestvo/2019/09/19/mladen-marinov-horata-imat-doverie-v-sistemata-112.423451", "text": "Когато системата 112 обедини повече институции, действията ще имат по-голяма ефективност, обяви във Варна министърът на вътрешните работи Младен Маринов, който присъства на годишното съвместно учебно занятие за търсене и спасяване при авиационно произшествие, което се състоя на плажа в район \"Аспарухово\" в крайморския град.\r\nМаринов каза, че хората имат доверие в системата 112, което се отчита по броя на позвъняванията и на реакциите.\r\nНашата задача на база на това, което имаме към момента, и се изготвя концепция за развитие на системата 112, е да се разшири функционалността й, така че тя да обхване всички институции, които имат ангажимент към реакция при даден сигнал, обясни министърът. Според него това означава институциите да се управляват от едно място и информацията да постъпва на едно място.\r\n                    \n                    \n                \n                \n                \n                За учението, на което присъства, Маринов каза, че е запознат със сценария и целта е на терен да се проиграе спасителна операция. По думите му в такава спасителна операция участват много институции и всяка има определени задължения и действия.\r\nСпоред него на терен се установява как институциите провеждат действията си, без да пречат на другите. Идеята е да се сработят институциите на място, защото има изработени планове и схеми, но когато се проиграе на терен, се показват проблемите, допълни Маринов, цитиран от БТА.\r\nВ учението участваха служители на ГД \"Пожарна безопасност и защита на населението\" и на ГД \"Гражданска въздухоплавателна администрация\". Освен тях в занятието се включиха и съставни части от Единната спасителна система - МВР, министерствата на транспорта, информационните технологии и съобщенията, на отбраната, на здравеопазването, община Варна, БЧК и др.\r\nСпоред сценария на учението екипите разиграха издирване, спасяване и евакуация на хора и изграждане на полеви център за оказване на първа медицинска помощ и психологична подкрепа на пострадалите, гасене на пожар в гориста местност, издирване и спасяване в и под вода, ограничаване и събиране на разлято гориво и хидравлично масло в морето.", "date": "2019.09.19", "title": "Младен Маринов: Хората имат доверие в системата 112"}
{"url": "https://www.dnes.bg/index/2019/09/19/na-koi-zodii-shte-im-vyrvi-po-voda-v-liubovta-prez-oktomvri.423485", "text": "Лятото отстъпи място на есента, а с това дойде време и за промяна в живота на някои знаци в зодиака. Докато септември подлага на изпитание много хора, следващият ще бъде благоприятен от към положителни емоции. \r\nДо края на септември повечето знаци ще имат нужда от лично пространство и време, в което да изяснят някои неразбирателства. Астролозите съветват да оставите настрани работните ангажименти и отделите от свободното си време за близките, които сте пренебрегвали. \r\nОктомври се очертава хубав за три зодии, които ще срещнат или преоткрият любовта. Ето кои са те: \r\n\r\nГолеми промени очакват хората, родени с този знак. Онези, които са без половинка, най-сетне ще срещнат подходящ човек, с който да се обвържат. Новата връзка ще промени живота им. Тези, които вече имат половинка, ще затвърдят чувствата си и реализират общите планове. Въпреки романтиката, на която ще се радват Овните, те трябва да бъдат внимателни и не взимат прибързани решения докато витаят във въздуха. \r\n                \n                \n                \r\nДевите ще имат важни задачи за решаване в началото на октомври. Тъй като не е изключено да си загубят ума по някой от противоположния пол, трябва да действат предпазливо. \r\n\r\n ", "date": "2019.09.19", "title": "На кои зодии ще им върви \"по вода\" в любовта през октомври?"}
{"url": "https://www.dnes.bg/index/2019/09/19/levite-partii-okolo-manolova-za-edna-moderna-i-zelena-sofiia.423474", "text": "\nМая Манолова, която е издигната от инициативен комитет за кмет на София, но се ползва и с подкрепата на левицата, се срещна с представители на партии, за да обсъди своята визия с тях. \n\r\n\"Ние си поставяме за цел да превърнем София в една модерна европейска столица, в един чист, зелен, умен, безопасен и свързан град с открито, прозрачно и почтено управление със широко участие на гражданите. Прозрачността, професионализма и умението да общуваш със софиянци е ключово за успеха на всяко едно управление\", отсече по време на срещата лидера на столичната градска организация на БСП  Калоян Паргов. \n\r\nТой се обяви за коренна промяна в управлението на Столична община. \n\n\n                \n                \n                \r\nЛидерът на \"Движение 21\"  Татяна Дончева призна, че в кандидатирането на Мая Манолова за кмет на София вижда възможност друг да постигне онова, което тя не успях да постигна преди 15 години, когато същото се бореше за столичен градоначалник – отстраняването на корупцията в общината като фактор за вземане на ключови решения. \n\r\n\"Тогава срещнах упрек, че не е възможно корупцията да бъде отстранена. След това тя стана основна тема в държавата и е вярно, че ние изпитваме на гърба си вече много години влиянието на фактора корупция при взимане на решения за обществени поръчки, за организация на градския транспорт, за липса на завод за боклук, липса на паркинги на етажи, липса на модерна визия на столицата\", допълни тя. \n\r\nДончева каза още, че искрено пожелава на Манолова да успее, защото в нейно лице, в нейния успех тя ще види реализация на своите някогашни мечти. \n\r\n\"Нашата подкрепа за Мая Манолова извън технократичните неща, които ние сме изписали на пет страници и които могат да се обобщят като коренна промяна в управлението на София, нашата подкрепа означава решаване на един важен за кандидата за кмет Мая Манолова въпрос – как като спечели изборите за кмет ще управлява Столичния съвет като няма листа със съветници. Подкрепата на няколко политически сили, които имат възможност да вкарат в Общинския съвет съветници и предварителният им ангажимент, че тези съветници ще работят съгласувано в тази посока, с тези цели, означава, че ние практически решаваме въпроса ще има ли подкрепа на кмета Мая Манолова една група съветници, които ще стигат за едно добро управление и в самия столичен съвет\", каза още Дончева, цитирана от \"Фокус\". \n\r\nЕмил Кало от АБВ призна, че подкрепата на партията му за Мая Манолова не е спонтанна, а идва след внимателно обмисляне на нейната платформа.  \n\r\nСамата Манолова пък сподели, че осъзнава огромната отговорност и надеждата на столичани за промяна, с които е натоварена нейната кандидатура за кмет. \n\r\n\"Уверявам ви, че вложа цялата си енергия, за да представя програмата, която гражданите в многобройните срещи, неправителствените организации предложиха, предложенията на партиите от левия и десния спектър и в крайна сметка на база тези идеи да спечеля изборите, да стана кмет на София\", каза тя.", "date": "2019.09.19", "title": "Левите партии - около Манолова. За една модерна и зелена София "}
{"url": "https://www.dnes.bg/obshtestvo/2019/09/19/germaniia-ni-vryshta-202-antiki-i-cennosti-zadyrjani-na-pazara.423473", "text": "202 археологически находки се връщат обратно в България. Днес министърът на културата Боил Банов прие артефактите на специална церемония в посолството ни в Берлин. \n\r\nНа церемонията присъстваха представители на държавния министър по въпросите на културата и медиите на Германия и българското Министерство на културата, дипломати и представители на службите на двете страни, съобщи пресцентърът на Министерството на културата, предава БТА.\n\r\nКултурните ценности са задържани при опит да бъдат продадени на пазари на антики, благодарение на ефективното сътрудничество между Федералното министерство на финансите, Главната митническа служба в Берлин, Баварската държавна служба за криминални разследвания и българските институции - Националния археологически институт и посолството на страната ни в германската столица.\n                    \n                    \n                \n                \n                \n                \r\n\"Благодаря на германските и на българските служби, на Федералното правителство и на българското посолство за техния професионализъм и работа по превенцията на трафика на културни ценности. Мисля, че заедно даваме един ясен знак към всички, които имат намерение да вършат подобни престъпления и незаконна търговия с антики. Ако случаите занапред стават по-редки, то ще означава, че сме успели в целите, които сме си поставили\", каза министърът на културата при получаването на артефактите. \n\r\n\"Мястото на културното наследство е в музеите и в галериите, достъпно за учените и публиката\", допълни министър Боил Банов и изрази надежда, че институциите на европейско ниво ще продължат да работят заедно и за предотвратяването и разкриването и на други подобни престъпления с цел опазване на общото историческо наследство.\n\r\n\"Този акт съответства напълно с целите на Закона за защита на културните ценности, който влезе в сила през 2016 г.: Германия не трябва да предлага пазар на обекти, които са напуснали нелегално страните си на произход\", каза в приветствие от името на държавния министър по въпросите на културата и медиите, проф. Моника Грютерс, д-р Ян Оле Пюшел, директор на дирекция \"Филм, медии и международна дейност\". \n\r\nТой подчерта огромното значение на диалога не само между германските и българските власти, но и на равнище ЕС за защита на културните ценности, включително по време на Българското председателство на Съвета на ЕС и по неотдавна приетия регламент за ефективни правила за внос и защита на културните ценности от трети страни.\n\r\nПо време на работното посещение в Германия министърът на културата Боил Банов ще се срещне и със сенатора по културните и европейските въпроси на провинция Берлин д-р Клаус Ледерер. Предстои двамата да обсъдят не само престъпленията с културни ценности, но и възможностите за разширяване на двустранния обмен във всички области на изкуството и културата.", "date": "2019.09.19", "title": "Германия ни връща 202 антики и ценности, задържани на пазара"}
{"url": "https://www.dnes.bg/akoshtete-vqrvaite/2019/09/19/jenite-koito-nai-mnogo-izneveriavat-hodiat-na-ioga.423476", "text": "Жените, чието хоби е йогата, изневеряват най-много. Това показват резултатите от проучване във Великобритания, поръчано от \"Illicit Encounters\".\n\r\nИзследването обхваща близо 2 000 дами, които практикуват различни видове спорт. От тях 1 168 са посочили, че практикуват йога и са имали поне една авантюра.\n\r\nОбщо 78% от анкетираните отговарят, че този вид занимание е променило сексуалния им живот. Причината е, че различните пози подобряват пластичността на тялото. Освен това 52% са си признали, че са изневерили на половинката веднъж или повече.\n\r\nСлед дамите, които обожават да ходят на йога, са тези, които обичат да тичат в парка или на пътеката във фитнеса, за да избягат от проблемите си. 20% от тях са написали в анкетната карта, че са изневерили на партньора си.\n                    \n                    \n                \n                \n                \n                \r\nНа трето място в класацията по изневери са тенисистките, а след тях се нареждат жените, ходещи на фитнес, плуване и колоездене.\r\nВижте още по темата в ", "date": "2019.09.19", "title": "Жените, които най-много изневеряват - ходят на йога "}
{"url": "https://www.dnes.bg/world/2019/09/19/pochina-bivshiiat-prezident-na-tunis-izpraten-v-izgnanie-v-sauditska-arabiia.423494", "text": "Бившият авторитарен президент на Тунис Зин ал Абидин Бен Али почина днес на 83-годишна възраст в изгнание в Саудитска Арабия, съобщи неговият адвокат, цитиран от Асошиейтед прес.\r\nМунир Бен Салха каза, че Бен Али е починал днес в град Джеда и че тялото му ще бъде пренесено в Мека, докато семейството вземе решение за погребението му.\r\nНа 12 септември Салха съобщи, че експрезидентът е в критично състояние и е откаран в болница в Джеда, след като от няколко години се борел с раково заболяване, посочва ТАСС.\r\nБен Али управляваше Тунис от 1987 г. до свалянето си от власт през януари 2011 г. при т.нар. Жасминова революция, поставила началото на бунтовете от Арабската пролет в страни в Близкия изток и Северна Африка. По време на събитията бившият президент избяга от страната и се установи в Саудитска Арабия.", "date": "2019.09.19", "title": "Почина бившият президент на Тунис, изпратен в изгнание в Саудитска Арабия"}
{"url": "https://www.dnes.bg/obshtestvo/2019/09/19/nad-100-ot-kamerite-na-tol-sistemata-sa-na-osnovni-pytishta.423460", "text": "104 от монтираните камери на тол системата са на магистрали и първокласни пътища\r\n \r\nНовите съоръжения, които ще контролират за платена пътна такса на магистралите, са 19. По пътищата първи клас са монтирани 85 стационарни контролни точки, от които 23 са нови и 62 дооборудвани.\r\nПо второкласните пътища са разположени 64 рамки (36 нови и 28 дооборудвани), а по третокласните – 32 контролни точки (22 нови и 10 дооборудвани). Това посочва министърът на регионалното развитие и благоустройството Петя Аврамова в писмен отговор на депутатски въпрос.\r\nИзпълнителят по договора за проектиране, изграждане и въвеждане на електронната система за събиране на пътни такси – \"Капш Трафик Солюшънс\" ДЗЗД, е предал на 16 август 2019 г. на Агенция \"Пътна инфраструктура\" 200 стационарни контролни точки.\r\n                    \n                    \n                \n                \n                \n                До 9 февруари 2020 г. изпълнителят следва да дооборудва с камери още 95 съществуващи трафик рамки, от които около 50 са на автомагистрали.\r\nКонтролът за платена пътна такса се осъществява и от 105 мобилни екипа на Националното тол управление, които от началото на 2019 г. следят за платени електронни винетки.\r\nФункцията на т.нар. портални рамки е единствено контролна и информацията от тях се използва за установяване на нарушителите. На рамките няма да се плаща тол такса и няма да се продават маршрутни карти.\r\nСлед въвеждането на тол системата АПИ ще предлага маршрутни карти по познатите канали за продажба на електронни винетки – на сайта www.bgtoll.bg, от мобилното приложение, на терминали за самотаксуване и на около 50 гишета (в областните пътни управления и на ГКПП „Кулата“, „Калотина“, в близост до „Капитан Андреево“ и „Дунав мост“ при Русе и при Видин), на които ще се плаща в брой.\r\nМаршрутни карти ще се предлагат и в пунктовете за продажба на националните и европейски доставчици на услуга с отчитане на изминато разстояние, с които АПИ има договори.\r\nПроект на дигитална карта с тестовото покритие на пътища с тол такси е предадена на членовете на Обществения консултативен съвет по въвеждане в експлоатация на електронната система за таксуване на база време и изминато разстояние към министъра на регионалното развитие и благоустройството.\r\nСлед като покритието на пътищата, за които ще се дължи тол такса от тежкотоварните превозни средства, бъде одобрено с решение на Министерския съвет, дигиталната карта ще бъде предадена на националните и европейски доставчици на услуги на база изминато разстояние – тол, които имат договори с АПИ.", "date": "2019.09.19", "title": "Над 100 от камерите на тол системата са на основни пътища"}
{"url": "https://www.dnes.bg/crime/2019/09/19/85-godishen-shofior-pomete-jena-na-ulica-v-razgrad.423411", "text": "Шофьор удари 62-годишна жена в Разград и избяга. \r\n\r\nПострадалата е в болница в тежко състояние. \r\n\r\nСигналът за инцидента е подаден около 9.00 часа тази сутрин, съобщиха от полицията.\r\n\r\nПешеходката пресичала пътното платно до бар \"Буквар\", когато била пометена от автомобила.\r\n\r\nСлед издирване шофьорът е установен - мъж на 85 години от Разград.", "date": "2019.09.19", "title": "85-годишен шофьор помете жена на улица в Разград"}
{"url": "https://www.dnes.bg/stranata/2019/09/19/granichar-nameri-trup-do-iazovir-ivailovgrad.423448", "text": "Труп на мъж е открит на около 500 м от стената на язовир „Ивайловград“, съобщиха от полицията в Хасково.\r\n\r\nСигналът е получен от служител на Гранично полицейско управление – Ивайловград. \r\n\r\nРаботата по установяване на самоличността на лицето продължава.\r\n\r\nПри първоначалният оглед не са открити следи от насилие.\r\n\r\nНазначена е аутопсия. \r\n\r\n\r\n\r\n\r\n\r\n\r\n ", "date": "2019.09.19", "title": "Граничар намери труп до язовир Ивайловград "}
{"url": "https://www.dnes.bg/zvezdi/2019/09/19/kaili-djenyr-pred-playboy-nauchih-se-da-sym-seksi-maika.423435", "text": "Кайли Дженър каза, че е благодарна на Травис Скот, че я е научил, че може да бъде секси майка. Той ѝ е помогнал да осъзнае, че \"майчинството и сексуалността могат да съществуват заедно\".\r\nДвамата имат 19-месечна дъщеря, която носи името Сторми.\r\n \r\n\"Ти ми напомни, че майчинството и сексуалността могат да съществуват заедно и това, че приемаш сексуалността си не значи, че губиш морала си и не си добра майка. Можеш да си секси и пак да си страхотна майка\", казва риалити звездата за новия брой на \"Playboy\".\r\n \r\n22-годишната милиардерка призна, че Травис е нейният най-добър приятел и двамата се разбират много добре, защото споделят едни и същи страсти и цели.\r\n \r\n\"Ние мислим по еднакъв начин и имаме същите цели и страсти в живота. Освен, че между нас има страхотна химия, ние също се забавляваме много\", споделя тя.\r\n \r\nДженър и рапърът са позирали голи за фотосесия за списанието. Кайли публикува в Instagram няколко провокативни снимки и събра много лайкове от феновете.\r\n \r\n\"Никога не съм смятала, че ще позирам за \"Playboy\"\", твърди тя.\r\n \r\n", "date": "2019.09.19", "title": "Кайли Дженър пред Playboy: Научих се да съм секси майка"}
{"url": "https://www.dnes.bg/balkani/2019/09/19/izchisliha-sredniia-podkup-v-syrbiia-skromnite-74-evro.423433", "text": "Средният размер на подкупите, които сърбите са давали през миналата година, е бил 74 евро, а според тях най-корумпирани са лекарите и полицаите, следвани от държавната администрация и митничарите, показва проучване по проекта \"Превенция и борба с корупцията\", финансиран от ЕС, пише в. \"Политика\".\n\n\r\n\n\r\nПроучването, направено миналата година, показва, че според 71 процента от сърбите политическите партии са корумпирани, 63 процента смятат, че корупцията е широко разпространена в правосъдието, предава БТА.\n                    \n                    \n                \n                \n                \n                \r\nВ проучването се казва, че гражданите като цяло осъждат корупцията в здравеопазването и 70 процента от анкетираните са съгласни с твърдението, че подкупите и корупцията са раковите клетки на сръбската здравна система, но 63 процента смятат, че алкохолът, кафето или бонбоните, които се дават на лекарите и медицинските сестри, не са подкуп. Според анкетираните най-корумпирани в системата на здравеопазването са лекарите, следвани от служителите на Републиканския фонд за здравно осигуряване.\n\r\nВсеки трети анкетиран смята, че преподавателите във висшите учебни заведения са корумпирани, а 29 процента вярват, че корупцията е разпространена и сред служителите на министерството на образованието.\n\r\nЕдинайсет процента от анкетираните са се сблъскали пряко с корупция през миналата година, докато през 2015 г. те са били 8 процента.\r\n ", "date": "2019.09.19", "title": "Изчислиха средния подкуп в Сърбия: Скромните 74 евро "}
{"url": "https://www.dnes.bg/eu/2019/09/19/franciia-i-italiia-se-razbraha-za-migrantite.423458", "text": "\n Затоплено отношение между Франция и Италия по отношение на мигрантите. Френският президент Еманюел Макрон и италианският премиер Джузепе Конте се обединиха около идеята, че Европейският съюз трябва да въведе нова система за приемане на имигранти. Това се случи по време на официална среща между двамата лидери в Рим. \n\r\n\r\nСпоред тях мигрантите, спасени от Средиземноморието, трябва да се преразпределят чрез автоматична система. Еманюел Макрон е на мнение, че страните от Европейския съюз, които откажат да участват в системата, би трябвало да бъдат \"сериозно наказани\", съобщава Bulgaria ON AIR. \r\n\r\nИталия отдавна алармира, че има сериозен проблем с мигрантите и е оставена сама да се справя със стотиците хиляди хора, които напускат родните си места в търсене на по-добър живот в Европа.", "date": "2019.09.19", "title": "Франция и Италия се разбраха за мигрантите"}
{"url": "https://www.dnes.bg/obshtestvo/2019/09/19/predi-goliamoto-pytuvane-mvr-spira-tirovete-kym-vodachite-tyrpenie.423452", "text": "МВР и \"Пътна полиция\" ще предприемат редица мерки във връзка с очаквания от петък следобед интензивен трафик във връзка с трите почивни дни заради Независимостта на България.\n\r\nПо традиция ще бъде ограничението за движение на МПС с техническо допустима маса над 12 тона, като тази забрана е за времето от 16.00 до 20.00 часа на 20 септември и на последния почивен ден - 23 септември, за времето от 14.00 часа до 20.00 часа. Забраната ще е по всички автомагистрали и участъци от републиканската пътна мрежа.\n\r\nС цел осигуряване на безопасността на движението, още от обед в петък ще бъде създадена организация на движението от полицията. За времето от 14.00 часа до 20.00 часа на 23 септември пък ще бъде създадена организация за облекчаване на трафика към основните градове и от граничните пунктове към вътрешността на страната. \n                    \n                    \n                \n                \n                \n                \r\nЗа времето от 22.00 часа на 21 септември до 02.00 часа на 22 септември и от 22.00 часа на 22 септември до 02.00 часа на 22 септември е разпоредено провеждането на специализирана полицейска акция с главен акцент недопускане управлението на МПС от неправоспособни водачи или водачи, употребили алкохол, наркотични вещества или техни аналози. При осъществяването на контрола на движението по пътищата ще се използват всички налични средства за контрол на скоростта, в това число и автоматизираните средства за контрол. \n\r\nЕдин от най-критичните участъци и този път се очаква да бъде магистрала \"Хемус\". За улесняване на трафика в почивните дни ще бъде създадена реверсивна пътна обстановка в района на ремонтите около и в тунел \"Витиня\", обяви Симеон Русинов от Областната дирекция на МВР-София, цитиран от \"Фокус\".\n\r\n„Създадена е организация, с която да се раздели трафикът, за да няма създаване на тапи. Изисква се търпимост от водачите. Не можем да пренасочваме движението по каквито и да било други пътища, освен по основните артерии на републиканската пътна мрежа“, посочи Русинов. \n\r\nТой допълни, че полицията не очаква проблематични участъци по магистрала \"Тракия\".\n\r\nТези, които ще останат в София пък трябва да знаят, че през почивните дни ще има интензивни проверки в столицата за спазване на правилата за движение по пътищата, като ще се следи за нарушения като употреба на алкохол, наркотици и упойващи вещества и превишена скорост.", "date": "2019.09.19", "title": "Преди голямото пътуване: МВР спира тировете, към водачите: Търпение!"}
{"url": "https://www.dnes.bg/stranata/2019/09/19/civilen-patrul-shte-sledi-za-narushiteli-po-pytia-za-makaza.423455", "text": "Цивилен полицейски автомобил ще патрулира по главния път за ГКПП \"Маказа\" през предстоящите три почивни дни.\r\nТой ще следи за шофьори с рисково поведение, каза директорът на ОД на МВР в Кърджали старши комисар Атанас Илков пред журналисти.\r\nСлед установяване на нарушение, служителите от цивилния автомобил ще сигнализират и предават съответния водач на екипите на най-близките дежурещи патрулни коли. Засиленото полицейско присъствие на територията на област Кърджали, основно по главните пътни артерии, ще започне от 20 септември.\r\nПо главния път за граничния пункт с Гърция най-много автомобили с технически средства за скорост ще има на 23 септември, когато се очаква най-засилен трафик, каза още старши комисар Илков, цитиран от БТА.\r\n                    \n                    \n                \n                \n                \n                Той допълни, че статистиката на броя на тежките пътни произшествия в региона за последните два месеца е една от причините след празниците да бъдат реализирани мащабни полицейски операции с превантивен и възпитателен ефект срещу неразумните водачи.\r\nОт началото на август в област Кърджали са станали 36 тежки пътни произшествия с трима загинали и 51 ранени. За сравнение за същия период на 2018 г. броят на тежките катастрофи е бил 25 с един загинал и 37 ранени.\r\n ", "date": "2019.09.19", "title": "Цивилен патрул ще следи за нарушители по пътя за \"Маказа\""}
{"url": "https://www.dnes.bg/usa/2019/09/19/arestuvaha-bylgarin-v-sasht-opital-da-udushi-bebeto-si.423459", "text": "33-годишен българин е обвинен, че се опитал да удуши бебето си в Саут Ярмут, Масачузетс (градче в Кейп код), пише BG VOICE.\n\r\nДимитър Даскалов пледира невинен във вторник в съда в Барнстабъл каунти.\n\r\nСпоред прокуратурата обаче има видео запис, който разкрива как той опитва да удуши едногодишното си дете.\n\r\nСпоред полицейския доклад видеото показва как Даскалов сменял памперса на бебето на дивана, но то плачело. В един момент той спрял да сменя памперса и насочил юмрука си към лявата буза и гърди на бебето, принуждавайки главата на бебето да се изкриви на ляво, а тялото му да се мушне между възглавниците на дивана. След това Даскалов хванал бебето за врата с дясната си ръка и го държал над главата си.\n                    \n                    \n                \n                \n                \n                \r\nДокато държал бебето във въздуха, на видеото изглежда, че Даскалов държал десния си показалец под брадата и във врата на бебето. След това той свалил детето на дивана.\n\r\n“Очите на детето изглеждат затворени, то реве и се опитва да си поеме въздух”, пише в доклада.\n\r\nСлед като сменя памперса Даскалов продължава с грубите действия спрямо бебето преди да излезе извън кадър.\n\r\nПолицията арестувала Даскалов миналия четвъртък, след като жена му се събудила от рева на невръстното дете. \n\r\nТя намерила бебето със синини по ръката. Според нея той хвърлил детско камионче по нея и я порязал, пише в доклада от ареста. \n\r\nДаскалов продължил да я блъска и бута. Жената е бременна с второ дете от българина.\n\r\nСпоред съдебните документи той пребивава в САЩ нелегално. Той влязъл в САЩ през 2013 г. с работна виза, която изтекла през 2014 г.\n\r\nСъдът определи гаранция от 750 долара за Даскалов. Следващото му изслушване в съда е на 10 октомври. \n\r\nБългаринът също така няма право да приближава детето, съпругата си или дома им.", "date": "2019.09.19", "title": "Арестуваха българин в САЩ, опитал да удуши бебето си"}
{"url": "https://www.dnes.bg/cars/2019/09/19/bmw-potvyrdi-razdialata-s-i3.423457", "text": "Електромобилът BMW i3 няма да бъде произвеждан в следващо поколение, потвърди директорът на маркетинга на баварската компания Питер Нота пред в. Financial Times.\r\n\r\n\"Няма конкретен план за наследник на i3\", каза Нота. Кога точно ще бъде преустановено производството остава открит въпрос. BMW предпочита да продава автомобила в настоящата му форма още известно време.\r\n\r\nВ същото време говорител на фирмата заяви пред сп. Spiegel, че дори след края на i3 в компактния сегмент ще продължи да бъде предлаган чисто електрически автомобил.\r\n\r\nBMW i3 е първият сериен автомобил на германски производител, който бе специално разработен за чисто електрическо придвижване в градовете и близките околности.\r\nЕлектрическият баварец бе създаден под ръководството на сегашния шеф на Volkswagen Херберт Дис и Кристиян Зенгер, който също смени BMW с VW и пое ръководството на електрическия отдел там.\r\nС появата му BMW искаше да покаже, че електрическата мобилност е сериозна тема за концерна.", "date": "2019.09.19", "title": "BMW потвърди раздялата с i3"}
{"url": "https://www.dnes.bg/crime/2019/09/19/motorist-ne-spria-za-proverka-blysna-policai-i-kolata-mu.423402", "text": "Патрулка на \"Пътна полиция\" се опитала да спре за проверка мотоциклетист, който обаче не изпълнил полицейското разпореждане и блъснал един от служителите и автомобила на органите на реда, съобщават от МВР - Велико Търново.\r\nМъжът е задържан. Оказва се, че е на 36 години от с. Копривец. Случаят е от 18-и септември сутринта. На кръстовище в Свищов полицейски патрул е искал да провери мотоциклет без регистрационна табела, като е подал светлинен сигнал.\r\nМотоциклетистът не спрял. Дори увеличил скоростта и бласнал задната част на патрулния автомобил, както и единия от полицаите, след което напуснал местопроизшествието.\r\nУдареният служител на реда е с охлузвания и навехната ръка. Автомобилът е с нанесени материални щети.\r\nПо-късно водачът е задържан за 24 часа. По случая има досъдебно производство.", "date": "2019.09.19", "title": "Моторист не спря за проверка, блъсна полицай и колата му"}
{"url": "https://www.dnes.bg/obrazovanie/2019/09/19/mon-shte-pravi-tehnicheski-uchilishta-v-povecheto-oblastni-gradove.423405", "text": "Много е важно да имаме достатъчно специалисти в областта на компютърното  програмиране и дигиталната креативност. В Бургас беше открито такова  училище, в София и Правец има училища към столичния Технически  университет. В момента във Варна има свободен сграден фонд в кампуса на  Техническия университет. Градът трябва и ще бъде един от центровете за  развитие на информационните технологии в бъдещето, обеща образователният министър Красимир  Вълчев.\r\nВъв Варна днес се обсъжда частното училище по компютърно моделиране и компютърни системи, което в момента се намира на територията на Техническия университет в града, да стане държавно. Идеята е в началото учебното заведение да функционира към Министерството на образованието в партньорство с двете висши училища.\r\n                    \n                    \n                \n                \n                \n                Вълчев мотивира предложението с факта, че в следващите десетилетия предстоят още по-мащабни трансформации, свързани и с развитието на изкуствения интелект и навлизането му в редица професии. Според него това ще промени драстично разпределението на добавената стойност между регионите и различните бизнеси.\r\n\"Не е логично да има частно училище към държавно висше училище, но има търсене. Това беше сигнал към нас, че задължително трябва да създадем такова училище. Готови сме да инвестираме и средства. В Закона за изменение и допълнение на Закона за висшето образование, който в момента е в Народното събрание и предстои да се разгледа, е предвидено сключването на договори между висши училища и гимназии, които дават право на преподаватели от университетите да преподават на ученици“, обясни още министърът.\r\nСпоред него Варна трябва да е един от центровете за развитие на информационните технологии, а и оформянето на един специалист по програмиране става по-рано, а не във възрастта над 18 години.\r\n\"Важно е още в гимназиален етап да се работи. В почти всички областни градове трябва да направим такива училища. В по-малките градове, най-вероятно ще стъпим на природоматематическите гимназии. Тук Математическата гимназия също работи в тази посока“, посочи министърът, цитиран от \"Фокус\".\r\nТой добави, че дигиталните компетентности са свързващи и трябва да присъстват във всеки един предмет в училище и във всяка една професия и даде за пример това, че много скоро ще навлязат автономните комбайни, поради което децата, които учат в професионални гимназии, трябва да имат тези умения да настроят машините, не само да ги шофират.", "date": "2019.09.19", "title": "МОН ще прави технически училища в повечето областни градове"}
{"url": "https://www.dnes.bg/kino/2019/09/19/bylgarsko-kino-na-sofia-biting-docs.423415", "text": "Четири български заглавия са включени в програмата на предстоящия фестивал за документално кино Sofia Biting Docs.\r\nСъбитието се открива на 27 септември в Дома на киното с премиерата на филма „Бялото братство и духовната школа на Рила” на режисьора Пламен Симеонов.\r\nКакви са тези хора, облечени в бели дрехи, които наричат \"бели братя\" или \"дъновисти\", какво правят, какво е учението, което следват и кой е техният учител Петър Дънов?\r\nКамерата проследява едно от най-значимите събития за братството - лятната духовна школа край Рилските езера. Ще получите искрените отговори на хора, които всяка година през август се изкачват на Рила, за да вземат участие в това духовно тайнство.\r\n                    \n                    \n                \n                \n                \n                Ще разберете повече за Паневритмията - танц, който синхронизира човек с вселенската хармония. Ще се докоснете до много места, до които не е стигала камера и ще чуете любипитни истории от личните преживявания на всеки участник.\r\nС много музика и красиви природни гледки, ще изпитате хармоничното въздействие на величествената природа на Рила планина, преоткривайки едно, все още малко познато, автентично българско учение за духовно усъвършенстване.\r\nФилмът ще може да бъде видян и на 28 септември в Евро синема, както и на 29 септември в Културен център G8.\r\nНа 1 октомври в Дома на киното ще бъде дългоочакваната премиера на \"Пясък в чекмедже\" на режисьорката Надя Йончева. Филмът е провокиран от популярните в епохата на нискотарифните авиокомпании заглавия като “Местата, които трябва да посетим, преди да умрем” и предлага оригинална класация с топ дестинации.\r\nТе са представени от Гинка Иванова, която се включва със свои кадри от тропиците. Зрителят пътешества не само из плажовете - “по хоризонталата”, но и в незримото. За пътя „по вертикалата” разказват философът проф. Калин Янакиев и отец Добромир Димитров.\r\n\"В този свят ние нямаме един същински и истински дом. Поради тази причина и се стремим някъде далеч\", разсъждава проф. Калин Янакиев, като обяснява: \"Ако попитаме човека, който си представя тоя топос – плажа с белия пясък, къде се намира, със сигурност ще ви отговори, че е някъде далеч. Той поради тази причина и тръгва да го търси. Затова и човек пътешества по земята – търси различни, далечни места, в които най-сетне да се прибере в своя дом.\"\r\nНа 28 септември в Дома на киното Sofia Biting Docs ще предложи два български късометражни филма, които ще провокират сетивата на зрителите и ще покажат, че комбинацията от море и панел не винаги е пагубна: „Море на вятъра” на режисьорите Стоил Димитров и Борислав Камилов и „Портрет на един панелен блок” на Веселин Зографов.\r\nПървият представя историята на двама сърфисти и техния нетрадиционен начин да насочат вниманието ни към проблема със замърсяването на морето с пластмаса. Поемайки на първото по рода си уиндсърф предизвикателство, те изминават разстояние от 300 км от най-северната до най-южната точка на българското Черноморие. Целта им е да покажат до какво води замърсяването на водата с пластмасови отпадъци. Колко точно е замърсено морето ни и какво можем да направим, за да го променим?\r\nВеселин Зографов пък ни кани да съпреживеем ежедневието на обитателите в един панелен блок в Люлин.\r\nДесетки съдби, радости и проблеми, събрани в частите на едно голямо цяло – панелен блок в софийски жилищен квартал.\r\nSofia Biting Docs продължава до 3 октомври в салоните на Дома на киното, Културен център G8 и Евро синема.\r\n ", "date": "2019.09.19", "title": "Българско кино на Sofia Biting Docs"}
{"url": "https://www.dnes.bg/notifikacii/2019/09/19/lekari-ot-vma-transplantiraha-cheren-drob-na-36-godishen-myj.423427", "text": "Специалисти от Военномедицинската академия (ВМА) извършиха поредна чернодробна трансплантация. Това е първата такава интервенция в операционните зали на Клиниката по чернодробно-панкреатична хирургия и трансплантология, които бяха изцяло обновени, съгласно най-високите стандарти за извършване на подобен тип операции и в унисон с развитието на трансплантационната програма, съобщиха от болницата.\r\nРеципиентът е 36-годишен мъж в крайна фаза на чернодробно заболяване, а донорът – мъж на 43 години.\r\nТова е една от най-тежките и сложни чернодробни трансплантации, които сме правили до момента. От една страна, донорът се намираше в Силистра, което наложи пътуването на наш екип с военнотранспортен самолет до Варна и оттам с линейка и полицейски ескорт до Силистра, коментира професор Никола Владов, ръководител на Клиниката по чернодробно-панкреатична хирургия и трансплантология.\r\n                \n                \n                Той изказа своята благодарност към ръководството и екипите на болницата в Силистра за създадената перфектна организация при извършване на експлатацията.\r\nСамата трансплатантация продължи близо 6 часа, което е доста по-продължително от стандартите, по които работим – заради голямата кръвозагуба, нарушенията в кръвосъсирването и т.н.\r\nРеципиентът беше в много тежко състояние, с придружаващи заболявания, които също утежняваха ситуацията. Тук е мястото да отбележа перфектната работа на колегите от анестезиологичния екип – не само по време на операцията, но и в първата критична нощ след нея.\r\nЗасега състоянието на пациента е стабилно, екстубиран е, контактен и адекватен. Предстои му дълъг следоперативен период на възстановяване, но надявам се, че всичко ще протече по правилата, каза още професор Владов.\r\nРъководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията на органите. Благодарност и към екипите на Военновъздушните сили за бързата и своевременна реакция, която дава възможност и на медицинските екипи да изпълнят адекватно своите задължения.", "date": "2019.09.19", "title": "Лекари от ВМА трансплантираха черен дроб на 36-годишен мъж"}
{"url": "https://www.dnes.bg/index/2019/09/19/biznes-za-miliardi-nelegalnata-tyrgoviia-s-kucheta-ot-iztochna-evropa.423425", "text": "\r\nПолицейска акция в Берлин осуетява опит за продажба на малко кученце. Стойността на сделката е 500 евро. \n\r\nВ съзнанието ни контрабандата е свързана най-вече с нелегалния пренос на наркотици или алкохол. В последните години обаче има бум и на още един бизнес - нелегалната търговия с породисти кученца. \n\r\nЗа подобни сделки на полицията докладва Щефан Клипщайн. Той докладва съмнителни обяви на полицията. \n                \n                \n                \r\nНелегалната търговия с кучета носи огромни печалби. \n\r\nВ Европа кучетата могат да бъдат изнасяни едва след като навършат 15 седмици и имат всички задължителни ваксинации. Това обаче не спира алчните развъдчици. \n\r\n\"Животните идват основно от Източна Европа, например от Румъния или Унгария. Много често продавачите заблуждават хората, че кучетата се нуждаят от грижа и закрила, но става въпрос основно за пари\", обяснява пред  Леа Шмиц от германския съюз за закрила на животните. \n\r\nСамо в Европа по платформите има 400 000 кучета. Според данни на Европол наркодилърите печелят 24 млрд. евро годишно. От нелегалната търговия с кучета печалбите са подобни. \n\r\nНай-много кучета идват от Румъния, където по приюти и улиците има милиони кучета. \n\r\nОТ другата страна на схемата е Мариус Кирка, който обяснява как измамниците прибират по няколко пъти пари за едно и същи кучета.\r\n   ", "date": "2019.09.19", "title": "Бизнес за милиарди: Нелегалната търговия с кучета от Източна Европа"}
{"url": "https://www.dnes.bg/world/2019/09/19/umberto-spria-toka-na-bermudskite-ostrovi.423406", "text": "Ураганът \"Умберто\" причини прекъсвания на електричеството на Бермудските острови. \r\n\r\nНад 27 000 домове и предприятия останаха на тъмно, предаде . \r\n\r\nОкото на \"Умберто\", който в момента е буря от трета категория, се приближава към разположения в Атлантическия океан архипелаг. \r\n\r\nЗаради силните ветрове властите на Бермудските острови наредиха затваряне на училища, клиники и учреждения. \r\n\r\nОтемени са и десетки полети. Гражданите са предупредени да стоят по домовете си и да са подготвени за появата на торнадо.", "date": "2019.09.19", "title": "\"Умберто\" спря тока на Бермудските острови"}
{"url": "https://www.dnes.bg/notifikacii/2019/09/19/ko-praim-sia-piinala-shofiorka-metna-60-lv-na-katadjii.423430", "text": "Жена на 36-годишна възраст от Димитровград е задържана до 24 часа след опит за подкуп на служители на РУ Димитровград, съобщиха от Областната дирекция на МВР в Хасково.\r\nПри извършена проверка на лек автомобил служители от управлението са установили, че жената е неправоспособна и управлява превозното средство след употреба на алкохол от 1,00 промила.\r\nПри констатирането на нарушенията тя е хвърлила три банкноти по 20 лева в служебния автомобил, за \"почерпка\" и връщане на свалените регистрационни номера.\r\nОбразувано е било бързо производство по описа на РУ Димитровград.", "date": "2019.09.19", "title": "\"Ко праим ся?\" Пийнала шофьорка метна 60 лв. на катаджии"}
{"url": "https://www.dnes.bg/politika/2019/09/19/shpioni-u-nas-imalo-pri-tova-ne-samo-ruski-ami-i-ot-drugi-strani.423393", "text": "Според военния министър Красимир Каракачанов има външни фактори, които се опитват да влияят на вътрешната ни политика. \n\n\n\n \"Нашите контраразузнавателни структури си вършат работата и информация се събира и се анализира за всеки един опит на чужди фактори, без значение дали това са държави или други субекти, които се опитват по някакъв начин да се бъркат във вътрешната политика. Подобни случаи и опити има\", отсече той пред Нова тв. \n\r\nПо повод на шпионския скандал с Движение \"Русофили” министърът на отбраната заяви, че България се стреми към добри и приятелски отношения с Русия. \n\r\n\"Прокуратурата изнесе своите мотиви и аз съм склонен да ги уважа, докато тя се произнесе окончателно по въпроса. Темата обаче е много по-сериозна по отношение на опитите на различни външни  фактори да влияят върху политическата обстановка в България. Тук не е въпроса само дали традиционно това се очаква да се върши от Русия, която поради напрежение в Черно море, кризата в Украйна, Крим и т.н. е доста активна в целия Балкански регион и у нас. Отношенията, които се зародиха между Русия и Турция също предполагат подобни съмнения\", коментира Каракачанов.\n                    \n                    \n                \n                \n                \n                \r\nСпоред него има и други  държави, които извършват шпионска дейност у нас. \n\r\n\"Има държави, които се водят наши съюзници, които доста активно работят в подобна посока, а има и държави, които дори очакват нашата подкрепа за ЕС и НАТО, които също се опитват да извършват подобна дейност”, добави Каракачанов.\n\r\nТой съобщи, че на 21 ВМРО  ще обяви кандидатурата си за кмет на София. \n\r\n\"На изборите в София и в която и да е община в България не участваме, за да подпомагаме един или друг, включително някой от нашите партньори. Там, където сме преценили и сме се договорили с нашите коалиционни партньори – НФСБ или ГЕРБ, ние сме направили съответната форма на коалиционно взаимодействие”, посочи Каракачанов и добави: \"По отношение на кандидатурата на г-н Сидеров за кмет на София, мога само да му пожелая успех”.", "date": "2019.09.19", "title": "Шпиони у нас имало, при това не само руски, ами и от други страни "}
{"url": "https://www.dnes.bg/obshtestvo/2019/09/19/stefan-danailov-shte-se-vyzstanoviava-v-hisaria.423395", "text": "Актьорът Стефан Данаилов ще продължи своето възстановяване в Болницата за продължително лечение и рехабилитация – Хисаря към Военномедицинска академия, съобщиха от ВМА.\r\n\r\nТой пострада при инцидент миналия месец, след което бе приет по спешност в болница \"Бургасмед\" и бе извършена операция на тазобедрената става.\n\n\nИнтервенцията бе дело на един от водещите хирурзи в България – проф. Андрей Йотов.\r\n\r\nСлед допълнителни изследвания в столичната болница \"Софиямед\", направени през месец септември, на Стефан Данаилов е назначена рехабилитация, която ще бъде проведена във военния санаториум в Хисаря.\r\n\r\nЕкипите на ВМА и другите две болници са в контакт още от първоначалната хоспитализация на Стефан Данаилов. \r\n\r\nВоенният санаториум \"Калероя\" е най-голямата болница за балнеология, рехабилитация и профилактика в страната.", "date": "2019.09.19", "title": "Стефан Данаилов ще се възстановява в Хисаря"}
{"url": "https://www.dnes.bg/stranata/2019/09/19/mrysen-vyzduh-i-v-klasnite-stai-kakvo-dishat-decata.423392", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Високи нива на атмосферни замърсители като азотен диоксид и фини прахови частици са били измерени в класните стаи на 8 столични училища. Направените тестове са направени през пролетта и е показано, че в пет от учебните заведения е имало завишаване на праховите частици. Това сочат резултатите от мащабно европейско проучване, посветено на качеството на въздуха в учебните заведения на пет европейски града, сред които е и София. Данните са от доклада \"По-чист въздух, по-здрави деца\" и Health and Environment Alliance (Брюксел).\n\n\n\r\n\"Тези тестове са направени също в Париж, Лондон, Мадрид. За първи път получаваме такива данни по толкова систематичен начин. Децата прекарват около 1/3 от живота си в класните стаи, затова е изключително важно какво дишат там. Измерихме в класните стаи нивата на фини прахови частици, на азотен двуокис и на въглероден двуокис\", каза за \"България сутрин\" пулмологът д-р Александър Симидчиев.\r\n                    \n                    \n                \n                \n                \n                По думите му, в училищата, които са близо до транспортни артерии се е наблюдавало повишени стойности на азотен двуокис - газ,излизащ от ауспусите на колите. Друг параметър бил въглероден двуокис. Повишените му стойности показва, че в стаите не е проветрявано. \"Това не е опасно за децата, но те са с намалено внимание и по-трудно учат\", обясни специалистът.\r\n\"Колкото са по-малки частиците, толкова са по вредни\",обясни още Симидчиев. Най-фините прахови частици проникват в белия дроб след вдишване, а особено при децата това влияе много и ФПЧ са огромен проблем. Невинаги знаем нивата на най-фините от частиците.\n\r\nПо думите му ФПЧ скъсяват живота с 30% повече от тютюнопушенето, което обаче е въпрос на избор. \n\r\n\"Трябва да се намаляват замърсителите. В много градове училищата се отопляват на твърдо гориво и това увеличава замърсяването\", посочи още той пред .", "date": "2019.09.19", "title": "Мръсен въздух и в класните стаи: Какво дишат децата?"}
{"url": "https://www.dnes.bg/notifikacii/2019/09/19/pitbul-nahapa-zverski-myj-v-centyra-na-varna.423387", "text": "Млад мъж беше жестоко нахапан по ръката от питбул в центъра на Варна.\n\r\nИнцидентът е станал на метри от сградата на училище в събота срещу неделя около 1 часа през нощта. \n\r\nКучето е било без намордник и каишка.\n\r\nПо времето на инцидента Мартин Янчев е бил с неговия приятел Николай Генов. Били близо до оживена улица в центъра на града, когато ги напада питбулът. \n\r\nСобственикът на кучето бил с двете си деца, които са около 4-5 годишни. \n\r\nПитбулът първо проявил агресия към Николай, след това и към Мартин. \n\r\nТой е с 18 нахапвания по едната ръка и краката. \n\r\nВъзникнал спор между Мартин, Николай и стопанина на животното. \n\r\nСобственикът на животното твърдял, че раните на Мартин не били от неговия домашен любимец, защото питбулът не хапел. \n\r\n\"След като превързах Мартин, той пак пусна кучето. То ме блъсна, събориме, но успях да го избутам. Децата си пищяха и си ревяха, едното дете постоянно викаше на кучето\", разказва Николай.\n\r\nБащата на Мартин съобщи, че вече е сезирана Районната прокуратура.\n\r\n\"Още вечерта Мартин е разпитван в 1 РПУ. За мен лично животните не са виновни, а собствениците на кучетата\", каза той.\n\r\nПри пристигането си полицията е записала личните данни на собственика и пострадалите. \n\r\nДокато те са разпитвали стопанина на живото, питбулът е бил при децата, но не бил вързан.\n\r\nВсе още не е ясно дали стопанинът на животното е задържан.", "date": "2019.09.19", "title": "Питбул нахапа зверски мъж в центъра на Варна "}
{"url": "https://www.dnes.bg/health/2019/09/19/hapvaite-asperji-pri-diabet-i-za-zdrav-cheren-drob.423333", "text": "Аспержите са светлозелен зеленчук. Бялата му разновидност е доста по-рядка, следователно и по-скъпа. Ако я откриете обаче, не се колебайте да си я набавите, защото както белите аспержи, така и зелените са изключително полезна храна. Те заслужават специално място на трапезата ви, като добавка към различни ястия, гарнитура или част от зеленчуковите ви гозби. Идеално допълнение към месо и риба.\r\nАспержите са много богати на растителни протеини. Съдържат много малък брой калории и въглехидрати, което ги прави много полезен зеленчук.\r\nОсвен това са силно алкална храна, която балансира електролитите в организма и намалява опасната киселинност.\r\nВ аспержите се съдържат още витамините А, Е, К, С, минералите селен, магнезий, цинк, манган, желязо, както и почти всички витамини от група В.\r\n                    \n                    \n                \n                \n                \n                \r\n\r\nАспержите помагат в контрола на кръвната захар и инсулина. Те понижават нивата на киселинност, което подобрява значително чувствителността на клетките към инсулина. Това намалява риска от диабет и спомага за контролирането на вече диагностицирано заболяване.\r\n\r\nАспержите подкрепят протичането на функциите в черния дроб и нормализират стойностите на чернодробните ензими. Тези свои функции зеленчукът дължи на високото съдържание на алкални вещества и хлорофил.\r\n", "date": "2019.09.19", "title": "Хапвайте аспержи при диабет и за здрав черен дроб"}
{"url": "https://www.dnes.bg/obshtestvo/2019/09/19/kancerogenniiat-ranitidin-idval-ot-kitaiski-zavodi.423399", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Европейската агенция по лекарствата (ЕМА) започва проверка на лекарства, съдържащи ранитидин, поради съмнение за възможно замърсяване с нитрозамини. Съмнението произлиза от предоставени данни на частни лаборатории извън ЕС, съобщиха от Министерството на здравеопазването.\r\n\"Към момента препаратът не е спрян от българския пазар. Предстои да бъде  направена оценка на риска, тъй като в определени нива той не  представлява опасност\", коментира пред председателят на  Асоциацията на собствениците на аптеки Николай Костов.\r\nПо думите му проблемът идвал оттам, че производството е концентрирано в  няколко китайски завода, които при производствени нередности засягали  целия свят.\r\n                    \n                    \n                \n                \n                \n                \n\r\nПо данни на Министерството на здравеопазването у нас се предлагат 5 лекарствени продукта, съдържащи ранитидин - четири под форма на таблетки и един като инжекционен разтвор на две фирми.\r\nНитрозамините са изключително канцерогенни химични съединения.  Ранитидинът има противоязвено действие и се използва при киселини в  стомаха, като потиска стомашната киселинна секреция, в резултат на което  премахва парещата болка и дискомфорта.\n\r\n\"Това че производството им е концентрирано в Китай, представлява опасност за европейската сигурност. Канцерогенната съставка нитрозамин от своя страна е изключително опасна над определени нива и затова ЕК въведе в началото на 2019 г. изисквания и промени за производствените процеси в някои китайски компании\", каза още Костов.\n\r\nПациентите трябва също да имат предвид, че съществуват много други лекарствени продукти като ранитидин, които се използват за лечение на същите страдания, включително по-нови поколения лекарствени продукти.\n\r\nОт 2010 г. до настоящия момент в Изпълнителната агенция по лекарствата няма подадени съобщения за нежелани реакции, свързани с лекарствените продукти, съдържащи ранитидин.", "date": "2019.09.19", "title": "Канцерогенният ранитидин идвал от китайски заводи"}
{"url": "https://www.dnes.bg/sport/2019/09/19/shtangist-ot-kndr-s-2-svetovni-rekorda-na-svetovnoto-po-shtangi.423397", "text": "С 2 световни рекорда започна световното първенство по вдигане на тежести. \r\n\r\nОлимпийският шампион от Лондон 2012 и сребърен от Рио 2016 Ом Юн Чол остави без шанс конкуренцията в категория до 55 килограма на първенството, което се провежда в Патая. \r\n\r\nТой постави и два световни рекорда - в двубоя и в движението изтласкване.\r\n\r\nВ двубоя севернокореецът събра резултат от 294 кг, като в отделните движения има 128 кг в изхвърлянето и 166 кг. в изтласкването. С последния резултат Чол постави нов световен рекорд, както и за втори път в своята кариера вдигна 3 пъти собственото си тегло.\r\n\r\nВторото място зае Игор Сон от Казахстан с резултат 266 кг (120 +146 кг). Бронзовото отличие отиде в представителя на Саудитска Арабия Мансур Абдулрахим ал Салим с двубой от 265 кг и резултати в движенията 118 кг и 147 кг.\r\n\r\nВ тази категория няма български представител на първенството, след като Ангел Русев лекува контузия и отпадна от състезанието.", "date": "2019.09.19", "title": "Щангист от КНДР с 2 световни рекорда на Световното по щанги"}
{"url": "https://www.dnes.bg/stranata/2019/09/19/dvoino-sa-se-uvelichili-raboteshtite-hora-s-uvrejdaniia.423385", "text": "Два пъти са се увеличили работещите инвалиди спрямо същия период на миналата година. 12 192-ма са хората с увреждане, регистрирани в бюрата по труда за първите седем месеца на годината в цялата страна, 10 675 от тях са постъпили на работа за същия период, съобщиха от Агенцията по заетостта. Причината са станалите задължителни промени в Закона за хората с увреждания, които задължават работодатели да наемат лица с трайни увреждания, пише \"Монитор\".\n\r\nРегламентът на член 38 ал. 1 предвижда фирми с персонал от 50 до 99 служители да са задължени да наемат 1 лице с трайни увреждания. Работодатели с брой служители 100 или над 100 са задължени да наемат 2 на сто от състава си. Тези промени в закона, свързани със задължителния квотен принцип, са основният фактор за увеличението на работещите инвалиди, коментира пред „Монитор“ Минчо Коралски, директор на Агенцията на хората с увреждания.\n\n                    \n                    \n                \n                \n                \n                \r\nБроят на безработните инвалиди тази година само за първите седем месеца е намалял с 4,8% спрямо същия период на миналата година, показва статистиката.\n\r\nХората извън пазара на труда, назначени от януари до август тази година, е 10.9% при 5.9% през същия период на 2018 година. Статистиката показва, че мерките дават ефект и съгражданите ни с намалена работоспособност се устройват по-бързо в сравнение със същия период на миналата година благодарение на промените в закона, коментират от Агенцията по заетостта.\r\nГлавната инспекция по труда също се включи в прилагането на промените. Служителите й са провели специализирани проверки по Закона за хората с увреждания от началото на август. При всяка проверка на работодатели с 50 и над 50 служители се проверява задължително дали са изпълнили квотите за назначаване на хора с трайни увреждания, заявиха от инспекцията.\n\r\nДо момента са събрани данни за 270 предприятия (от 50 до 99 наети – 130 бр., и със 100 и над 100 наети – 140 бр.). Наетите лица с трайни увреждания в тях са 1005 от общо наети в тези предприятия 49 298 лица.\n\r\n Две фирми са представили обосновка за освобождаване от изпълнение на квоти поради специфични фактори на работната среда. Компенсационни вноски поради неизпълнение на квотите до момента са заплатили 78 работодатели, а внесената сума е 51 986 лв.\n\r\nЗа всяко незаето работно място съгласно квотата работодателите са задължени да заплащат 30% от минималната работна заплата за страната, коментират от Инспекцията по труда.\n\r\nПри неплащане на компенсационните вноски се налага глоба от 1000 лв. до 2000 лв. или имуществена санкция от 2000 лв. до 5000 лв. При повторно нарушение глобата, съответно имуществената санкция, е от 4000 лв. до 10 000 лева, заявиха още от ГИТ.\n\r\nБезработните лица с увреждания, регистрирани като търсещи работа лица, могат да ползват посредническите услуги, които Агенцията по заетостта предлага чрез своите териториални поделения в цялата страна, като  не се допуска никаква форма на пряка или непряка дискриминация.\n\r\nПредоставят се подходящи услуги по заетостта, съобразени със специфичните им потребности, здравословно състояние, придобити образование и квалификация.\n\r\nНай-често хората с увреждания намират реализация в сектора на услугите и държавната администрация в професии като административни секретари, касиери и инкасатори, информатори, монтажници на елементи, книговезци, заявиха от АЗ.\n\r\nСпоред наблюденията на агенцията всеки месец почти еднакъв брой лица с увреждания се регистрират и напускат регистъра на безработните – между 5 и 6% от всички регистрирани безработни.", "date": "2019.09.19", "title": "Двойно са се увеличили работещите хора с увреждания"}
{"url": "https://www.dnes.bg/stranata/2019/09/19/18-godishen-blysna-dete-v-dobrichko-selo.423404", "text": "6-годишно дете е блъснато от лек автомобил в добричкото село Драганово, съобщиха от ОДМВР - Добрич. \r\n\r\nСигналът за инцидента е подаден на 18 септември около 8:10 часа. \r\n\r\nНа място е установено, че лек автомобил \"Грейт Ховър\" с добричка регистрация, управляван от 18-годишен мъж, блъска внезапно пресичащо пътното платно 6-годишно момче. \r\n\r\nВодачът на колата веднага е откарал пострадалото дете до ЦСМП - Добрич. То е настанено в болница за наблюдение с диагноза комоцио и контузна рана, но без опасност за живота. \r\n", "date": "2019.09.19", "title": "18-годишен блъсна дете в добричко село"}
{"url": "https://www.dnes.bg/football/2019/09/19/vratariat-na-levski-miiatovich-idol-mi-e-bufon.423400", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От началото на футболния сезон на вратата на \"Левски\" неизменно пази един човек - Милан Миятович. Черногорският страж акостира на \"Герена\" през лятото и бързо се превърна във важна част от отбора. Защо избра именно \"сините\", има ли конкуренция между него и другия вратар - Николай Михайлов и какви са спомените му за разпадането на бивша Югославия?\n\n\r\n\n                    \n                    \n                \n                \n                \n                \r\nМиятович е роден през 1987 година. Разказва, че още от малък си е мечтаел да бъде вратар. Това му доставяло удоволствие. \n\r\nПървият път, в който стъпих на терена, беше когато бях на 6 години. Тогава бях полеви играч, а не вратар\", сподели пред Mиятович.\n\r\n\"Моят идол на вратата е Буфон. Когато започнах да пазя, дори преди това, той ме впечатли. Беше изключително добър на младини, а уникалното е, че и досега показва висока класа. Определено той е типът страж, на когото искам да приличам. Безспорно е една жива легенда\", допълни още той.", "date": "2019.09.19", "title": "Вратарят на Левски Миятович: Идол ми е Буфон"}
{"url": "https://www.dnes.bg/business/2019/09/19/finansistite-v-sasht-pesimisti-chakat-recesiia-do-1-godina.423413", "text": "Финансови директори на компании в САЩ очакват икономиката на страната да изпадне в рецесия до една година, съобщава .\n\r\nПричината за влошените настроения са отслабването на перспективите за печалбите и затрудненията с намирането на квалифицирани работници.\n\r\nОколо 53% от американските финансови директори очакват спад в икономиката до третото тримесечие на 2020 г. В същото време 67% смятат, че рецесията ще настъпи до края на следващата година.\n\r\nПроучването CFO Global Business Outlook, проведено от Duke University сред 225 американски фирми, показва, че индексът, измерващ икономическите настроения, спада до 62,6 пункта през третото тримесечие при 65,7 пункта, регистрирани при предишното изследване.\n                    \n                    \n                \n                \n                \n                \r\nЗа сравнение, икономистите, анкетирани от Bloomberg, виждат шанс от 35% за спад в икономиката в рамките на 12 месеца.\n\r\n\"В много части на света през последните шест или дори осем години финансовите директори са оптимисти, но вече не са\", коментира професорът по финанси Джон Греъм, който е автор на доклада.\r\n", "date": "2019.09.19", "title": "Финансистите в САЩ песимисти, чакат рецесия до 1 година"}
{"url": "https://www.dnes.bg/akoshtete-vqrvaite/2019/09/19/us-porno-aktrisa-pochina-neochakvano-v-doma-si.423407", "text": "Американската порно звезда Джесика Джеймс е починала неочаквано на 43 години във вторник. Тя е посрещнала смъртта си в своя дом в калифорнийската долина на Сан Фернандо, съобщи германското издание \"Билд\", пише „“.\n\r\nВсе още не е ясно какво се е случило. По информация на полицията приятел на Джесика я е открил в дома й, след като няколко дни не е успял да се свърже с нея и се е притеснил. Той е извикал спешна помощ, която е констатирала смъртта на актрисата.\n\r\nДжесика Джеймс става известна след 2000 г. Преди това е работила като учителка в основно училище.\n\r\nПрез 2002 г. за първи път се снима в софт порно - тогава е на 26. През 2004 г. е първият модел, сключил договор с американското мъжко списание \"Hustler\". Тогава за кратко се оттегля от порно индустрията. Завръща се през 2005 г. с еротичния филм „Порно идентичността“.\n                    \n                    \n                \n                \n                \n                \r\nДжесика Джеймс участва в над 200 филма за възрастни, от време на време се появява като актриса в телевизионни сериали и риалити формати в САЩ.\n\r\nСамо преди няколко дни тя съобщи на последователите си в Инстаграм, които са почти един милион, че си е взела няколко дни почивка от социалните мрежи и отишла във ваканция.", "date": "2019.09.19", "title": "US порно актриса почина неочаквано в дома си "}
{"url": "https://www.dnes.bg/sofia/2019/09/19/avtobus-udari-parkirani-koli-v-dragalevci.423416", "text": "Няколко коли бяха смачкани при инцидент с автобус от столичния градски транспорт. \r\n\r\nИнцидентът е станал на площада в столичния квартал \"Драгалевци\". \r\n\r\nНай-вероятно автобусът се е спускал от лифта на \"Драгалевци\" в посока София. Движел се е по мокра павирана улица и на завой се удря в паркираните на центъра коли. \r\n\r\nЗа инцидента сигнализираха очевидци във Facebook.\r\n", "date": "2019.09.19", "title": "Автобус удари паркирани коли в \"Драгалевци\""}
{"url": "https://www.dnes.bg/index/2019/09/19/trynliviiat-pyt-na-djodjo-zaeka-no-koi-bi-iskal-da-igrae-hitler.423023", "text": "Филмът \"Джоджо заека“ отнема на Тайка Уайтити осем години. Още през 2011 година, когато започва работа по сценария, той изпитва известни морални угризения, тъй като мрази дълбоко нацистите. Но трудностите по пътя на създаването на филма се увенчават с успех.\r\nТой спечели наградата на публиката в Торонто и се отправи с пълна сила към Оскарите. Последните 7 лауреата от TIFF бяха номинирани и за Оскар, а два от филмите дори го спечелиха.\r\nНо освен моралните проблеми, пред Тайка имало и друго препятствие. Най-добрият приятел на главния герой в \"Джоджо заека“ е... въображаемият Хитлер. А кой би искал да се влезе в кожата на фюрера? Разбира се, че никой. За това Уайтити трябвало да го направи сам.\r\n                \n                \n                \"Мисля, че беше трудно за актьорите да преценят, дали това е добро кариерно решение или не. И аз ги разбирам напълно. Кой иска да се види на плаката на филм, облечен като Хитлер?“, казва Тайка пред The Hollywood Reporter.\r\nЗа Уайтити било трудно да привлече и продуценти.\r\n\"Става дума за малко момченце, което харесва нацистки униформи и горене на книги, и то намира малко еврейче на тавана, и въображаемият му приятел е Хитлер... Можех да ги видя как си мислят: \"О, не, в никакъв случай няма да имам нищо общо с това. Чао“, разказва Тайка.  Преди две години  FOX се съгласяват да финансират „Джоджо заека“ срещу условието Уайтити да влезе в ролята на Хитлер. Режисьорът признава, че се е почувствал странно, но \"било сега или никога“.\r\nПътят към \"Джоджо заека“ не е бил лесен. А след TIFF го очакват още трънливи пътеки. Да превърнеш Хитлер в хумор, тъй като Тайка е категоричен, че никога не е искал тъжен филм за Холокоста, е трудна задача.\r\nСпоред  The Hollywood Reporter най-трудна ще е публиката в Германия. Онези, които преди са се опитали да разсмеят германците със забавен филм, включващ образа на фюрера, до сега не са успявали. Критиците ги поразяват, в боксофиса се представят пагубно. В днешно време германците са още по-внимателни на какво се смеят.\r\nЕврейската общност също ще бъде един от най-яростните критици на лентата.\r\nПремиерата на \"Джоджо заека“ е през октомври. Тогава ще стане ясно дали всички рискове са си стрували. \n\r\n ", "date": "2019.09.19", "title": "Трънливият път на \"Джоджо заека\". Но кой би искал да играе Хитлер? "}
{"url": "https://www.dnes.bg/muzika/2019/09/19/zavryshtane-s-orlin-pavlov-i-mihaela-fileva.423403", "text": "\r\nОрлин Павлов и Михаела Филева реализираха първия си дует. Това е официалния сингъл към новия филм на Ники Илиев \"Завръщане\" и носи същото име. Музиката и текстът на песента са на Владимир Ампов – Графа, а аранжиментът той прави заедно с Борислав Бояджиев - Борче.\n\r\nПесента е смело завръщане към любимото на поколения меломани деветдесетарско звучене, а финалният мастеринг е направен в САЩ.\n\r\nВъв видеото на песента са включени кадри от филма, които зрителите ще видят за първи път. Друга част от кадрите са заснети специално за парчето в една от най-романтичните и красиви части на Пловдив – Капана, както и по време на първия плаващ концерт в България, който самият Орлин Павлов направи в края на миналия месец на Гребната база в града. Режисьор на видеоклипа е Николай Драганов, а оператор Борил Петров.", "date": "2019.09.19", "title": "\"Завръщане\" с Орлин Павлов и Михаела Филева"}
{"url": "https://www.dnes.bg/obshtestvo/2019/09/19/koi-da-plashta-za-bolnichnite-biznesyt-iska-do-3-dni-bez-pari.423401", "text": "Злоупотребите с болничните листове налагат промяна в системата, настоява бизнесът. \n\r\n\"Първите 3 болнични дни реално не ги плаща работодателят, както е по закон, а съвестните работници, които се трудят, вместо тези които се правят на болни\", коментира председателят на Асоциацията на индустриалния капитал Васил Велев пред bTV.\n\nСпоред него не във всички случаи е така, но феноменът расте.\n\r\nТой посочи, че у нас средно се взимат между 9 и 10 болнични дни, докато в съседни страни броят е много по-малък. Като пример Велев посочи Турция, където средно болничните дни са 3. \n\r\nОсвен това заяви, че на година се изплащат и допълнителни 5 млн. лв. от предприятията, без да се имат предвид изплащанията от НОИ.\n                    \n                    \n                \n                \n                \n                \r\nВелев заяви, че злоупотребите с болничните листове растат.\n\r\nСпоред него законодателството е направено така, че да стимулира масови кражби и корупция.\n\r\nКато ефективна мярка той обясни, че в повечето европейски страни има т.нар. дни на изчакване, при които обезщетението е много по-малко, а в някои случаи то подлежи и на данъчно облагане.\n\r\nСпециалистът подчерта, че според официална статистика за последните 3 г. в страната има около 3 300 отменени болнични листове.\n\r\nД-р Николай Брънзалов от Националното сдружение на общопрактикуващите лекари  изтъкна, че бизнесът не страда заради лекарите.\n\r\nТой обясни, че работата на медицинските лица е да прегледат пациента и да го върнат възможно най-бързо на работа. По думите му е много трудно да се докаже, че човек не е болен, а за времето, в което е отсъствал, лекарят е задължен да издаде съответните документи.\n\r\nБрънзалов каза, че ако има злоупотреби и лоши практики, то би следвало те да подлежат на наказателна отговорност.\n\r\n\"Ние като лекари не защитаваме лоши практики”, допълни още той.\n\r\nСпоред него е важно да се направи статистика за това колко болнични дни са отпуснати по отделните пера на заведенията, колко души са хоспитализирани и колко време им е дадено за възстановяване.\n\r\nТой заяви, че Българският лекарски съюз иска среща с бизнеса, за да обсъдят проблемните точки.\n\r\nИкономическият експерт Мика Зайкова категорично се обяви против спирането на плащане при болест. По думите ѝ това е \"нечовешко и незаконно”.\n\r\nТя подчерта, че злоупотреби с болнични дни и средства трябва да бъде криминализирано. Освен това е нужно \r\nвъвеждането на строг и ефективен контрол от страна на здравното и трудовото министерства.\n\r\nСпоред експерта обезщетението трябва да се плаща, но не и от бизнеса.\n\r\nПо думите ѝ това е било временна антикризисна мярка, която законодателството е превърнало в постоянна, за да спаси някои институции от фалит.\n\r\nЗайкова изтъкна, че броят на хората, които наистина страдат от различни заболявания е много по-голям от тези, които не са, но не присъстват на работното място.", "date": "2019.09.19", "title": "Кой да плаща за болничните? Бизнесът иска: До 3 дни без пари!"}
{"url": "https://www.dnes.bg/business/2019/09/19/stamen-ianev-ot-bai-bylgariia-e-mnogo-dobre-na-investicionnata-karta.423372", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзпълнителният директор на Българската агенция за инвестиции (БАИ) Стамен Янев заяви, че към настоящия момент България стои много добре на инвестиционната карта и се работи усилено по големи проекти в последните месеци.\n\r\nТой допълни, че работата е доста интензивна, а към настоящия момент агенцията е сертифицирала приблизително 28 проекта, което означава 28 големи нови проекти за България с потенциал да разкрият приблизително 3000 нови работни места. \n\r\n\"Фокусът ни е в това да търсим инвеститори, които са в сферата на високите технологии. Да произвеждат продукти с висока добавена стойност - такива, които могат да се маркетират на глобалните пазари\", \n                    \n                    \n                \n                \n                \n                \r\nОт думите му стана ясно, че е факт, че България в настоящия момент разполага с една от най-добрите данъчни политики в Европейския съюз и има много добра квалифицирана работна ръка, която същевременно може да бъде използвана при добри условия на труд.\n\r\n\"В Германия половината от възнаграждението отива за данъци. А в България изградената инфраструктура, свързана с високите технологии, дава възможност да работиш на глобалните пазари, но същевременно да получаваш едно добро заплащане\", заключи изпълнителният директор на БАИ.", "date": "2019.09.19", "title": "Стамен Янев от БАИ: България e много добре на инвестиционната карта "}
{"url": "https://www.dnes.bg/zvezdi/2019/09/19/kak-vyzrastta-promeni-brad-pit.423298", "text": "Брад Пит скоро ще навърши 56 г. и признава, че годините са го променили.\r\n\"Аз просто остарявам. Така ставаш по-наясно с времето си, имаш повече опит с хората, и добър, и лош. А за собствените ти победи и загуби - колкото повече остаряваш, те все по-малко ти приличат на победи и загуби.\r\n \r\nКак прекарваш времето си, с кого прекарваш времето си - това просто стана много по-важно за мен\", разкри актьорът пред октомоврийското издание на списание \"GQ\".\r\n \r\nЗвездата каза, че не знае дали все още приема някоя религия и дали може да се определи като \"духовен\" човек.\r\n \r\n", "date": "2019.09.19", "title": "Как възрастта промени Брад Пит?"}
{"url": "https://www.dnes.bg/index/2019/09/19/grija-za-noktite-sled-gel-lak-za-kakvo-da-vnimavate.423349", "text": "Поставянето на гел лак е един от начините да имате дълги нокти и красив маникюр, който не се разваля поне няколко седмици. Процедурата е достъпна и спестява време на много заети жени, но може да наруши здравината на нокътните плочки, ако се прекалява с нея.\r\nАко в продължение на няколко месеца имате гел лак, е необходима известна почивка. Причината е, че химията може да доведе до свръхчупливост, изтъняване и разслояване на ноктите.\r\n \r\nКогато маникюристката ви свали лака, трябва да се погрижите за ноктите и да ги подхраните. Ето няколко съвета, които ще са ви от полза:\r\n \r\n\r\n \r\nНе оставяйте ноктите просто да растат. Задължително е да ги почиствате и оформяте с пилата поне два пъти седмично. Ползвайте както едрата страна, така и по-фината. Накрая може да ги полирате, а не да слагате безцветен лак.\r\n \r\nРедовното подравняване на ноктите подобрява кръвообращението в пръстите и насърчава растежа.\r\n \r\n\r\n \r\nСлед гел лак ноктите не са толкова издръжливи и лесно се чупят. За да избегнете неприятна болка при разслояване и закачане по дрехите, направете ги по-къси. Повърхността им трябва да се пили само в една посока, за да не я деформирате още повече.\r\n \r\n\r\n ", "date": "2019.09.19", "title": "Грижа за ноктите след гел лак - за какво да внимавате?"}
{"url": "https://www.dnes.bg/stranata/2019/09/19/300-kameri-shte-slediat-trafika-na-30-natovareni-krystovishta-v-ruse.423339", "text": "Близо 300 камери ще следят трафика на 30 натоварени кръстовища в Русе, съобщиха от общинската управа в града.\r\nВисокотехнологичните устройства притежават множество аналитични функции, които позволяват в реално време да се получават данни за натовареността на движението и за възникнали инциденти. Ще могат да разпознават и регистрационните номера на преминаващите автомобили, като при нужда данните ще бъдат използвани от оперативния център на областната полицейска дирекция.\r\nКамерите ще бъдат с висока резолюция и с възможност за оптично увеличение. Те са оборудвани с инфрачервени подцветки, което им позволява да работят ефективно при всякакви условия. Петдесет от тях ще бъдат управляеми и ще могат се завъртат на 360 градуса от операторите.\r\nСтойността на инвестицията е 1 700 000 лева, като новоизградената мрежа за видеонаблюдение ще е съвместима със съществуващата. Поставянето на камерите е по европроект \"Интегрирана система за градски транспорт\", допълва БТА.", "date": "2019.09.19", "title": "300 камери ще следят трафика на 30 натоварени кръстовища в Русе"}
{"url": "https://www.dnes.bg/world/2019/09/19/konflikt-s-iran-ne-e-neobhodim-nikomu-na-tozi-etap.423343", "text": "Конфликт с Иран не е необходим никому на този етап. Най-силният коз, който американският президент Доналд Тръмп държи - икономиката на САЩ, веднага ще претърпи срив при назряване на военен конфликт.\r\nИран държи един коз - Ормузкия пролив, който ако бъде затворен, цените на петрол ще се взривят. Засега това са само заплахи. Правителството там би седнало на масата за преговори. Виждаме същата нагласа и от Саудитска Арабия. При натиск от САЩ и Русия преговори трябва да бъдат започнати, заяви  в ефира на .\r\n                    \n                    \n                \n                \n                \n                Шиитските бунтовници и хути в Йемен поеха отговорност за атаката над петролните съоръжения на Saudi Aramco.\r\nЗапочвайки със САЩ, трябва да кажа, че Доналд Тръмп дава разнопосочни изявления в това отношение, спомена Христо Господинов.\r\n\"Това поведение е знак за изследване на нагласите от негова страна. Уволнението на съветника по националната сигурност Джон Болтън настъпва в момент, когато е очевидно, че Доналд Тръмп възнамерява да продължи своята политика за ескалиране на напрежение, което след това да потушава. Това се случи със Северна Корея, Китай, а сега и Иран\".\r\n\"Излизането от иранското ядрено споразумение от страна на САЩ, противопоставянето сунити-шиити, атаките над ирански петролни танкери - всички тези прояви очертават, че процесите между Техерен и Вашингтон са много дълбоки и не е толкова лесно да се разрешат\", става ясно от думите на Христо Господинов.\r\n\"Доналд Тръмп в началото на своя мандат заложи на Саудитска Арабия, което по много фактори не е много добро решение\", допълни още той.\r\nГостът вметна, че една от опциите остава Съветът за сигурност на ООН.\r\n\"От тези държави, които разполагат с право на вето - Франция, Великобритания, Китай, Русия, най-вероятно Китай и Русия биха го използвали и не биха стигнали до съгласие\", каза още той.\r\n\"Иран е държава с най-многолюдно шиитско население в света, тя е теокрация по естеството си на управление. Щом Тръмп успя да ядоса реформаторския президент Хасан Рухани, значи наистина има сериозен спор между двете държави\".\r\n\"Йемен е държава, която е силно повлияна от различни процеси, които я дестабилизират\", подчерта преподавателят по политически науки.\r\n\"Вътрешните сили са в противоборство. В нея няколко държави, включително Иран, мерят сили. Тези атаки са координирани със специални военни пособия. Не може без подкрепа някоя организация да извърши подобен род действия. Докато няма ясно доказателство кой стои зад тях, шиите в Йемен ще поемат отговорността за тях\". \r\nВижте още на сайта на .", "date": "2019.09.19", "title": "Конфликт с Иран не е необходим никому на този етап"}
{"url": "https://www.dnes.bg/stranata/2019/09/19/aladja-manastir-se-rushi-nujna-e-speshna-konservaciia.423315", "text": "Трябва да се направи консервация на Аладжа манастир, защото паметникът започна да се руши и трябва да спрем тези процеси на разрушаване, призова Валери Кинов, уредник на Аладжа манастир. Той посочи, че се правят ремонти, но обектът има нужда от по-сериозно укрепване и консервация, информира Агенция \"Фокус\".\n\r\n\r\nСезонът в Аладжа манастир е преминал под знака на проект за развитие на туристическите атракции, като целта е да бъдат развити атракциите във Варна и региона. \r\n\r\nВалери Кинов допълни, че е важно да се повиши посещаемостта в Аладжа манастир, така че той да е конкурентноспособен на останалите културни обекти. Сред идеите на уредника е да стартира още един спектакъл, който да включва по-модерни технологии.", "date": "2019.09.19", "title": "Аладжа манастир се руши – нужна е спешна консервация"}
{"url": "https://www.dnes.bg/obshtestvo/2019/09/19/hodene-po-mykite-lekar-sloji-kriva-kolianna-stava-na-jena.423364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез 2016г. героинята ни, чието лице и име няма да ви покажем, отива на лекар, защото изпитва силни болки в коленете.\n\r\nСлед много съвети от близки и познати тя избира медик в столична болница, чието име е известно в областта на ортопедията. Той ѝ казва, че има спешна нужда от смяна на колянната става и в крайна сметка правят операцията. След нея обаче пациентката започва да изпитва още по-силни болки и започва да ходи всяка седмица при лекаря, който я оперира.   \n\r\nТам обаче получава не само неразбиране, но и неуважително и дори унизително отношение. \n\r\n\"Казваха ми, че трябва да отслабна, затова ме болят краката. Дори отказаха да ме изследват на определен уред, защото съм щяла да го счупя\", споделя жената.\n                    \n                    \n                \n                \n                \n                \r\nСлед три месеца ходене по мъките и установяване на това, че има сериозна нередност, лекарят ѝ предлага втора рехабилитация, защото според него, болките ѝ идват от увреден нерв. \n\r\n\"Да си беше признал, че е сбъркал, да беше проявил човещина, но отношението на целия лекарски екип беше недопустимо\", \n\r\nСлед целия ужас и години болки, тя отива при друг лекар, който успява да изчисти крака от тежката инфекция и да сложи нова става. Сега тя се възстановява бавно. \n\r\nВижте повече в репортажа на Божила Симова, оператора Петър Симеонов и монтажиста Христо Христов.", "date": "2019.09.19", "title": "Ходене по мъките: Лекар сложи крива колянна става на жена"}
{"url": "https://www.dnes.bg/index/2019/09/19/polsha-kym-poliacite-na-ostrova-vryshtaite-se-u-doma.423375", "text": "Посланикът на Полша в Лондон призова сънародниците си, живеещи във Великобритания, да помислят сериозно за връщане в родината след Брекзит заради евентуални административни усложнения, предаде Франс прес.\n\n\r\n\n\r\nСъветвам ви да обмислите сериозно възможността да се върнете в страната ни, написа дипломатът Аркади Жегоцки в писмо до сънародниците си във Великобритания. Пред радио Би Би Си той каза: \"Разтревожен съм. Затова призовавам полските граждани, които живеят в Обединеното кралство, да действат. Приканвам ги да подадат молба за статут на постоянно пребиваващи, ако ли не, да мислят за връщане в Полша\". Смятам, че това е много подходяща възможност да се приберат, подчерта Жегоцки, хвалейки бързия растеж на (полската) икономика, който създава все повече и повече възможности, пише БТА. \n                \n                \n                \r\nБританското правителство предложи статут на постоянно пребиваващи на европейските граждани, които искат да продължат да живеят и работят във Великобритания след Брекзит, планиран за 31 октомври.\n\r\nНа територията на Обединеното кралство живеят около 832 000 поляци, но само четвърт от тях са поискали от властите статут на постоянно пребиваващи, уточни посланикът.\n\r\nСлед като подадат документи онлайн, тези, които са живели постоянно във Великобритания най-малко пет години, получават статут на постоянно пребиваващи, което им дава право да останат там безсрочно. Онези, които живеят в страната от по-скоро, получават \"предварителен статут\", който им позволява да останат още пет години и да поискат постоянен статут, когато се навършат пет години от пребиваването им във Великобритания.\n\r\nОбезпокоени сме от тази процедура, защото 42 процента от хората са получили предварителен статут, което значи, че значителен брой хора имат трудности да получат статут на постоянно пребиваващи, каза полският посланик. \"Много хора, които живеят тук десет години и повече, ни казаха, че имат проблеми\", допълни той.", "date": "2019.09.19", "title": "Полша към поляците на Острова: Връщайте се у дома"}
{"url": "https://www.dnes.bg/obshtestvo/2019/09/19/narkotici-nad-500-000-bylgari-sa-probvali-pone-vednyj.423374", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМежду 472 000 и 565 000 българи са употребили поне веднъж в живота си някакво наркотично вещество. Това сочат данните oт Националното представително проучване относно нагласите и употребата на психоактивни вещества сред общото население в България (на възраст 15-64 години), проведено през 2016 г.\n\r\nВ сравнителен план делът на тези хора е по-висок от всички други предходни години. Употребата на каквото и да е наркотично вещество през последната година (5,7%), във възрастовата група 15-64 г. се е увеличила в сравнение с 2012 г. (4%). \n\r\nПодобна тенденция е регистрирана и по отношение на употребата на включените в изследването наркотични вещества през последния месец. \n                    \n                    \n                \n                \n                \n                \r\nРезултатите показват, че най-масово употребяваното наркотично вещество в България е марихуаната – 8,1 % (337 900 – 416 585 души) от анкетираните са го опитали поне веднъж в живота си. Хероинът все още е най-силно свързаният с проблемна употреба наркотик, но с нарастваща тенденция към спадане за сметка на стимулантите. \n\r\nНа второ място по разпространение на употребата сред общото население са веществата от групата на стимулантите: екстази – 2,1% (приблизително 78 688 – 115 718 души), амфетамини – 1,5% (приблизително 50 916 – 87 950 души), кокаин – 0,9% (приблизително 27 772 - 55 545 души) и метамфетамини – 0,3% (приблизително 4 629 – 23 144 души).\r\nМладите хора на възраст между 15 и 34 години представляват около 81,5% от всички лица във възрастовия диапазон 15-64 години, които поне веднъж в живота си са употребили някакъв вид наркотик. \n\r\nОще по-тревожно е, че 26,2% от учениците от 9 до 12 клас поне веднъж в живота си са пробвали някакво наркотично вещество.", "date": "2019.09.19", "title": "Наркотици? Над 500 000 българи са пробвали поне веднъж!"}
{"url": "https://www.dnes.bg/obshtestvo/2019/09/19/nepravilni-znaci-nevidimi-tabeli-chiia-e-otgovornostta.423373", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНеправилно поставени знаци и табели стават невидими за шофьорите. На това се натъкнаха от Института за пътна безопасност на подбалканския път.  Изниква обаче въпросът: Чия е отговорността?\r\n\r\nИво е шофьор от 40 години, а през последните пет кара и мотор. Според него двата основни фактора за безопасността по пътищата са човешкият и качеството на инфраструктурата.\r\n\r\nОт Института за пътна безопасност се натъкнаха на почти обрасали знаци на ключово кръстовище, намиращо се на подбалканския път между София и Бургас. Експертите констатираха и няколко нарушения. \r\n\r\nПоддържането на републиканската пътна мрежа е отговорност на Пътната агенция, а общините са отговорни са останалите по-малки пътища, финансирането за които се определя от АПИ.\r\n", "date": "2019.09.19", "title": "Неправилни знаци, невидими табели... Чия е отговорността?"}
{"url": "https://www.dnes.bg/obshtestvo/2019/09/19/petmetrova-figura-na-sveti-ioan-predtecha-v-lopushanskiia-manastir.423376", "text": "Петметрова дървена фигура на Свети Йоан Предтеча посреща поклонниците в Лопушанския манастир. От края на юни, на мястото на вековната секвоя пред храма в Лопушанския манастир, вече се извисява петметровата дървена фигура на патрона на светата обител Свети Йоан Предтеча, пише БТА. \n\n\n\r\nТя е изваяна за 23 дни от майстор Марин от Червен бряг, разказа игуменът на манастира архимандрит Нифонт. Така светата обител се сдоби с най-голямата статуя на Кръстителя не само в България, но и на Балканите и в Европа, твърди авторът й.\n\r\nДървената фигура е защитена от влага и суша с импрегниращ разтвор. От останалия дънер на секвоята майстор Марин ще издълбае разтворено Евангелие с картини от житието на Христос. Произведението също ще бъде поставено в двора на Лопушанския манастир, в община Георги Дамяново, споделя творецът. Майстор Марин е на 44 години, 18 от които е живял и работил като художник в Либерец, Чехия.\n                    \n                    \n                \n                \n                \n                \r\nФигурата на благославящия Йоан Кръстител се издига пред входа на храма, на мястото на отсечената секвоя и светецът държи в лявата си ръка свитък от Новия завет. На патронния празникът на светеца дървената фигура на Свети Йоан Предтеча е осветена от Видинския митрополит Даниил, разказаха от митрополията. Идейният проект е одобрен от видинския митрополит.\n\r\nВярващи, поклонници и жители на населените места в близост до манастира, болеят за отсечената секвоя, която бе един от най-старите символи на светата обител. Те припомнят, че тя бе отсечена в късната есен на 2017 година след настояване на монасите от манастира. Според тях кореновата система на секвоята застрашала устоите на храма и поискали разрешение от РИОСВ - Монтана да отсекат дървото. Еколозите тогава организираха специална комисия, която потвърди думите на братята и установи процент изсъхване. След констатациите на експертите дървото бе отсечено и пред храма остана петметров дънер, който днес е превърнат във фигура на Свети Йоан Предтеча.\n\r\nМамонтовото дърво бе вписано в Червената книга на Републиката през 2014 година. Фиданката преди близо век донесъл поклонник. Обиколката на дънера надвишаваше 6 метра. ", "date": "2019.09.19", "title": "Петметрова фигура на Свети Йоан Предтеча в Лопушанския манастир"}
{"url": "https://www.dnes.bg/notifikacii/2019/09/19/greta-tunberg-slushaite-uchenite.423377", "text": "Младата шведска природозащитничка Грета Тунберг отправи остро послание пред американски конгресмени във връзка с климатичните промени, предаде Ройтерс.\n\n\n\r\n\"Не искам да слушате мен. Искам да слушате учените\", заяви Тунберг, вдъхновила световно движение за климатичните промени. На изслушване в Конгреса тя представи доклад от 2018 г., изготвен от междуправителствената експертна група за действия във връзка с климатичните промени, пише БТА. \n\r\n\"Хората като цяло, изглежда, не осъзнават колко сериозна е кризата\", каза Тунберг и призова конгресмените да се \"обединят зад науката\" и да предприемат действия.\n                \n                \n                \r\nТунберг беше поканена заедно с други млади хора на изслушване в Конгреса, за да представят възгледите на следващото поколение за климатичните промени.\n\r\nТя е във Вашингтон от миналата седмица, за да участва заедно с други природозащитници в усилия за събиране на подкрепа за световна стачка за климата утре и за оказване на натиск върху законодателите да предприемат действия във връзка с климатичните промени.\n\r\nТунберг е основател на ученическите стачки \"Петъци за бъдещето\", настояващи властите да предприемат действия във връзка с климатичните промени.", "date": "2019.09.19", "title": "Грета Тунберг: Слушайте учените"}
{"url": "https://www.dnes.bg/sofia/2019/09/19/pojarite-do-letishte-sofiia-sa-napylno-zagaseni.423379", "text": "Напълно изгасени са двата пожара, които горяха вчера в непосредствена близост до летище \"София\", съобщава БНТ. Запалиха се сухи треви и храсти, както и нерегламентирано сметище.\n\r\n\r\nСтоличните огнеборци са локализирали пожара веднага и са го пресекли, съобщи Красимир Димитров, директор на \" Аварийна помощ и превенция\" към Столичната община.\r\n\r\nНяма замърсяване на въздуха, извършват се замервания, няма опасност за населението, категоричен е Димитров.\r\n\r\nСпоред него, най-вероятната причина за пожара е човешка небрежност.\r\n ", "date": "2019.09.19", "title": "Пожарите до летище \"София\" са напълно загасени"}
{"url": "https://www.dnes.bg/blizak-iztok/2019/09/19/oon-prashta-eksperti-da-razsledvat-atakite-v-sauditska-arabiia.423378", "text": "Генералният секретар на ООН Антониу Гутериш каза, че експерти на световната организация за заминали за Саудитска Арабия, за да разследват нападенията срещу петролни съоръжения, предаде Асошиейтед прес.\n\n\r\n\n\r\nЕкспертите са изпратени съгласно резолюцията на Съвета за сигурност на ООН, с която беше одобрено ядреното споразумение от 2015 г. между Иран и световните сили. Тя изисква генералният секретар да докладва на всеки шест месеца за изпълнението на сделката, включваща ограничения върху свързаните с оръжия трансфери към и от Иран.\n                    \n                    \n                \n                \n                \n                \r\nЗаместник-говорителят на ООН Фархан Хак каза, че експертите, изпратени за Саудитска Арабия, съдействат за тези доклади и наблюдават санкциите срещу Йемен.\n\r\nГутериш отново осъди нападенията срещу саудитски петролни съоръжения и ги определи като значително изостряне на напрежението в Персийския залив, което трябва да спре.\n\r\n\"Напълно е необходимо да създадем условията за избягване на сериозно противопоставяне в Залива\", каза той. \"Както виждаме от непосредственото въздействие върху петролните пазари, ако се стигне до сериозно противопоставяне в Залива, това ще има опустошителни последици за региона и света\", заяви Гутериш.\n\r\nОтломките от крилата ракета и дронове, които Саудитска Арабия казва, че е открила след нападенията срещу нейни петролни съоръжения, приличат на произведени от Иран оръжия, въпреки че е нужна повече информация, за да се направи категорична връзка, заявиха анализатори, цитирани от Асошиейтед прес.\n\r\nОсобено забележителна е била крилатата ракета, която според тях наподобявала ракетата \"Кудс-1\", показвана по-рано от йеменските бунтовници хуси. Анализаторите обаче са единодушни, че ракетата със своя малък турбо двигател \"TJ100\" е ограничена до обсег от 700 километра. Това означава, че тя не би могла да бъде изстреляна от Йемен, който е на над 1000 километра от петролните съоръжения, взети на прицел при нападението в събота, за което отговорност поеха хусите.\n\r\n\"То не е дошло от Йемен\", каза ракетният експерт Майкъл Елеман от Международния институт за стратегически изследвания. Саудитска Арабия заяви вчера, че нападението \"несъмнено е спонсорирано от Иран\". Иран отрича да е замесен и заплашва САЩ, че ще отвърне \"незабавно\", ако бъде атакуван като ответна мярка.\n\r\nМястото, където е паднала ракетата на земята, също предполага, че тя е дошла от север, каза анализаторът Сим Так от частната разузнавателна фирма Стратфор.\n\r\nОсвен това не е известно хусите да имат на място капацитет за създаване на крилати ракети.\r\n\"Представата, че страдащият от бедност и разкъсван от война Йемен би могъл да разработи крилата ракета без каквато и да е външна помощ, изглежда невероятна\", заяви изследователят Фабиан Хинз, пише БТА. \n\r\nСпоред него предишните усилия на Иран да доставя ракети на хусите и фактът, че страната използва двигателите \"TJ100\" в своята програма за дронове, \"наистина предполага, че Иран може да стои зад Кудс-1\".", "date": "2019.09.19", "title": "ООН праща експерти да разследват атаките в Саудитска Арабия"}
{"url": "https://www.dnes.bg/obshtestvo/2019/09/19/ovoshtarite-nedovolni-davat-ni-malko-pari-vnasiat-chujdi-plodove.423380", "text": "Ниските изкупни цени и вносът на плодове убиват родните производители, твърдят от Съюза на Дунавските овощари. По думите им, килограм ябълки от градините се изкупува за не повече от 50 ст. , а на пазара цената достига до 2 лв. 50 ст., съобщава БНТ. \n\n\r\n\r\nНяма регулация на пазара за крайната цена на ябълките. Те се купуват от борсата за 80 ст. килограма. След това обаче се продават от търговците на 2 лв. Подобна е ситуацията и при други търговци, които признават, че купуват ябълките с близо един лев по-евтино от производители. \r\n\r\nОчаква се крайната цена да започне да пада. А купувачите заявяват, че предпочитат да пазаруват директно от производителите.  Потребителите са на мнение, че когато пазаруват от производители, се чувстват по-сигурни за качеството на плодовете. ", "date": "2019.09.19", "title": "Овощарите недоволни: Дават ни малко пари, внасят чужди плодове"}
{"url": "https://www.dnes.bg/eu/2019/09/19/rim-i-parij-iskat-prerazpredeliane-na-migranti-v-es.423381", "text": "Европейският съюз трябва да въведе нова, автоматична система за приемане на мигранти, спасени в Средиземно море, заявиха лидерите на Италия и Франция, които се стремят да оправят обтегнатите отношения между своите страни, предаде Ройтерс.\n\n\r\n\n\r\n\"Не подценявам това, което Италия е преживяла от 2015 г. Тя също така е претърпяла много недоразумения и несправедливости\", каза френският президент Еманюел Макрон пред репортери в Рим редом до италианския министър-председател Джузепе Конте.\n                    \n                    \n                \n                \n                \n                \r\n\"Убеден съм, че е необходим автоматичен механизъм за приемане на мигранти\", заяви той.\n\r\nКонте каза, че е получил подкрепа от Франция за система за справяне с преразпределението на мигрантите, което означава, че Италия може да разчита на целия ЕС за автоматично приемане на дял от всички новопристигащи хора, след като те са били спасени, предава БТА.\n\r\nСпоред Макрон страните от ЕС, които откажат да участват в системата, би трябвало да бъдат \"сериозно наказани\".\n\r\nПо думите на Конте \"въпросът за имиграцията вече не трябва да подхранва антиевропейска пропаганда\".\n\r\nИталия отдавна се оплаква, че е оставена сама да се справя със стотиците хиляди мигранти, прекосили Средиземно море през последните години, търсейки по-добър живот в Европа.\n\r\nТози въпрос предизвика особено напрежение между Рим и Париж, тъй като Италия се оплаква, че френски неправителствени организации участват в спасяването на мигранти, но Франция не прави достатъчно, за да помогне за тяхното приемане.\n\r\nМакрон използва факта, че в Италия дойде на власт ново, проевропейско правителство, и се опитва да оправи отношенията и да реши отдавнашния спор.\n\r\n\"Италианско-френското приятелство е неразрушимо. Ние невинаги се съгласяваме помежду си. Може да се караме или да имаме разногласия. Но винаги се събираме отново\", каза френският президент, който е първият лидер от ЕС, посещаващ Рим, откакто встъпи в длъжност новото италианско правителство миналата седмица.\n\r\nОсвен за имиграцията Макрон и Конте показаха единство и по друг въпрос, който отдавна предизвиква спорове, а именно Либия.\n\r\nИталианският премиер заяви, че двамата са се съгласили за \"съвместна инициатива\" и искат да има среща на всички враждуващи групи в северноафриканската страна, за да се направи нов опит за постигане на мир.\n\r\nПо-рано Италия обвиняваше Франция, че подкопава усилията й за спиране на гражданската война в Либия, но Макрон настоя, че Париж и Рим работят в тясно сътрудничество.", "date": "2019.09.19", "title": "Рим и Париж искат преразпределяне на мигранти в ЕС"}
{"url": "https://www.dnes.bg/index/2019/09/19/receptata-dnes-italianska-salata-pancanela.423271", "text": ":\r\n\r\n \r\n:\r\n \r\nЗагрейте на котлона голям тиган. Нарежете хляба на кубчета, сложете го в купа, добавете зехтина и разбъркайте добре. Запържете ги до златисто, след което ги отделете в чиния.Пригответе дресинга. Сложете нарязаните зеленчуци в голяма купа заедно с хляба, овкусете, поръсете с пресен босилек и сервирайте. По желание може да добавите сирене, маслини.\r\n\r\n", "date": "2019.09.19", "title": "Рецептата Dnes: Италианска салата \"Панцанела\" "}
{"url": "https://www.dnes.bg/zvezdi/2019/09/19/aktrisata-sania-borisova-otiva-na-duel-vyv-fermata.423388", "text": "Актрисата Саня Борисова ще се бори за мястото си във \"Фермата: Нов свят\". Във втората седмица на риалитито тя бе избрана за ратай заедно с треньора на звездите Сами Хоссни, но изгубиха битката за имунитет от дуел срещу маникюристката Силвия и балканския шампион по културизъм Тихомир Рангелов. \n\r\nТова остави избора на първи дуелист в ръцете на фермера на седмицата при чорбаджиите – софтуерния милионер Митко Караиванов.\n\n\nой аргументира обстойно избора си: \"Не може да се лишим от Сами. Изисква се изключително много мъжка сила тук, ти знаеш какво се случва - мъкнем торби с цимент, бъркаме бетон. Той е добре подготвен физически и се равнява на двама като мен. Това ми е 80% от решението. Едни 10% са лични към теб, Саня. Ставам свидетел на доста подмятания, че се грижиш повече за външния си вид, отколкото за фермата. Това е шанс да затвориш устите на всички и да докажеш, че си боец. Последните 10% са лично мои. Аз пък станах свидетел на подмятания, че съм задкулисен играч и съм проектирал предаването едва ли не 10 кръга напред. Искам да докажа, че не играя игрички. Най-лесно бе да пратя Сами като един от най-силните играчи с идеята, някой да го отстрани\".\r\n\n                    \n                    \n                \n                \n                \n                \r\nБорисова прие абсолютно радушно решението на Караиванов и заяви, че е готова за битка. С чорбаджийките дори се размечтаха какво би било, ако тя спечели и се върне триумфално като фермер на седмицата при богатите. \"Всички жени ще стоим с маски на лицето. Работата ще се разпределя между мъжете, а жените по цял ден ще се разкрасяват и ще навиват косите си с ролки\", предложи организаторката на конкурси за красота Мариана Маринова.", "date": "2019.09.19", "title": "Актрисата Саня Борисова отива на дуел във \"Фермата\""}
{"url": "https://www.dnes.bg/politika/2019/09/19/oficialno-stroejyt-na-balkanski-potok-zapochva-dnes.423384", "text": "Официално от днес започва работа по строежа на \"Балкански поток\", след като вчера договорът между държавният газов оператор \"Булгартрансгаз\" и саудитският \"Консорциум Аркад\" беше подписан, предаде.\n\r\nНовият газопровод се очаква да се превърне в едно от основните трасета за пренос на руски газ към Европа, след като Русия планира през следващата година да спре транзита през Украйна. \r\n\r\nСтойността на договора е 1.102 млрд. евро. Срокът, за който трябва да бъде изпълнен, е 615 календарни дни от датата на сключването му.\r\nИзграждането на линейната инфраструктура ще позволи природен газ да бъде доставен през Сърбия, Унгария до газовия хъб в Австрия.", "date": "2019.09.19", "title": "Официално: Строежът на \"Балкански поток\" започва днес"}
{"url": "https://www.dnes.bg/temida/2019/09/19/obrat-po-deloto-arabadjieva-ili-dobre-poznat-scenarii.423386", "text": "Специализираният наказателен съд изпрати Маринела Арабаджиева под домашен арест заради медицинската експертиза за влошеното й здравословно състояние. Според експерта по сигурност Тихомир Безлов обаче това не е обрат по делото. \n\r\nТой посочи, че това е познат сценарий, когато обвиняеми по знакови дела се опитват да излязат от ареста по медицински причини. Пример за това са и Миню Стайков, и Митьо Очите.\n\n\n\n\r\n\"Не може обаче да говорим за обрат по делото. Това е само мярка за неотклонение”, отсече Безлов пред bTV.\n\r\nВсе още не е ясно дали прокуратурата ще обжалва решението на съда. \n\r\nБизнес семейството Арабаджиеви беше обявено за издирване през септември 2018 година - след акцията на прокуратурата в хотелите \"Маринела\" и \"Марица\". Арабаджиеви бяха разследвани за данъчни престъпления и пране на пари.\n                    \n                    \n                \n                \n                \n                \r\nПри претърсванията бяха открити над 10 милиона лева в кутии за обувки, куфари и сейфове. Запор беше наложен и над 4 имота, собственост на Маринела Арабаджиева в Пловдив, София и село Свежен.\n\r\nДвамата съпрузи бяха обявени за издирване с европейска заповед за арест и през Интерпол. Задържан и обвинен тогава беше и синът на Арабаджиеви – Вълчо. 21-годишният студент е обвинен за участие в престъпна група за пране на пари и данъчни престъпления.\n\r\n\"Данъчните престъпления се доказват изключително трудно\", смята Безлов и отбеляза, че обикновено изгарят хората в низините на веригата, но тези по върховете остават недосегаеми. Той припомни подобни дела срещу Христо Ковачки и Гриша Ганчев, които не са били успешни.\n\r\nЕкспертът обаче не се ангажира да прогнозира какъв ще бъде изхода от делото срещу Арабаджиеви, защото „не знаем с какви доказателства разполага обвинението”, но доказването на произхода на откритите пари е много трудно.", "date": "2019.09.19", "title": "Обрат по делото Арабаджиева или добре познат сценарий?"}
{"url": "https://www.dnes.bg/football/2019/09/19/psj-iznese-lekciia-na-real-madrid-otnese-go-s-3-0.423391", "text": "Реал Мадрид загуби тежко от Пари Сен Жермен с 0:3 в първи двубой от Група А на Шампионска лига, игран на стадион \"Парк де Пренс\".\n\r\nФутболистите на треньора Зинедин Зидан не приличаха на себе си и допуснаха гол рано в срещата, дело на Анхел Ди Мария в 14 минута. Аржентинецът успя да накаже бившия си отбор за втори път в 33-ата минута, а изключително красив гол на Гарет Бейл бе отменен, заради игра с ръка на уелсеца.\n\r\nПрез втората част парижани продължиха да контролират случващото се на терена, въпреки че в 77-ата минута ново попадение на \"белия балет\" бе отменено, а ситуацията бе доста спорна. В добавеното време на срещата Тома Мюние направи резултата класически.\n                    \n                    \n                \n                \n                \n                \r\nВсичко това се случи пред погледа на легендата Клод Макелеле, който защитаваше цветовете и на двата отбора в определени периоди от кариерата си и по всяка вероятност е останал доволен от резултата, имайки предвид по какъв начин напусна Мадрид през 2003 година.\n\r\nТака Реал отиде на последното място в групата, докато ПСЖ я оглави еднолично, след като Галатасарай и Брюж завършиха наравно 0:0 в другия мач тази вечер.\n\r\nВ най-интересният двубой снощи Атлетико Мадрид и Ювентус завършиха 2:2. Испанците успяха да наваксат два гола пасив, като изравнителното попадение падна в последната минута. \n\r\nВсичко за двубоите в Шампионската лига снощи - ", "date": "2019.09.19", "title": "ПСЖ изнесе лекция на Реал Мадрид, отнесе го с 3:0"}
{"url": "https://www.dnes.bg/stranata/2019/09/19/dnes-dyjd-utre-slynce-ochakva-ni-suha-i-topla-esen-s-temperaturi-do-29-c.423383", "text": "Днес дъжд, утре слънце, очаква ни суха и топла есен с температури до 29 °C\n\r\nЕкстремни жеги и порои няма да има, валежи около 20-ти септември  \n\r\nОчаква ни суха и топла есен, съобщи пред \"Труд\" синоптикът Петър Янков. \n\r\nНяма да има екстремни затопляния, но средните температури за септември ще са около 24-29 °C . \n\r\nПрез декември времето ще е топло и има вероятност на Коледа да няма сняг.\n\r\nОчакват се, обаче и вълни на захлаждане и валежи в края на лятото. \n\r\nПървата от тях ще е днес, когато Западна и Северна България ще се събудят с есенно време. \n\r\nПреминаването на тази хладна вълна ще даде съвсем слаби валежи в северните и североизточните райони още от сряда вечер, и нейният ефект ще е понижаването на температурите между 18 и 24 °C.\n                    \n                    \n                \n                \n                \n                \r\n \"С това понижение на температурите метеорологичната есен ще даде сериозна заявка за своето настъпване. Астрономическата есен настъпва на 23 септември\", каза Янков.\n\r\nСледващият по-сериозен валеж идва около 19-ти 20-ти септември. Той бързо ще отмине, ще доведе до понижаване на температурите на между 17 и 23 градуса. След това е ще настъпи сух период до 28-ми и 29-ти септември. В тези два дни отново ще превалява, особено в източните райони на страната.\n\r\n\"Типично есенно време, но условията за мощна купесто-дълждовна облачност и летни валежи ги има. Особено по Черноморието е възможно да има и по-силни гръмотевични бури. Обикновено в края на септември по нашето Черноморие се появяват такива явления\", коментира Янков.", "date": "2019.09.19", "title": "Днес дъжд, утре слънце, очаква ни суха и топла есен с температури до 29 °C"}
{"url": "https://www.dnes.bg/crime/2019/09/19/da-izcheznesh-za-60-sekundi-krajbi-na-luksozni-koli.423389", "text": "Ловки крадци задигнаха луксозни автомобили от паркинг на хотел в столичния квартал \"Драгалевци\" . Кадри от охранителните камери заснели наглата кражба, показа собственикът на хотела Кристиян Петров.\n\r\nСпоред него става дума за две изключително ловки и нагли кражби на две коли. Престъпленията са се случили на 5 и 18 септември. По думите му, обирджиите са едни и същи и в двата случая.\n\r\n\"Става въпрос за коли на стойност над 150 хиляди лева едната. След многократни разговори с криминалисти, разпити, в период от 13 дни една и съща група с една и съща кола извършва тези кражби под една минута.\", обясни пред Нова тв Петров.\r\nПо думите му, автомобилите не са разбити. Използвали са специална програма, с която са намерени честотите на дистанционното на ключа, и колата се отваря без проблем. Единият автомобил е със софийска, а другият с чужда регистрация.\r\n                    \n                    \n                \n                \n                \n                Собственикът на хотела смята, че има агенти, които обикалят през нощите, за да оглеждат коли. Диапазонът на кражбите се осъществява между 3 и 4 часа през нощта.\r\nПетров смята, че полицията не си е свършила работата, тъй като една и съща кола обикаля по пътищата необезпокоявана, като сигнал е подаден още първия път.\r\n\"Искам да дам публичност.  До кога в европейска столица трябва да се плашим от подземни групировки? Не са приключили тези времена\", заяви още Кристиян Петров.\r\n ", "date": "2019.09.19", "title": "Да изчезнеш за 60 секунди: Кражби на луксозни коли"}
{"url": "https://www.dnes.bg/sofia/2019/09/19/chast-ot-jk-liulin-10-ostava-na-suho-v-petyk.423390", "text": "На  20 септември 2019 г. (петък), във връзка с монтаж на спирателен кран на бул. \"Сливница“ жк. \"Люлин“ 10 се налага спиране на водоподаването от 09:00  до 17:00 часа на клиентите на \"Софийска вода”, живеещи в района на:\r\nбул. \"Сливница\", ул. \"Орион\", ул. \"Майски ден\", ул. \"Тома Давидов\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. Майски ден“ ъгъла с ул. \"Одрин“.\r\n    \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \n                \n                \n                \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.09.19", "title": "Част от жк. \"Люлин“ 10 остава на сухо в петък"}
{"url": "https://www.dnes.bg/world/2019/09/19/belgiia-razsledva-vicepremiera-reinders-za-prane-na-pari.423414", "text": "Белгийската прокуратура потвърждава, че води предварителна проверка по твърденията, че вицепремиерът Дидие Рейндерс е замесен в корупция и пране на пари, съобщиха местни медии. Рейндерс е предложен за следващ европейски комисар по правосъдието и предстои да положи изпит пред евродепутатите в следващите дни.\n\r\nМедиите отбелязват, че подателят на сигнала е съобщил името си, след като първоначално държеше да остане анонимен. Изобличителят е бивш служител на контраразузнаването, където е работил от 2007 до 2018 година. Той е заявил, че повдига въпроса сега, защото ако Рейндерс бъде избран за еврокомисар, разследването ще бъде затруднено, пише БТА.\n\r\nСпоред подадените данни Рейндерс е заподозрян в съучастие във взимането на подкупи за обществени поръчки. Твърди се, че получените средства били \"изпирани\" през кухи фирми, регистрирани в райони с особено данъчно законодателство. Според твърденията средствата били оправдавани с печалби от продажбата на произведения на изкуството на завишени цени.\n                    \n                    \n                \n                \n                \n                \r\nОт появата на тези обвинения Рейндерс и неговите адвокати отричат дори да знаят за водено следствие. Прокуратурата уточнява, че предварителната проверка може да завърши с повдигането на обвинение, но е възможно и да бъде прекратена заради липсата на достатъчно улики.\n\r\nОчаква се Рейндерс да бъде изслушан пред комисията по правосъдие и вътрешни работи на Европейския парламент през октомври. Ако той премине успешно изпита, ще отговаря за изготвянето на годишните доклади на ЕК за върховенството на закона в държавите от ЕС.\n\r\nОбстоятелствата около Рейндерс напомнят за случая с белгийския еврокомисар (2010-2014 г.) Карел де Гухт, обвинен от анонимен източник две години преди да заеме поста си в ЕК, че е участвал в неправомерна продажба на акции. Първоначално прокуратурата отказа да повдигне обвинение, но по-късно бе предприето разследване, довело до оправдателна присъда заради технически пропуски на следствието. Едва през май тази година Де Гухт и неговата съпруга, съдия в първоинстанционен съд, бяха осъдени за укриване на данъци с използването на документи с невярно съдържание.", "date": "2019.09.19", "title": "Белгия разследва вицепремиера Рейндерс за пране на пари"}
{"url": "https://www.dnes.bg/sofia/2019/09/19/vijdali-li-ste-eleonora-v-neizvestnost-e-ot-3-septemvri.423418", "text": "Столичното Шесто РУ издирва 15-годишната Елеонора Миленова Йорданова от София. \r\n\r\nТя е в неизвестност от 3 септември, когато за последен път била видяна в градинка в ж.к. \"Лагера\" в столицата, допълват от МВР. \r\n\r\nМомичето е високо около 160 см, с права, дълга кестенява коса и кафяви очи. \r\n\r\nБила е облечена със сиви дънки, сива блуза и обута с черни гуменки. \r\n\r\nХората, които имат информация за момичето, могат да сигнализират на тел.: 112, 02/9821760, 02/9821755 или в най-близкото районно управление на МВР.", "date": "2019.09.19", "title": "Виждали ли сте Елеонора? В неизвестност е от 3 септември"}
{"url": "https://www.dnes.bg/rock/2019/09/19/b-t-r-na-turne-zad-okeana-gotviat-15-koncerta-v-sasht-i-kanada.423420", "text": "Б.Т.Р. подготвят турне в САЩ и Канада през ноември месец, съобщиха от екипа на група. \r\n\r\nНа този етап са планирани 15 концерта пред българската общност в двете северноамерикански държави.\r\n\r\nПреди това, на 27 септември, музикантите откриват есенния сезон с концерт в \"Сити стейдж\". В София те ще изсвирят повечето песни от най-новия си албум \"Невидими стени\", заедно с най-популярните си хитове.\r\n\r\nПоследната обиколка на родните музиканти зад океана бе през 2015 г.", "date": "2019.09.19", "title": "Б.Т.Р. на турне зад Океана, готвят 15 концерта в САЩ и Канада"}
{"url": "https://www.dnes.bg/notifikacii/2019/09/19/vzriviha-kolata-na-chasten-sydeben-izpylnitel-v-stara-zagora.423421", "text": "Взривно устройство в лека кола, паркирана в гараж на улица „Иван Асен” №185 в Стара Загора, e избухнало около 2:10 ч. тази нощ, съобщава bTV.\n\nВзривната вълна е потрошила прозорците от първи до трети етаж на кооперацията, където се намира гаражът.\r\n\r\nПо чудо няма жертви и ранени, а само материални щети.\r\n\r\nВзривеният автомобил \"Мерцедес\" е собственост на частен съдебен изпълнител.\r\n\r\nНа мястото на експлозията се извършва оглед от специализиране екип на МВР от София.", "date": "2019.09.19", "title": "Взривиха колата на частен съдебен изпълнител в Стара Загора"}
{"url": "https://www.dnes.bg/notifikacii/2019/09/19/djystin-triudo-kato-aladin-rasistki-problem-vylnuva-kanada.423428", "text": "Канадският премиер Джъстин Трюдо се озова в неприятна ситуация, след като негова снимка с почернено лице от парти се появи в мрежата. \n\r\nПроблемът е, че той е бил маскиран, а лицето и ръцете му са покрити с тъмна боя, за да изглежда като чернокож. \n\r\nСнимката е публикувана от списание \"Time\" и датира от 2001 г. Тогава 29-годишният Трюдо е бил учител в Академия \"West Point Grey\". \n\r\nСкандалният кадър се появява в доста напрегнат за Трюдо момент, тъй като следващият месец в Канада предстоят избори, пише Guardian. \n\r\n\"Искрено се извинявам\", коментира Трюдо, след като снимката беше публикувана. \"Дълбоко съжалявам за снимката. Искрено съжалявам, че го направих, трябваше да знам по-добре\", заяви Трюдо. \n                \n                \n                \r\nТой допълва, че в озни момент не е смятал, че действията му са растистки, но вече осъзнава, че това е така. \n\r\nТрюдо не коментира дали обмисля да подаде оставка. \n\r\nКанадският премиер обяснява, че през 2001 г., когато е бил учител във Ванкувър, е присъствал на гала вечер за края на годината с тема \"Арабски нощи\". \"Облякох се в костюм на Аладин и сложих грим. Не трябваше да го правя. Трябваше да знам по-добре\", обясни Трюдо. \n\r\nПолитическите му опоненти се възползваха от случая веднага да разкритикуват Трюдо, осъждайки снимката. \n\r\nКонсервативният лидер Андрю Шиър заяви, че е \"изключително шокиран и разочарован\" от действията на премиера и го заклейми като \"негоден\" да управлява Канада. \n\r\n\"Беше расистко през 2001 г., расистко е и сега\", казва той. \n\r\nСамият Трюдо, запитан дали според него трябва да остане начело на страната, заяви: \"Ще помоля канадците да ми простят за това, което направих\".", "date": "2019.09.19", "title": "Джъстин Трюдо като Аладин: Расистки проблем вълнува Канада"}
{"url": "https://www.dnes.bg/notifikacii/2019/09/19/advokat-pravim-promeni-v-nk-pod-obshtestven-natisk-bez-analiz.423396", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Не е направен анализ на промените в законодателството, а те се правят под обществен натиск, посочи адвокат. Вчера близки на жертви на брутални убийства протестираха пред парламента. \n\r\nРоднини и близки на жертвите поискаха спешни промени в Наказателния Кодекс. \n\r\n\"Обединените патриоти\", \"Воля\" и БСП настояват да отпадне възможността за съкратено производство и намаляване на присъдата при убийства и престъпления, довели до тежки телесни повреди.\n\"В момента промените в законодателството се правят на основата на общественото недоволство. Няма направен сериозен анализ за това в колко случаи от категорията на тези тежки престъпления, които сега се обсъждат, е използвана процедурата за съкратеното съдебно следствие и какви са резултатите\", коментира адв. Людмил Рангелов.\n                \n                \n                \r\nПо думите му правният институт е въведен, за да се избегне натрупване на дела, които се проточват с години.\n\r\n\"По тежките престъпления смисълът е доближаване на наказанието до престъплението и осъществяването на генералната превенция, тоест въздействието върху обществото. Когато то съзнава в кратък срок, че дадено тежко престъпление е санкционирано, си създава представа как се движи отношението престъпление-наказание\", посочи Рангелов пред .\n\r\nСпоред него работещото решение е за определена категория престъпления да няма възможност да се прилага правния институт за съкратено съдебно следствие. Той уточни обаче, че това означава, че ще има дела, които се водят с години, а продължителният процес отново ще остави у близките на жертвите чувство за несправедливост.\n\r\nНякои от близките на жестоко убити поискаха и смъртни присъди за извършителите на убийствата. По думите на Рангелов обаче въпросът с този тип наказание е предрешен и обсъждането е излишно.\n\r\nОтносно химическата кастрация срещу сексуалните престъпления, предложена от ВМРО, той заяви, че процедурата няма да свърши никаква работа, защото не решава менталния проблем на извършителите.", "date": "2019.09.19", "title": "Адвокат: Правим промени в НК под обществен натиск, без анализ!"}
{"url": "https://www.dnes.bg/index/2019/09/19/za-5-to-izdanie-na-sinelibri-kristof-lamber-gostuva-v-sofiia.423422", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кино и литературни знаменитости от Швеция, Румъния и Италия ще партнират на Кристоф Ламбер в международното жури на \"Синелибри\". Петото му издание ще продължи между 5 и 20 октомври.\n\r\nПопулярният актьор и продуцент Кристоф Ламбер е тазгодишният председател на журито. В него е също известният шведски писател и журналист Давид Лагеркранс, създал три продължения на култовата трилогия \"Милениум\".\r\nЛагеркранс ще се срещне с българската публика на 12 октомври в клуб \"Перото\" в НДК.\n\r\n\"Гордеем се, че успяхме да се утвърдим. Това е единственият фестивал, който обединява кино и литература в себе си\", каза в студиото на \"България сутрин\" организаторът му Жаклин Вагенщайн пред\n                \n                \n                \r\nПоредното издание ще включва 55 заглавия, а откриването ще е в зала 1 на НДК с новия филм на Роман Полански - \"Офицер и шпионин\".\n\r\nФестивалът ще се проведе и в още 5 града в страната. \n\r\n\"Има награден фонд, 11 филма влизат в основната конкурсна програма. Успяхме да привлечем интересни гости, които милеят и работят в сферата на киното и литературата. Организацията е мащабна, сложна и отговорна, a гостите са винаги предизвикателство\", допълни тя.\n\r\nПо думите ѝ до този момент обратната връзка е изцяло позитивна.", "date": "2019.09.19", "title": "За 5-то издание на \"Синелибри\": Кристоф Ламбер гостува в София"}
{"url": "https://www.dnes.bg/obshtestvo/2019/09/19/biagam-za-teb-izvestni-lichnosti-s-blagotvoritelna-kauza.423423", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсяка година около 4000 българки са диагностицирани с рак на гърдата. Затова на 29 септември в Южния парк страната ни ще се включи в едно от най-големите благотворителни спортни събития - \"Race for the Cure\", заедно с представители на още 16 европейски столици.\n\r\nСъбитието е подкрепено от лекари, специалисти, засегнати от проблема, както и от редица артисти и спортисти, които вярват, че борбата с рака е постижима.\n\r\nВсеки може да изрази подкрепата си чрез финансови средства, както и да се включи в двете дисциплини - бягане на 5 километра или 2 километра ходене.\n\r\n\"Началото започва през 2000 г. в Европа, когато първият такъв маратон се появява в Рим. Този маратон ще бъде част и от програмата в България\", обясни Надя Накова от Cancercare.bg в \"България сутрин\".\n                    \n                    \n                \n                \n                \n                \r\nПевицата и йога преподавател Светла Иванова сподели, че взима участие в каузата, тъй като много хора, с които общува и я следват в социалните мрежи, могат да разберат за събитието.\n\r\n\"Все повече хора обръщат внимание на здравето си и влизат в йога залите. Радвам се, че участвам в една такава кампания, защото това е още един начин да покажем, че сме осъзнати за нашето здраве и здравето на близките ни\", \n\r\nГостите в студиото призоваха за честа профилактика, тъй като тя е в основата на откриването на заболяването.\n\r\n\"Много хора не обичат да правят някои неща, от които зависи животът им, а това е най-ценното ни притежание\", изтъкна Иванова.\n\r\nВсеки, посетил събитието на 29 септември, ще има шанс и за безплатен профилактичен преглед.", "date": "2019.09.19", "title": "\"Бягам за теб\" - известни личности с благотворителна кауза"}
{"url": "https://www.dnes.bg/notifikacii/2019/09/19/problemyt-s-morbili-v-stranata-zatihva-nai-goliam-e-v-sofiia.423417", "text": "Регистрираните до момента случаи на морбили са 1158, съобщи проф. д-р Тодор Кантарджиев, директор на Националния център за заразни и паразитни болести, пред БНТ.\n\r\nЕпидемията от морбили сериозно затихва. В Област Бургас, където тя започна февруари месец, вече нямаме случаи, ликвидирана е. Ликвидирана е и в Област Кюстендил, Област Пазарджик. \r\nПроблемът в момента е в София, последните три седмици имаме по 3-4 болни, това са главно деца в пред имунизационна възраст. Когато епидемията се разпространи от здравните заведения в Разложко, тогава на няколко пъти настоявахме имунизацията да обхваща застрашените групи, които боледуват, категоричен е проф. Кантарджиев.\n\r\nПо думите му в никакъв случай не бива да се допуска да се пише в регистрите, че дете е ваксинирано, без да му е поставена ваксина, тъй като това е най-голямата грешка.\n                \n                \n                \r\nДеца с морбили бяха вкарани заедно с бебета в детското отделение. Болници допуснаха големи грешки – не провериха кръвта на персонала и така заразата се разпространи, посочи още експертът.\n\r\n\"Ако не ликвидираме морбили до февруари месец, влизаме в групите на държавите, които имат вътрешно разпространение на морбили“, каза проф. д-р Тодор Кантарджиев.", "date": "2019.09.19", "title": "Проблемът с морбили в страната затихва, най-голям е в София"}
{"url": "https://www.dnes.bg/crime/2019/09/19/pensionerka-ostavi-5-bona-i-zlato-do-jp-gara.423398", "text": "Възрастна жена от Генерал Тошево е дала на телефонни измамници  5 200 лева и златни накити с общо тегло 50 грама.\r\n75-годишната пенсионерка повярвала, че помага в акция на МВР за залавяне на измамници.\r\nТелефонното обаждане от мним полицай тя получила вчера към 18.30 часа, а сигнал, че е измамена, подала в полицията късно вечерта.\r\nПарите, които събрала, жената оставила в района на жп гарата в Генерал Тошево.\r\nПо случая е образувано досъдебно производство.", "date": "2019.09.19", "title": "Пенсионерка остави 5 бона и злато до жп гара"}
{"url": "https://www.dnes.bg/kino/2019/09/19/55-filma-na-petoto-izdanie-na-sinelibri.423429", "text": "Петото издание на фестивала Синелибри стартира на 5 октомври в зала 1 на НДК. Откриването е с филма на Роман Полански \"Офицер и шпионин\". За 15 дни се включват 55 филма, гостите са 15, а специалните събития са 23.\r\nПрограмата е съпътствана още от  три театрални постановки, а в зала 1 ще видим още и \"Казанова, последна любов\" на Беноа Жако, както и \"Исав\" на Павел Лунгин.\r\nЩе има екранизации по текстове на Робърт Музил, Станислав Лем, Робърт Харис, Харуки Мураками, Давид Фоенкинос, Ясмина Кадра и много други.\r\nГерои в част от филмите са величави фигури от различни епохи и области на изкуството: Вирджиния Улф, Леонардо да Винчи, Никос Казандзакис, Уилям Шекспир, Едмон Ростан, Мишел Уелбек, Карл Лагерфелд, Стиг Ларшон, Дж. Р. Р. Толкин, Пиер Луис...\r\n                    \n                    \n                \n                \n                \n                Някои от филмите ще бъдат излъчени в България веднага след като бяха отличени в Кан, Венеция, Торонто и на други престижни световни кинофоруми! Почитателите на Жулиет Бинош, Кейт Бланшет, Никол Кидман, Харви Кайтел, Бен Кингсли, Тим Рот и Клайв Оуен могат да бъдат спокойни. Тази есен CineLibri прави дълбок реверанс към режисьора визионер Стенли Кубрик и музикалната легенда Дейвд Боуи и отбелязва 250 години откакто Александър фон Хумболт измери света.\r\nГвоздеят в конкурсната програма е копродукцията на Италия, Белгия и Франция \"5 е съвършеното число\". Естетски, ироничен и изключително забавен криминален трилър, адаптация по култовия комикс на Игор Тувери, който събира на екран две от най-ярките звезди на съвременното италианско кино – Тони Сервило и Валерия Голино. С трепет се очаква и екранизацията по романа на Роберт Зееталер \"Продавачът на вестници и цигари\", която също ще се състезава за награда \"Синелибри”\" Това е нежна, сърцераздирателна история за един млад мъж и неговото приятелство със Зигмунд Фройд по време на нацистката окупация на Виена. В образа на Фройд се превъплъщава Бруно Ганц – това е една от последните му титанични роли.\r\nЕдинственото българско заглавие в конкурсната програма е \"Снимка с Юки\" на режисьора Лъчезар Аврамов. По думите на критиката, този филм, създаден по мотиви от разказ в сборника \"На изток от запада\" от Мирослав Пенков, е стилна космополитна драма за непрекъснатото бягство на модерния човек от отговорностите и въпросите за смисъла. Премиерата на филма в рамките на CineLibri ще се състои на 8 октомври от 20:30 ч. в кино \"Одеон\"  в присъствието на екипа.\r\nИзвън конкурса програмата е организирана в няколко модула: На живо от Космоса, Галавечери на културите, Звездна селекция, Документални филми, Театър по книга, Късометражно кино. Включени са и три от най-сполучливите български адаптации по литературни произведения от последните години.\r\n\"Не се надявам на нищо, не се страхувам от нищо, аз съм свободен.\" Това е Никос Казандзакис. Зрителите ще го разпознаят в едноименния филм на режисьора Янис Смарагдис, създаден по мотиви от автобиографичния роман \"Рапорт пред Ел Греко\". В знак на уважение към вярната публика на фестивала, която обхваща зрители от няколко поколения, ще бъдат показани внушителни продукции като \"Всичко е истина\" на Кенет Брана, който ни връща към последните дни на великия драматург и поет Уилям Шекспир.\r\nВ модула \"На живо от Космоса\" е включен и филм, който вади от анонимност „бащата” на Сирано дьо Бержерак – Едмон Ростан. Премиерата на тази героична комедия, създадена през 1897 г., постига истински триумф във Франция и е последвана от 1000 представления.\r\n\"Истинската история на бандата на Кели” е част от звездната селекция тази година и пристига у нас директно от фестивала в Торонто! Филмът по романа на двукратния носител на „Букър” Питър Кери е класическа приказка за бунтовник с кауза - един истински, но и малко недодялан Робин Худ, претворена на екран от Шон Грант, при това с умопомрачителен кастинг в лицето на Ръсел Кроу, Никълъс Холт, Джордж Маккей, Чарли Хънъм.\r\nДруг акцент в този модул е „Песента на имената” - хипнотична история за приятелството, вярата, предателството и изкуплението, подписана от режисьора на „Червената цигулка” Франсоа Жирар и сценариста на \"Вечният градинар\" Джефри Кейн.  Част от звездната филмова селекция е и новият филм на Ричард Линклейтър \"Къде си, Бернадет?\" с безупречната Кейт Бланшет. Микс от трагикомедия и мистерия, този сюжет ще прикове вниманието ви до самия финал, който е абсолютно непредвидим. Бланшет влиза в образа на асоциалната Бернадет Фокс, иначе талантлива архитектка, страдаща от агорафобия. Историята следва неочаквани обрати, а Бланшет прави поредната си забележителна роля.\r\nДокументалните филми, включени в програмата на фестивала, са изключително силни и заслужават внимание заради острата си социална проблематика. Става дума преди всичко за филма \"Мъжът, който си играеше с огъня\", посветен на непримиримия разследващ журналист и писател Стиг Ларшон, автор на култовата трилогия \"Милениум\".\r\nЗрителите не бива да пропускат и разтърсващия филм \"Чернобилска молитва\" по книгата на Светлана Алексиевич, носителка на Нобелова награда за литература през 2015 година.", "date": "2019.09.19", "title": "55 филма на петото издание на Синелибри"}
{"url": "https://www.dnes.bg/sport/2019/09/19/finalist-ot-turnira-tatneft-zastava-na-pytia-na-bogdan-shumarov-na-senshi.423432", "text": "Изключителен двубой между един от най-обещаващите ни млади български кикбоксьори и корав 31-годишен руснак, финалист на известния супертурнир Tatneft Cup, ще се разиграе на четвъртото издание на бойната галавечер SENSHI на 26 октомври във Варна. Сблъсъкът ще бъде между 22-годишния ни състезател от клуб „Боил“ Богдан Шумаров и близо 10 години по-възрастния Сулиман Косумов от Русия. Мачът между двамата е в категория до 75 кг по правилата на фул контакт киокушин.\n\r\nКосумов вече има участие в SENSHI. През юли в третото издание на бойната верига в Камчия той стигна до финал след киоушин двубои по правилника на Професионалната лига на Световния киокушин съюз. В тези битки, освен фул контакт удари, са позволени прехвърляния, както и атаки с ръце и лакти в главата. По пътя си 31-годишният руснак отстрани противници от Украйна и Казахстан, но на финала отстъпи пред друг българин - Петър Стойков. \n                    \n                    \n                \n                \n                \n                \r\nБогдан Шумаров също има опит на ринга на галата, макар и изявите му да са били само в стил К-1. Неговият актив е 2 победи от 2 мача на арената на SENSHI. През февруари във Варна той разгроми опонент от Украйна, а във второто издание на бойното шоу в зала „Арена Армеец“ през пролетта постигна впечатляващ успех, надделявайки над Иляс Букаюа от школата на легендата Петер Артс. Сега обаче Шумаров ще трябва да се бори за титла в киокушин двубой срещу изключителен представител от Русия.\n\r\nБогдан Шумаров е един от най-талантливите български бойци. Само на 22 години, той има зад гърба си десетки медали. Европейски шампион по кикбокс в стил К-1 за професионалисти на WAKO PRO и многократен републикански шампион по кикбокс в различни възрастови групи. Бил е и балкански шампион, световен шампион за кадети, както и два пъти световен вицешампион за мъже. Дали Шумаров ще продължи  безупречното си представяне на професионалния ринг на SENSHI и ще добави ли още една титла към актива си, предстои да разберем на 26 октомври.\n\r\nБойното зрелище SENSHI ще се проведе в Двореца на културата и спорта във Варна, а стартът ще бъде даден в 19 часа. На ринга ще се разиграят общо 12 класни двубоя по кикбокс и карате киокушин между бойци от близо 10 страни. Специален гост на галата ще бъде легендата от К-1 Петер Артс. Той ще пристигне във Варна с четирима от своите най-добри бойци, които ще се бият на арената на SENSHI. \n\r\nБилетите за шоуто вече са в продажба в мрежата на Eventim.bg на цени от 10 лв и 20 лв.", "date": "2019.09.19", "title": "Финалист от турнира Tatneft застава на пътя на Богдан Шумаров на SENSHI"}
{"url": "https://www.dnes.bg/stranata/2019/09/19/ot-dobrich-do-mars-prez-2033-g-mechtite-na-16-godishnata-tatiana.423394", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        16-годишната Татяна Иванова от Добрич взе участие в Advanced Space Academy към Космическия лагер на NASA в Хънтсвил, Алабама. Това е първият учебен космически лагер в света. След него се нарежда Space Camp Turkey в Измир, който младата девойка посети миналата година и се завърна с медал за лидерство. \n\r\nТатяна Иванова, заедно с нейния отбор, са участвали в три мисии като последната е била до Марс и е продължила 3 часа. \n\r\nОтборът на Татяна \"Team Isidis\" се е преборил за купата на командирите, а тя е била удостоена с наградата \"Крилата на академията\", която се връчва само на най-изявилите се лагерници.\n\r\nТатяна има няколко тетрадки със стъпки, през които трябва да премине, за да осъществи мечтата си. Една от целите на 16-годишното момиче от Добрич е да лети до Марс през 2033 година.\n                    \n                    \n                \n                \n                \n                \r\nУчастието ѝ в Space Camp в Турция и САЩ й доказало, че българите има какво да дадат за космическото развитие на света. По време на космическата си седмица в Алабама Татяна отново преминава през редица изпитания и нови знания.\n\r\nЗа да стигне до обучителния център по модел на НАСА тя търси и получава помощ от десетки добри хора. \n\r\nЗаедно с другите деца от Центъра за творечско обучение, Татяна планира среща с държавните мъже, за да ги убеди, че страната ни трябва да бъде част от Европейската космическа агенция.", "date": "2019.09.19", "title": "От Добрич до Марс през 2033 г. – мечтите на 16-годишната Татяна"}
{"url": "https://www.dnes.bg/rock/2019/09/19/milena-slavova-hedlainer-na-the-brava-fest.423426", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНе само градовете могат да бъдат домакини на големи музикални събития. В благоевградското село Дъбрава за пета поредна година на 20 и 21 септември ще се проведе рок фестивалът The Brava Fest.\n\r\nПредизвикателството беше изключително голямо. Преди 5 години се събрахме една група хора и решихме да направим рок фестивал. Всичко дойде от нашата любов към тази музика, обяви в \"България сутрин\" Росен Георгиев - кмет на благоевградското село Дъбрава и организатор на The Brava Fest.\n\r\n\"Цонко Цонев ни помогна изключително много. Той ни каза: Лесно е да направите рок фест в Благоевград, пробвайте в Дъбрава. Рок фестивалът помогна изключително много за развитието на Дъбрава. Миналата година вкарахме и балканско звучене. Селото е много близо до Благоевград и туристите, които идват, отсядат в хотелите в града\", сподели Росен Георгиев.\n                    \n                    \n                \n                \n                \n                \r\nСпоред кмета на Дъбрава хората от селото са изключително доволни от фестивала. \n\r\n\"Тази година хеадлайнерът на рок феста ще бъде Милена Славова. Миналата година имахме упрек, че нямаме известна българска група, тъй като Марко Мендоса беше основната фигура на фестивала\", \n\r\nВ петото издание на феста ще вземат участие и групи от Сърбия и от Румъния.", "date": "2019.09.19", "title": "Милена Славова - хедлайнер на The Brava Fest"}
{"url": "https://www.dnes.bg/eu/2019/09/19/kioveshi-s-odobrenie-ot-syveta-na-es-za-glaven-prokuror.423456", "text": "Съветът на ЕС одобри кандидатурата на Лаура Кьовеши за европейски главен прокурор. Новината съобщиха депутати от групата на Зелените в Европейския парламент, предаде БТА. \n\r\nГоворител на Европейската комисия уточни, че с това процедурата не приключва. По неговите думи е очевидно, че има напредък във възстановените преговори между Съвета на ЕС и Европейския парламент.\n\n\n\n\n\r\nКьовеши е единственият кандидат за поста на този етап от процедурата. Тя бе по-рано ръководител на румънската антикорупционна прокуратура.\n\r\nЕвропейският парламент вече определи избора си за Кьовеши. С днешното решение на посланиците в Съвета на ЕС се очертава единодушие между институциите. Кьовеши може да бъде назначена след официалното обявяване на края на междуинституционалните преговори.\n                    \n                    \n                \n                \n                \n                \r\nГлавният прокурор на ЕС разполага само с един мандат от седем години. Първоначално Европейската прокуратура ще разследва престъпления с бюджета на ЕС.", "date": "2019.09.19", "title": "Кьовеши с одобрение от Съвета на ЕС за главен прокурор"}
{"url": "https://www.dnes.bg/zvezdi/2019/09/19/shakira-ne-vijda-sinovete-si-po-mesec.423437", "text": "Шакира призна, че понякога не се вижда с децата си по цял месец. 42-годишната певица има двама сина от съпруга си Жерар Пике - Милан на 6 години и Саша на 4 години.\r\nТя казва, че графикът ѝ е много натоварен и често прекарва седмици далеч от семейството си.\r\n \r\n\"Понякога е много трудно, когато не можеш да видиш синовете си цял месец или дори повече. Но се чуваме чрез FaceTime, така че постоянно комуникираме и това помага\", обяснява звездата пред списание \"Viva\".\r\n\r\nИзпълнителката на \"Underneath Your Clothes\" казва, че е благодарна на футболиста, че ѝ помага със семейните задължения и посочва, че двамата много се подкрепят.\r\n \r\n", "date": "2019.09.19", "title": "Шакира не вижда синовете си по месец"}
{"url": "https://www.dnes.bg/teatar/2019/09/19/impro-festival-za-nai-smelite-aktiori-v-sofiia.423424", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Напук на общоприетото схващане, че хората трябва да се стараят да потискат своята спонтанност и да не се доверяват на първоначалния импулс, съществува група от инакомислещи творци, които развиват своите моментни хрумвания и ги превръщат в стойностен театрален продукт.\n\n\r\n\n\r\nСборният пункт на тези хора за четвърта поредна година е София, а причината майсторите на импровизацията да обменят опит е международен фестивал, посветен на тъмната и светлата страна на комедията. \n                    \n                    \n                \n                \n                \n                \r\n\"Фестивалът се провежда за четвърта поредна година, не само от Европа има участници - имаме международно присъствие и от Тел Авив, и от Лос Анджелис. Това е групова импровизация, най-добрите майстори правят по един час представления. Спонтанното се ражда от събиране на енергии\", разказа създателят на \"ШиЗи Импро театър\" Златин Цветков в \"България сутрин\".\n\r\n\"Всяка вечер имаме много опитни групи - една вечер могат да играят комедийно, а друга мрачно, тъмно представление с черен хумор. В понеделник и вторник ще бъдат българските групи. Самите групи играят, публиката дава начало - има акапелни импровизации. Всяко представление е спонтанно само за себе си\", каза още Цветков.\n\r\nОт думите му стана ясно още, че публиката предлага всякакви неща, а най-опитните могат да играят с всеки. Предлагат и уъркшоп с човек, който ще прави 15-минутна импровизация с някого от публиката.\n\r\n\"Енергията на хората, които се занимават с това, е много отворена и позитивна. Богатството е, че когато имаме различни култури, събираме гледни точки и хуморът става интернационален\", сподели Златин Цветков пред .\n\r\n\"Водим курсове, преподаваме на хора, които искат да се занимават с това. Изключително много комици в САЩ са именно импровизационни актьори. Това не са професионални актьори. В импровизацията няма грешка - вплита се в историята и става основна част от нея\", коментира Цветков.", "date": "2019.09.19", "title": "Импро фестивал за най-смелите актьори в София "}
{"url": "https://www.dnes.bg/business/2019/09/19/63-ot-bylgarite-iskat-da-znaiat-za-uspehite-v-biznesa.423469", "text": "63% от българите биха искали да научават повече за успешните български предприятия и предприемачи. От друга страна, 59% изразяват неодобрение, че в медиите не се споменават имената на успешните компании. Необходима е по-широка публичност за успехите на бизнеса у нас, каза в ефира на  бившият вицепремиер Лидия Шулева.\n\r\nЛидия Шулева напомни какво гласи член 41-ви на Конституцията, а именно - че всеки български гражданин има право на информация.\n\r\n\"Нека се замислим дали електронните медии спазват правото на българските граждани по отношение на информация, когато трябва да се съобщят новини за успешни примери. Не се прави разлика между информационна и рекламна цел, но когато става дума за негативни събития, тогава всички имена са на първо място\", допълни Шулева.\n                    \n                    \n                \n                \n                \n                \r\nДнес ще бъдат представени участниците в инициативата \"Да успеем в България\", предстоящите дейности и резултатите от представително социологическо проучване за нагласите на българското общество към процесите в икономиката и стопанските субекти, както и към начина на медийното им отразяване.\n\r\nШулева разкри, че \"Да успеем в България\" е инициатива и дългосрочен проект, който успя да обедини много бизнес организации - Българската стопанска камара, Асоциацията на индустриалния капитал, Търговско-промишлената палата и т.н. \n\r\n\"Тази инициатива стартира с едно социологическо проучване на агенция \"Тренд\", което да изследва нагласите може ли да се прави бизнес в България\", подчерта още тя.\n\r\nОт думите на бившия вицепремиер стана ясно, че се цели създаване на законодателна инициатива, с която медиите да бъдат задължени да не лишават българските граждани от нужната информация, включително да се направи разлика между рекламната и информационната цел.\n\r\n\"74% от хората у нас смятат, че новините са само негативни\", допълни бившият вицепремиер.\r\n\r\n ", "date": "2019.09.19", "title": "63% от българите искат да знаят за успехите в бизнеса"}
{"url": "https://www.dnes.bg/obshtestvo/2019/09/19/bnr-otnasia-globa-shefyt-kostov-moje-i-da-byde-uvolnen.423470", "text": "\nСЕМ отчита като \"безпрецедентно\" спирането на ефира на Програма \"Хоризонт\" на БНР миналия петък, което дойде на фона на протест срещу свалянето от ефир на репортера и водещ Сивлия Великова.\n\r\nСпоред регулаторния орган радиото е нарушило задълженията си като обществена медия, Закона за радио и телевизия, ангажиментите по лицензията си и др. \n\n\n\r\nНационалното радио ще бъде санкционирано, като ще бъде оповестен размерът на глобата.\n\r\nДо утре прокуратурата ще бъде сезирана от СЕМ и за опит за цензура и заплахи, след като днес журналисти от \"Хоризонт\" разказаха за събитията в радиото около свалянето на Великова от ефир, съобщи bTV.\n                    \n                    \n                \n                \n                \n                \r\nС 4 гласа \"Да\" беше прието следващия петък съветът да обсъди поисканата от журналистите оставка на Светослав Костов. \n\r\nДотогава от регулатора ще се запознават с предоставените им днес документи по двата случая.\r\nСъветът още утре кани генералния директор и редакционната колегия на \"Хоризонт\" на обща среща.", "date": "2019.09.19", "title": "БНР отнася глоба, шефът Костов може и да бъде уволнен"}
{"url": "https://www.dnes.bg/notifikacii/2019/09/19/pilot-na-f-16-zagina-pri-uchenie-zakachi-se-vyrhu-provodnici.423462", "text": "Пилот на изтребител F-16 на Белгийските военновъздушни сили (ВВС) е загинал днес при учение във Франция, съобщават местни медии.\r\n\r\nПо свидетелства на очевидци група изтребители тази сутрин е изпълнявала полет на пределно малка височина. Белгийският изтребител е закачил къща при падането. Двамата пилоти на борда са успели да катапултират.\r\n\r\nЕдиният от тях е паднал върху проводници под напрежение от 250 хиляди волта. Той е загинал на място и все още не е свален от далекопровода. Не се съобщава за наранявания на втория пилот.", "date": "2019.09.19", "title": "Пилот на F-16 загина при учение, закачи се върху проводници"}
{"url": "https://www.dnes.bg/kino/2019/09/19/filmyt-aga-za-emigrantite-i-razdialata-s-nai-blizkite.423467", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Дни след като стана ясно, че филмът \"Ага\" на режисьора Милко Лазаров ще се бори за \"Оскар\", водещият на Новините ON AIR Петя Кертикова потърси автора на музиката.\n\r\nЗа личната болка, вплетена в сюжета на лентата, отбелязала успех, какъвто български филм не е имал от 30 години насам, за общочовешките ценности и болките в душите на емигрантите от Лос Анджелис говори композиторът Пенка Кунева.\n\r\n\"Този филм ще резонира особено силно с емигрантите. Всички ние, които сме напуснали родината си и сме оставили близките си в България\", казва Кунева.\n                    \n                    \n                \n                \n                \n                \r\nТя е една от малкото жени-композитори в Холивуд. Оркестрирала е музиката към филми, сред които \"Карибски пирати\" и \"Ангели и демони\".\n\r\nНа 27 септември \"Ага\" ще бъде представен и пред българска публика в Лос Анджелис, а догодина лентата ще се бори за Оскар в категория \"чуждестранен филм\".  \r\n ", "date": "2019.09.19", "title": "Филмът \"Ага\" - за емигрантите и раздялата с най-близките..."}
{"url": "https://www.dnes.bg/eu/2019/09/19/gubim-v-transportnata-komisiia-bitkata-za-paketa-mobilnost.423443", "text": "Транспортната комисия в Европейския парламент отхвърли днес предложението пакетът \"Мобилност\" да бъде изтеглен от Европейската комисия, предаде БНР.\r\nЗаседанието на транспортната комисия продължи по-малко от десет минути. \n\nВ началото председателката Карима Дели обяви, че евродепутатът Исмаил Ертуг, който бе вносител на предложението камионите да се връщат в страната - отправна точка на всеки четири седмици, става заместник-председател на парламентарната група на Прогресивния алианс на социалистите и демократите и вече няма да е докладчик по пакета. \n\r\nНовият координатор е шведът от същата партия Юхан Даниелсон.\n                    \n                    \n                \n                \n                \n                \r\nВносителят на искането за изтеглянето на пакета - евродепутатът от ЕНП Андрей Новаков призна, че резултатът от заседанието не е положителен, а дори малко разочароващ. \n\r\n\"Идва следващата седмица, така че готвим се за него тогава, когато гласуваме дали да се даде мандат, но не очаквам да има по-добро представяне от това. Ясно е, че мнозинството е категорично срещу нашата позиция\", каза той пред БНР.\n\r\nПредседателката на транспортната комисия Карима Дели съобщи, че следващото заседание е във вторник. Тогава ще се гласува дали да започнат преговорите по пакета. Ако вотът бъде положителен, започват преговори със Съвета и Комисията.\n\r\nНовата комисия трябва да поеме функциите си от първи ноември.", "date": "2019.09.19", "title": "Губим в транспортната комисия битката за пакета \"Мобилност\""}
{"url": "https://www.dnes.bg/notifikacii/2019/09/19/avikompaniia-podlaga-na-dieta-piloti-i-stiuardesi-pesti.423431", "text": "Разкъсван от финансови проблеми, индийският национален авиопревозвач променя менюто в самолетите и подлага на диета пилотите и стюардесите. Говорителят на компанията Дананджай Кумар оповести мярката, която цели да бъде предоставена \"здравословна и изгодна откъм разходи храна на екипажите от вътрешните и международните линии\", предаде БТА.\n\r\nКумар отказа да коментира появилите се информации в медиите, че ястията, които ще бъдат предимно вегетариански, ще поевтинеят с 1/3 в сравнение със сегашните, които възлизат на 11 долара за порция.\n\r\nНовото меню беше въведено в понеделник за полетите, тръгващи от Делхи и Мумбай, като то ще бъде разпростряно и до други начални дестинации.\n                \n                \n                \r\nОт авиокомпанията заявиха, че разработените ястия са леки, хранителни, с ниско съдържание на мазнини и с характерен домашен /индийски/ привкус.\n\r\nРешението за снижаване себестойността на бордовите дажби за екипажите идва в момент, в който индийските власти желаят да се освободят от задлъжнелия с 8 милиарда долара авиопревозвач. \n\r\nМиналата година правителството на премиера Нарендра Моди направи неуспешен опит да продаде \"Еър Индия\", а сега през месец октомври отново ще й търси купувач.\n\r\nПрез 2009 година авиокомпанията уволни 10 стюардеси, които бяха с наднормено тегло и не успяха да влезнат във форма за 3-годишния период, който им бе даден, и през който те бяха включени към наземния персонал.\r\n ", "date": "2019.09.19", "title": "Авикомпания подлага на диета пилоти и стюардеси, пести"}
{"url": "https://www.dnes.bg/temida/2019/09/19/specprokuraturata-protestira-miarkata-na-arabadjieva.423471", "text": "Специализираната прокуратура протестира изменението на мярката за неотклонение на Маринела Арабаджиева, обвинена за участие в организирана престъпна група за данъчни престъпления и пране на пари. Това съобщиха от пресцентъра на Апелативната специализирана прокуратура. \n\n\r\nСпецсъдът промени вчера мярката й от \"задържане под стража“ в \"домашен арест\".\r\nСъдебният състав прие, че е налице обосновано предположение Арабаджиева да е извършила престъпленията, за които са й предявени обвинения, както и че опасностите да се укрие и да извърши друго престъпление, са налице. Определението си за изменение на мярката първоинстанционният съд мотивира единствено с влошеното ѝ здравословно състояние.\r\n                    \n                    \n                \n                \n                \n                Днес Специализираната прокуратура внесе в съда протест срещу въпросното определение. Мотивите на прокуратурата за това са, че резултатите от последната съдебно-медицинска експертиза за здравословното състояние на Арабаджиева сочат, че тя може да пребивава в условията на следствения арест.\r\nВъв връзка с констатираните й заболявания, с постановление от 28 юли 2019 г. наблюдаващият прокурор е разпоредил Арабаджиева да бъде настанена за терапия в болница \"Лозенец\" (бившата Правителствена болница) с оглед адекватното й лечение. Тя обаче е отказала в собственоръчно написана декларация.", "date": "2019.09.19", "title": "Спецпрокуратурата протестира мярката на Арабаджиева"}
{"url": "https://www.dnes.bg/sport/2019/09/19/taibe-iusein-na-final-na-svetovnoto-pyrvenstvo.423480", "text": "Тайбе Юсеин постигна най-бързата си победа и се класира на финал на световното първенство по борба в Казахстан.\r\n\r\nСамо 39 секунди бяха нужни за световната и европейска шампионка да повали с технически туш 10:0 опитната унгарка Марина Шащин, съобщава БТА.\r\n\r\nТака утре Тайбе ще брани титлата си срещу Айсулу Тинибекова (Киргизстан), пета на олимпиадата Рио 2016, трета на световното през 2017-а и бронзова медалистка от турнира \"Дан Колов\" тази година.\r\n\r\nОще с класирането си за полуфиналите Юсеин осигури първа квота за родната борба за олимпиадата Токио 2020.\r\n\r\nФиналите са утре след 15 часа.\r\n ", "date": "2019.09.19", "title": "Тайбе Юсеин на финал на световното първенство"}
{"url": "https://www.dnes.bg/temida/2019/09/19/zaslugi-i-dobro-povedenie-ubiecyt-djok-polfriiman-izliza-na-svoboda.423483", "text": "Убиецът на студента Андрей Монов-австралиецът Джок Полфрийман излиза на свобода. Той беше осъден през 2011 година на 20 години затвор, но понеже е излежал повече от половината от присъдата си, може да бъде пуснат предсрочно на свобода. Реално австралиецът прекара 12 години зад решетките, а останалите 8 му бяха спестени.  \n\n\n\n \"Тричленен състав на Апелативен съд–София с председател Калин Калпакчиев и членове Весислава Иванова и Виолета Магдалинчева разгледа днес жалба срещу решение на Софийския градски съд (СГС), с което е оставена без уважение молба за предсрочно условно освобождаване на австралийския гражданин Джок Полфрийман. \n                    \n                    \n                \n                \n                \n                \r\nАпелативните магистрати намират жалбата за основателна и Полфрийман може да излезе на свобода. В случая са налице законовите основания за предсрочно условно освобождаване. Мотивите на съдебния състав ще бъдат публикувани на сайта на съда\", пише в прессъобщение на съда.\n\r\nПолфрийман е в ареста от края на 2007 г., когато извърши убийството в центъра на София. След спор и сбиване тогава с компанията на Монов австралиецът намушка фатално с нож студента и рани Антоан Захариев.\n\r\nТъй като вече е изтърпял половината от наложеното му наказание, Полфрийман се възползва от правото си и от променения закон, за да поиска предсрочно освобождаване. \n\r\nСофийският градски съд трябваше още през м.г. да разгледа молбата му, но осъденият пожела да се запознае с внесените документи от затворническата администрация.\n\r\nДелото беше отложено, но Полфрийман преценил, че няма смисъл да иска предсрочно освобождаване, след като становището на администрацията е, че трябва да стои още в затвора.\n\r\nВ документите пишело, че Полфрийман е стриктен и изпълнителен, но имало още какво да се работи с него. \r\nПрез последните години бил награждаван 10 пъти и нямал наказания.\n\r\nТой е и един от затворниците, които спечелиха безпрецедентното дело и извоюваха секс без камери и надзиратели в затвора.\n\r\nТричленен състав на ВАС отмени заповедта на директора на ГДИН, според която подобни срещи по възможност се следят с видеокамери и се провеждат в присъствие на надзиратели. \n\r\nИмето на Полфрийман нашумя и през 2016 г. В затвора той стана председател на затворническо сдружение, което се бори за правата на лишените от свобода.\n\r\nЗаради тази му инициатива неговата сънародничка Каролайн Стейпълс го номинира тогава за \"Човек на годината“ в класацията на Българския хелзинкски комитет (БХК), което предизвика обществен скандал и правозащитната организация оттегли номинацията му.", "date": "2019.09.19", "title": "Заслуги и добро поведение: Убиецът Джок Полфрийман излиза на свобода"}
{"url": "https://www.dnes.bg/index/2019/09/19/bez-budilnik-v-polsha-surovata-krasota-na-visokite-tatri.423412", "text": "\n\r\nТатрите са планински масив в Западните Карпати с най-висока точка в Словакия - 2655 м при връх  Герлаховски щит. И това е един от случаите, в които цифрата за височината съвсем не е всичко! Изграден от гранити и варовици, масивът в голямата си част е недостъпен за пешеходен и дори за алпийски туризъм.\r\n                \n                \n                Всъщност планината предлага тежки изпитания и за най-подготвените, затова неслучайно има периоди, в които е затворена за туризъм. Казвам планината, понеже Татрите са си в Шенген и българската ни група имаше щастливата възможност да достигне безпрепятствено и двете коти на връх Риси - от полска и от словашка страна. Няколко метра ги разделят, изглеждат почти идентично, но не и гледката от тях.\r\nНо като за начало, Татрите в Полша бяха нашата цел за няколко дни. Отлична отправна точка за тях е полският курорт Закопане. Има и прекрасни хижи, но малко на брой за наплива от хора, който буквално залива планината.\r\nПланинският туризъм в Полша е истински национален спорт. Първото ни впечатление беше именно от тълпите туристи, основно поляци. От ранните  сутрешни часове до късните вечерни хиляди са по пътеките в Татрите. Има и съвсем невръстни пеленачета, които родителите носят на ръце или возят в количка, за да бъдат сред природата.\r\nДругото, което също веднага се набива на очи, е липсата на коли в националния парк.  Съвсем в началото му има бариера, след нея продължителен асфалтов път. Ако не  ти се \"бие крак\" по него, може да се качиш на конска каруца, управлявана  от поляци в традиционно облекло. Удоволствието е около 50 лв., но  наистина спестява доста излишен път.\r\nЗа парка има входна такса, която е символична (около 2-3 лв.), но може би също  обяснява защо поддръжката е на ниво – хубава маркировка и табели и идеално поддържани хижи. От камък и дърво, условията в тях са  наистина като за хотел. Менюто е пребогато, наливната бира е хубава и може да платиш с карта. Боклукът естествено се събира разделно.\r\nМестата обаче са кът и уикендите обичайно се запълват в самото начало на  годината. Ние имахме удоволствето да пренощуваме една нощ в полска хижа.  Единственото, което напомняше, че не сме в хотел, бяха общите помещения и двуетажните легла.\r\nВъв Високите татри в Полша почти липсват пътеки, каквито ги познаваме от  нашите планини. Болшинството са буквално постлани с камъни, често  оформящи стръмни стъпала. Казаха ни, че целта е планината да бъде  максимално достъпна, имало дори пътеки, подходящи за хора с колички.\r\nХарактерна особеност са многото езера с кристално чиста вода. В тях  плуват риби, но и патици, които съвсем не се смущават от близко  насочените обективи. В единия от дните имахме късмет да видим  кошута, която кротко пасеше на метър-два от оживена пътека. Явно никой  тук не притеснява животните, а и те са свикнали с потока от хора.\r\nОсновна цел в плановете ни беше изкачването на най-високата точка на Полша,  върхът Риси (2 499 м). Както вече стана дума, котите са две - от полска и от словашка страна. Втората е малко по-висока, но казват, че  достигането й е по-лесно, доколкото изобщо тази дума може да се употреби  за маршрутите в Татрите.\r\nОтправна точка за върха е езерото Морские око, което само по себе си е една от известните забележителности в националния парк. То е най-голямото и едно от най-дълбоките - над 50 метра. До върха следват около 4 часа и половина стръмно изкачване, а езерото е една от  съпътстващите гледки – все по-високо и по-високо. В края си участъкът е  обезопасен с вериги, а разминаването не е лесно и като цяло е доста сравнимо с магистрала.  Но няма как, тясно и стръмно е и заради безопасността всички се изчакват. \n\r\nВсъщност върховете, които заобикалят Морские око, се издигат на около 1000 метра над  повърхността му. Името идва от стара легенда, според която езерото се  свързва с морето чрез подземен канал. Макар че този ден Риси беше забулен в мъгла, чувството, че си преодолял такава нелека цел, беше божествено.\r\n\"Планината винаги има последната дума\" - много точна реплика от известен филм, която прекрасно описва и нашето приключение в Полските Татри. В единия от дните, когато заваля, беше немислимо изкачването на предвидения по програма връх, а в друг изобщо не успяхме да стъпим в планината заради проливен дъжд. Така че когато слънцето грее над Татрите, си е истински празник!\r\nИменно така беше в прехода ни към Кожи виерх (Kozi Wierch), издигащ се над Долината на петте езера. Маршрутът към него също е много живописен и донякъде не беше изненада, че видяхме снимаща се двойка младоженци. След фотосесията булката ловко  вдигна полите на роклята и ги завърза около кръста си, с което разкри  къси панталони и туристически обувки. Ех, тези поляци!\r\nВърхът е част от известната Orla Perć - пътеката на Орела, най-трудният маршрут, по който десетки алпинисти са загубили живота си. Пътеката е много опасна и преминава главно по протежение на планинското  било. По нея има многобройни обезопасителни съоръжения - стълби, вериги, метални стъпки. В този ден също не липсваха смелчаци, а докато слизахме от Кожи виерх нататък прелетя няколко пъти спасителен хеликоптер. Едновременно се възхищавахме на това, че тази част от планинското спасяване очевидно тук не е проблем и пожелавахме пострадалите да се възстановят бързо.\r\nФиналът на нашето пътешествие беше в Краков - старата столица на Полша. Градът впечатлява с богатството на културни паметници, арт магазинчета и неизменно вкусната местна храна. Приключението ни завърши и с надеждата, че отново ще се върнем в Татрите, защо не в Словакия този път.", "date": "2019.09.19", "title": "\"Без будилник\" в Полша: Суровата красота на Високите Татри"}
{"url": "https://www.dnes.bg/akoshtete-vqrvaite/2019/09/19/bridjit-makron-otkriva-centyr-za-vyzrastni.423478", "text": "Бриджит Макрон ще се завърне към старата си професия. Съпругата на френския президент Еманюел Макрон преподаваше френска литература в град Амиен преди да стане първа дама на Франция. Интересното е, че бъдещото първо семейство на страната, се запознава точно в класната стая.\r\nТогава Еманюел е само на 15 години, а Бриджит е на 40. Въпреки това любовта между тях пламва и оттогава те са непрекъснато заедно. Когато Еманюел решава да се кандидатира за президент на Франция, съпругата му изоставя литературата, за да подкрепи кампанията му.\r\n \r\nСега г-жа Макрон е решила, че е време да се завърне към старата си професия. Този път обаче учениците ѝ ще бъдат малко по-възрастни от предишните. Тя обяви решението си на откриването на училищен център за възрастни, който се намира в парижкия квартал Clichy-sous-Bois.\r\n \r\nОсвен че се е съгласила да преподава, Бриджит е помогнала за самото създаване на центъра, който се занимава с безработни и проблемни хора на възраст между 25 и 48 години. Целта на управата там е да помогне на учениците в намирането на правилната среда в обществото.\r\n \r\n\r\n ", "date": "2019.09.19", "title": "Бриджит Макрон открива център за възрастни "}
{"url": "https://www.dnes.bg/index/2019/09/19/belgiia-sybra-s-sms-i-1-mln-za-nai-skypoto-lekarstvo-v-sveta.423441", "text": "Само за два дни белгийските граждани успяха да съберат пари, за да бъде купено лекарството с най-високата цена в света от 1,9 милиона долара. Медикаментът, които се използва за лечение на рядко генетично заболяване, беше необходим за деветмесечно момиченце. Родителите му призоваха за национално усилие, признавайки, че не могат да намерят друг начин да спасят детето си.\n\r\nТе започнаха кампания за набирането на средства с SMS-и от по едно евро, като за първия ден бяха събрани 700 000 евро, а през втория и остатъка от сумата от един милион, която беше обявена като цел на кампанията. Общо 957 549 текстови съобщения са пуснати за малката Пия за два дни.\n\r\nКампанията се превърна в истински фурор, като тя стана толкова популярна, че в нея се включиха и два от трите национални телеком оператора. Те се отказаха от таксата от 50 евроцента, която се получава за всеки благотворителен СМС и така парите се събраха по-бързо.\n                \n                \n                \r\nМалката Пия страда от атрофия на мускулите на гръбначния стълб в резултат на генетично увреждане. Състоянието й е застрашаващо живота й и децата с това заболяване не преживяват повече от четири години.\n\r\nЛекарството \"Золгенсима\" е единственото, което може да се използва за третиране на състоянието на малката Пия. То все още не е регистрирано за използване в Европа и затова бебето ще замине за САЩ за курса на лечение. Родителите вече съобщиха, че се готвят за пътуването до Чикаго.\n\r\nМеждувременно белгийският здравен министър Маги Де Блок заяви, че правителството не може да направи нищо, докато медикаментът не бъде регистриран за прилагане в ЕС.\n\r\nСъбирането на пари чрез СМС-и е рядко използван в Белгия начин за събиране на дарения, затова е още по-изненадващо, че парите се натрупаха само за два дни.\n\r\n\"Изумена съм, че една държава може да се обедини за нещо подобно\", заяви майката на Пия пред фламанската обществена телевизия.\n\r\nВъпреки, че семейството е трогнато от жеста на съгражданите си, те изразиха надежда, че на друго семейство няма да се налага да бъде изправено пред такова непосилно предизвикателство, за да спаси живота на детето си.\n\r\nС цена от 1,9 милиона евро за една доза, това ново генетично лечение, официално е най-скъпият медикамент в света.", "date": "2019.09.19", "title": "Белгия събра с SMS-и  €1 млн. за най-скъпото лекарство в света "}
