{"url": "https://www.dnes.bg/akoshtete-vqrvaite/2018/10/27/samo-za-vas-trenirovka-spored-zodiiata-i-chast.391749", "text": "Има хора, които обичат да тренират повече от други. Това твърдят астролози, според които нагласата на всеки от нас за физическо натоварване зависи от зодиакалния му знак. \n\r\nПо-сериозното физическо натоварване не е за всеки. Има неща, които просто не се отдават на някои. Ако все още се лутате дали да тичате в парка, ходите на йога или просто лентяйствате пред телевизора, ето няколко съвета кой вид тренировка е подходящ за вашия зодиакален знак. \n\r\n\n\r\nВие сте смела и приключенска личност. Винаги се стремите да бъдете на първо място. Колкото повече се съревновавате с другите, толкова повече се усъвършенствате и избягвате от рутината. \n\r\nПробвайте някой състезателен спорт, например колоездене, а защо не тенис или футбол?  Те ще затвърдят вашата увереност и ще ви дадат възможност да заякнете физически. \n                    \n                    \n                \r\n\n\r\nХората с тази зодия са най-търпеливите. Това от една страна им помага, но и пречи в много ситиуации. Що се отнася до спортуване, търпението им за постигането на добрите резултати бързо се изчерпва. Те не обичат да стоят много във фитнеса и едвам ще направят 2 обиколка на стадиона. Спринтът не е за тях, а по-скоро по-леките упражнения като стречингът, вдигането на гирички, тренировка за гърди, степ аеробика. \n\r\nТелците обичат да бъдат сред природата, затова не се учудвайте, ако ги видите да тренират на открито.\r\nВижте за останалите зодии  в ", "date": "2018.10.27", "title": "Само за вас: Тренировка, според зодията (I част)"}
{"url": "https://www.dnes.bg/politika/2018/10/27/georg-georgiev-niama-predpostavki-za-predsrochni-izbori.391827", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Управлението е стабилно, няма предпоставки за предсрочни избори. Бюджет 2019 е много добър, увеличават се заплатите в държавната администрация с 10%, на учителите с 20%, изброи зам.-министърът на външните работи Георг Георгиев.\r\nТой припомни, че ще има увеличаване на минималната заплата, на пенсиите, чиито таванът става 1200 лв.\r\n\"Дори КНСБ, казват, че това е най-добрият бюджет. БСП това никога не са го постигали. Те могат само да яхват напрежения\", обясни той пред \r\nПо повод скандала с вицепремиера Валери Симеонов и обидните му думи към протестиращите майките той обясни: \"Ние от ГЕРБ сме политически отговорни и когато се налага веднага подаваме оставки. Но не можем да се бъркаме в работите на ОП\".\r\n                    \n                    \n                \"Румен Радев нарече България \"блато\". Той си мисли, че е президент на блатото ли? Интересно ми е, така ли представя България на международните си посещения? Недопустимо е\", каза още зам.-министърът.", "date": "2018.10.27", "title": "Георг Георгиев: Няма предпоставки за предсрочни избори"}
{"url": "https://www.dnes.bg/blizak-iztok/2018/10/27/godenicata-na-hashogi-vinovnite-za-smyrtta-mu-da-bydat-nakazani.391826", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Годеницата на убития саудитски журналист Джамал Хашоги проговори в първо телевизионно интервю след неговото изчезване. Хатидже Дженгиз призова всички виновни за смъртта на любимия ѝ да бъдат наказани.\n\r\nВ онзи фатален 2-ри октомври тя го чака пред сградата на саудитското консулство в Истанбул. Днес Хатидже Днегиз си спомня с болка за съмненията, които е изпитвал годеникът ѝ и за надеждата му, че в Турция е в безопасност и че ако има проблем, той ще бъде бързо разрешен.\n\r\n\"Не съм сигурна, че мислеше за арест, но се притесняваше, че е възможно да го разпитват или да го помолят да се върне в Саудитска Арабия. Или дори да го принудят да замине – нещо, което той не искаше\", споделя тя.\n                    \n                    \n                \r\nОт убийството до днес никой от саудитските власти не се е свързал с Хатидже. Тя настоява за наказания за всички виновни – от най-ниското до най-високото ниво.\n\r\nПо-рано американският президент покани Хатидже в САЩ. Туркинята обаче е категорична, че няма намерение да заминава отвъд Океана. Според нея комуникацията на Белия дом е неискрена, съобщава \n\r\nВ завещанието си Джамал Хашоги пише, че иска да бъде погребан в свещения за мюсюлманите саудитски град Медина. И досега обаче тялото му не е открито.", "date": "2018.10.27", "title": "Годеницата на Хашоги: Виновните за смъртта му да бъдат наказани"}
{"url": "https://www.dnes.bg/akoshtete-vqrvaite/2018/10/27/20-iavni-prichini-za-da-sportuvate-po-chesto.391762", "text": "Как минава една ваша седмица? Грижи за семейството, служебни задължения, спазване на срокове, може би малко забавления или никакви... А спортувате ли редовно?\r\nПреди да сте си дали поредното оправдание, споделяме \r\nЛичностите, които спортуват редовно са по-позитивно настроени и усмихнати в сравнение с тези, които не спортуват.\r\nСпортните занимания ефективно помагат да се борим с нашите зависимости (цигари, храни, алкохол).\r\nПостигането на лични спортни резултати (дори в ежедневния крос, фитнес залата, на тенискорта) повишава нашата самооценка.\r\nСпортът способства за подобряване функциите на мозъка и е един от най-добрите начини да намалите нивото на ежедневния стрес.\r\n                    \n                    \n                Хората, които се занимават редовно със спорт са способни да свършат много повече работа от тези, които не спортуват.\r\nПо време на тренировка в организма ни се синтезира ендорфин, благодарение на който след това се чувстваме приятно.\r\nЕжедневието, което включва и спортна активност ни помага да формираме един по-здравословен начин на хранене.\r\n", "date": "2018.10.27", "title": "20 явни причини, за да спортувате по-често"}
{"url": "https://www.dnes.bg/notifikacii/2018/10/27/desetki-hiliadi-se-vkliuchiha-v-gei-parad-v-taivan.391818", "text": "Голям гей парад се проведе в Тайпе днес. Около 137 000 души излязоха по улиците на тайванската столица, за да изразят подкрепа за хомосексуалните бракове и за равенство между половете в образованието, предаде ДПА.\r\nСпоред организаторите това е рекордно участие за 16-те години, откакто в Тайван се организират гей паради.\r\nМиналата година шествието, което е смятано за най-масово в Азия, събра 110 000 човека от около 20 страни.\r\nУчастниците в гей парада днес развяваха знамена с цветовете на дъгата и в три лъча стигнаха до площада пред президентството.\r\nОрганизаторите нарекоха тазгодишното шествие \"Разкажи своята история, гласувай за равноправие\", за да призоват хората да се приберат по родните си градове за референдумите на 24 ноември по въпроса за правата на хомосексуалистите.\r\n                \n                На 24 ноември заедно с местните избори в Тайван ще бъдат произведени 10 допитвания, включително две за равни права на хомосексуалните двойки за сключване на брак и за включване на въпроси за хората с нетрадиционна сексуална ориентация в училищните програми. Консерватори са инициирали три референдума за забрана на въвеждането на подобни неща.\r\nВ Тайван референдумите са правно обвързващи, отбелязва ДПА.\r\nПрез май миналата година Конституционният съд постанови, че гражданският кодекс не може да забранява еднополовите съюзи, и даде на парламента две години да им предостави равни права с хетеросексуалните двойки. Преразглеждането на въпроса за равенството между браковете обаче не беше одобрено поради масова мобилизация на консервативната опозиция, припомня ДПА.\r\n(БТА)", "date": "2018.10.27", "title": "Десетки хиляди се включиха в гей парад в Тайван"}
{"url": "https://www.dnes.bg/sofia/2018/10/27/pojaryt-nad-stolichniia-kv-kniajevo-e-ovladian.391819", "text": "Пожарът над квартал \"Княжево\", местността Мала кория, е овладян, каза за БТА заместник-директорът на Столична дирекция \"Пожарна безопасност и защита на населението\" комисар Тошко Тошев.\r\nИзгорялата площ е около 200 кв. м треви, храсти и борови насаждения. По думите на комисар Тошев имало е опасност пожарът да се прехвърли към първите къщи на квартала. Благодарение на бързите действия на пожарникарите и на съдействието на живеещите в района, пожарът е овладян навреме.\r\nТошко Тошев обясни, че в 12.30 часа е бил получен сигнал, че от местността Мала кория, над квартал \"Княжево\", се вижда гъст, черен дим. Оперативният дежурен е изпратил на мястото на произшествието четири високопроходими противопожарни автомобила.\r\n                    \n                    \n                Гасенето на огъня е започнало веднага, за да се предотврати запалването на близките огради и къщи. Заради силния вятър е имало опасност огънят да се пренесе на съседната местност Бонсови поляни, която е над кв. \"Горна баня\".\r\nЗам.-директорът на Столична дирекция \"Пожарна безопасност и защита на населението\" уточни, че в момента обстановката вече е спокойна. Екипи на столичната пожарна ще останат на място, за да следят да няма възпламеняване в по-късните часове. Причината за възникването на пожара тепърва ще се изяснява, добави Тошко Тошев.\r\n ", "date": "2018.10.27", "title": "Пожарът над столичния кв. \"Княжево\" е овладян"}
{"url": "https://www.dnes.bg/politika/2018/10/27/neshka-s-apel-valeri-simeonov-podai-si-ostavkata.391817", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Голямата българска треньорка Нешка Робева настоятелно апелира за оставката на вицепремиера Валери Сименов.\r\nВ \"Опорни хора\" по телевизия тя се обърна към него с думите: \"Валери Симеонов, подай си оставката! Това е правилната и достойна постъпка. Аз съм го правила десетки пъти през живота си. Гладен няма да останеш.\"\r\nПовод за нейния призив са думите на вицето към майките и децата с увреждания, които взривиха обществото в последните седмици.\r\nСлед заседание на Националния съвет за тристранно сътрудничество Симеонов заяви във връзка със Закона за хората с увреждания: \"Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях\".\n\n\n\r\n                    \n                    \n                Думите на Симеонов предизвикаха протести в цялата страна с искане за оставката му и разтърсиха и без това крехкия баланс в правителството. Въпреки призивите да напусне кабинета, той само се извини с половин уста за обидната си реплика.\r\n\"Не може този човек да извива ръцете на правителството! Нима от НФСБ не могат да излъчат друг вицепремиер?\", попита Нешка Робева и поднесе своите извинения на майките на деца с увреждания в студиото на \"Опорни хора\".\r\n\"Простете ми, че не излязох да ви подкрепя! Ако протестите продължават, ще го направя! Апатията е обвзела обществото ни. Лъгани през годините, вече не вярваме, че можем да променим нещо. Аз не виждам надежда и у младите. У тях липсва хъс. Не червеният кръст трябва да е символ в българското здравеопазване, а пречупен такъв. Защото в България, ако нямаш пари - умираш\", смята тя.\r\nЦелият разговор чуйте във видеото на ", "date": "2018.10.27", "title": "Нешка с апел: Валери Симеонов, подай си оставката! "}
{"url": "https://www.dnes.bg/balkani/2018/10/27/naselenieto-na-turciia-se-e-uvelichilo-pet-pyti-za-90-g.391821", "text": "Населението на Турция се е увеличило пет пъти през последните 90 години, съобщи Турският статистически институт, цитиран от Анадолската агенция.\r\nПо данни на института първото преброяване на населението на Турция е било извършено през 1927 г. - четири години след създаването на Република Турция.\r\nПрез 1927 г. броят на населението на Турция е бил 13 милиона и 554 хиляди, а през 2017 г. - 80 милиона и 809 хиляди души.\r\nЗа 90 години броят на жените в Турция се е увеличил от седем милиона до 40,3 милиона, а броят на мъжете се е увеличил от 6,6 милиона до 40,5 милиона.\r\nСпоред прогнози на социолозите през 2023 г. населението на Турция ще бъде 86 милиона и 907 хиляди души, а през 2069 г. - 107 милиона и 664 хиляди души. (БТА)\r\n ", "date": "2018.10.27", "title": "Населението на Турция се е увеличило пет пъти за 90 г."}
{"url": "https://www.dnes.bg/stranata/2018/10/27/penka-shte-se-teli-a-i-krystnik-se-nameri-evrodeputat.391820", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Световноизвестната крава Пенка от Кюстендилското село Мазарачево ще има рожба.\r\nДо преди няколко месеца село Мазарачево не беше известно с нищо, а за Пенка знаеха едва десетина души. До момента, в който става ясно, че животното трябва да бъде евтанизирано, защото е пресякло границата със Сърбия само без необходимите документи, припомня Bulgaria ON AIR.\r\nКогато властите искат да евтаназират животното, ЕС се възпротивява под претекст, че животното е бременно. Дни по-късно се оказа, че това не е така.\r\nДнес обаче Пенка наистина е бременна. Кръстник на телето се очаква да бъде английски евродепутат консерватор Джон Флек.\r\n ", "date": "2018.10.27", "title": "Пенка ще се тели, а и кръстник се намери – евродепутат!"}
{"url": "https://www.dnes.bg/obshtestvo/2018/10/27/zashto-edno-dete-razgryshta-samo-68-ot-potenciala-si.391822", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        44-тото място в класацията на Световната банка за човешкия капитал нас, българите, не може да ни задоволява, защото ценим децата и образованието, каза главният изпълнителен директор на Световната банка Кристалина Георгиева пред Bulgaria ON AIR.\r\nСветовната банка наскоро излезе с проучване, според което дете, родено у нас, разгръща 68% от потенциала си, а България е на 44-о място в класация за човешкия капитал. За първи път Световната банка прави глобална класация на индекса на човешкия потенциал - на личния успех според средата.\n\r\n\"Тази класация ни казва, че едно българче до 18-годишна възраст прекарва 12,9 години в училище, но 2,5 години от тях са загубени. Защото това, което научава, е еквивалент на 10,3 години\" коментира Георгиева.\r\n                    \n                    \n                Според нея това трябва да ни притеснява и с оглед на демографския проблем в страната ни.\n\r\n\"Това, което ни казва класацията, е: \"Ако искате утре да сте богати, инвестирайте в децата си днес,\" казва още главният изпълнителен директор на Световната банка.\r\nПо думите й трябва да наблегнем повече на качеството на образованието, да вдигнем ролята на тези, които образоват и да вкараме новите технологии и новите начини на учене.\r\n\"За съжаление и в България, и на други места по света се увеличава разликата между елитното образование и всичко останало. Ако искаме да сме нация с бъдеще - това значи, че фокусът върху човешкия капитал трябва да е приоритет номер 1,\" коментира Георгиева в предаването \"Брюксел 1\".\n\r\nЗа първи път Световната банка включва човешкия капитал в такова проучване.\r\n\"За първи път тази година сметнахме богатството на народите, включвайки в него човешкия капитал. Досега смятахме физическия капитал - пътища, сгради, природния капитал - земя, вода; но се оказа, че човешкият капитал е най-важният.  Цялото богатство на света е 1123 трилиона долара, две трети от богатството на света сме ние – хората и колкото по-богата е една страна, толкова по-висок е делът на човешкия капитал в нейното богатство,\" заяви Кристалина Георгиева.", "date": "2018.10.27", "title": "Защо едно дете разгръща само 68% от потенциала си?"}
{"url": "https://www.dnes.bg/football/2018/10/27/beroe-i-cska-sofiia-zavyrshiha-naravno.391823", "text": "Отборите на Берое и ЦСКА-София завършиха 1:1 в дербито на 13-ия кръг на Първа професионална лига.\r\nИ двата гола в мача паднаха през първото полувреме, когато първо Тиаго Родригеш даде аванс на гостите от София, а малко след това Мартин Камбуров изравни за Берое. В началото на второто полувреме Мауридес пропусна дузпа, с което лиши и гостите от възможността да вземат три точки.\r\nОще от първите минути на срещата домакините от Берое взеха инициативата и пренесоха играта в полето на съперника си. В осмата минуга най-активният в състава на \"зелените\" Вандерсон проби отбраната на столичани и излезе очи в очи с Витаутас Черниаускас, но литовският страж излезе и скъси ъгъла, с което спаси тима си от сигурен гол.\r\n                    \n                    \n                Домакините продължиха да бъдат активни и да търсят път към вратата на Черниаускас, но противно на логиката в 27-мата минута ЦСКА-София откри резултата чрез Тиаго Родригеш.\r\nАли Соу свали с глава в центъра на терена топката към Кирил Десподов, който с мек пас намери нахлуващия на скорост Тиаго и за плеймейкъра не бе проблем да реализира, останал очи в очи с Душан Перниш.\r\nБерое обаче успя бързо да изравни резултата. В 35-ата минута Вандерсон заобиколи за пореден път левия краен бранител на гостите Борис Секулич, който успя да го спре с нарушение близо до границата на наказателното поле. От последвалия фаул топката бе центрирана към Мартин Камбуров, който с глава я прати в далечния ъгъл за 1:1.\r\nГолът даде допълнителен импулс на домакините, но играчите на Александър Томаш не можаха да капитализират предимството си във втори гол.\r\nПрез второто полувреме обаче ходът на играта се промени и гостите от София взеха инциативата. За това спомогна и появата в игра на Мауридес, с което \"червените\" заложиха на двама типични централни нападатели в негово лице и това на Али Соу, пише БТА\r\nВ 54-тата минута Иван Бандаловски застъпа в наказателното поле Жоржиньо и главният съдия Никола Попов не се поколеба да отсъди дузпа за ЦСКА-София. Зад топката застана Мауридес, чийто удар обаче бе много слаб и право в ръцете на останалия на място Душан Перниш. Така \"червените\" пропуснаха най-добрия си шанс да поведат в резултата за втори път.\r\nВ следващите минути играта се накъса от серията от нарушения, извършени от играчите и на двата отбора. \r\nБерое бе много близо до това да направи пълен обрат в 80-ата минута, когато Александър Цветков стреля по земя, Черниаускас изби, а намиращият се на метри пред опразнената врата Владимир Гаджев не успя да достигне до топката, преди тя да излезе в корнер.\r\nДо края не се случи нещо по-интересно, а равенството остави двата отбора на позициите в класирането, на които бяха и преди този кръг. \"Червените\" са трети с 29 точки, колкото има и вторият Лудогорец, който утре гостува на Септември, и две по-малко от лидера Левски. Берое е четвърти с 24 точки.\r\nОще за спорт вижте в", "date": "2018.10.27", "title": "Берое и ЦСКА-София завършиха наравно"}
{"url": "https://www.dnes.bg/usa/2018/10/27/osem-ubiti-pri-strelbata-v-sinagoga-v-pitsbyrg.391824", "text": "Осем души бяха убити при стрелбата днес в синагога в американския град Питсбърг, щата Пенсилвания, предаде ТАСС, като се позова на телевизия Си Би Ес.\r\nПредишните данни бяха за най-малко четири жертви и няколко ранени. Телевизия Ен Би Си съобщи за осем убити и 12 ранени, сред които трима полицаи.\r\nСлужителите на реда били ранени в престрелка с нападателя, който по-късно се предал, след като бил прострелян, съобщи телевизионният канал Си Ен Ен.\r\nМестната телевизия Кей Ди Кей Ей описа стрелеца като брадат бял мъж със здраво телосложение, предаде Ройтерс.\r\nПротиворечиви са сведенията къде точно е била извършена атаката. Някои медии съобщават, че нападателят открил огън в синагогата, а други - близо до нея.\r\n                    \n                    \n                В момента на стрелбата синагогата била пълна с хора, дошли на съботната служба. Според Си Би Ес, която се позовава на полицейски източници, нападателят викал \"Всички евреи трябва да умрат\", влизайки в синагогата.\r\nПолицията потвърди, че стрелецът е задържан, и съобщи за няколко загинали вътре в синагогата, както и за трима ранени полицаи. \"За момента нямаме допълнителна информация, защото продължаваме да претърсваме сградата и да установяваме дали съществуват още заплахи\", заяви полицейският говорител Крис Тогнери, цитиран от Асошиейтед прес.\r\nПрезидентът Доналд Тръмп съобщи в туит, че следи ситуацията. (БТА)\r\n\r\n ", "date": "2018.10.27", "title": "Осем убити при стрелбата в синагога в Питсбърг"}
{"url": "https://www.dnes.bg/notifikacii/2018/10/27/erdogan-sled-sreshtata-v-istanbul-niama-voenno-reshenie-za-siriia.391825", "text": "Лидерите на Турция, Русия, Франция и Германия излязоха със съвместно заявление след края на четиристранния форум за Сирия в Истанбул, съобщава Anadolu Agency.\r\nПрезидентът на Турция Реджеп Ердоган определи като ползотворни преговорите с участието на лидерите на Русия, Германия и Франция. Ердоган заяви още, че причината за разрастването на конфликта в Сирия е била пренебрежителното отношение на международната общност.\n\r\n\"Ако международната общност и в бъдеще продължи да игнорира сирийския конфликт, проблемите в тази страна ще се увеличават и трагедията за сирийския народ няма да свърши“, заяви турският лидер. По неговите думи няма военно разрешение на конфликта в Сирия.\n                \n                \r\nЧетиристранната среща на върха с участието на турския президент Реджеп Таийп Ердоган, германския канцлер Ангела Меркел, президента на Русия Владимир Путин и президента на Франция Еманюел Макрон продължи близо три часа, предава РИА Новости.\r\nТя се проведе в главната зала на двореца Вахдетин, имение, принадлежало на последния султан на Османската империя Мехмед VI Вахидедин, което в момента се използва като един от работните офиси на турския президент.\r\nПървоначално се предполагаше, че разговорите ще продължат около три часа. Час и половина след началото им, специалният посланик на ООН за Сирия Стефан де Мистура излезе от заседателната зала и изчака завършването на срещата на високо равнище заедно с журналистите. Той нарече дискусиите на форума много полезни и конструктивни.\n\r\n\"Погледите на целия свят, включително на нашите братя от Сирия, днес са обърнати към Истанбул\", заяви президентът на Турция Ердоган при откриване на срещата.\r\nТой изрази надежда, че искрените и конструктивни действия на Турция, Германия, Франция и Русия ще оправдаят надеждите на световната общност. По думите на Ердоган сирийската тема остава приоритет в преговорите с руския му колега Владимир Путин, съобщава \"Фокус\".\r\n\"Също така ние се стремим да запазим тесните контакти с президента на Франция Еманюел Макрон и канцлера на Германия Ангела Меркел, за да ги информираме за процесите“, заяви турският лидер.\r\nЦелта на срещата на върха, която се провежда по инициатива на турския държавен глава, е изработването на нова формула за политическо разрешение на сирийския конфликт, който продължава вече осем години.\r\nВ дневния ред бяха включени широк спектър от въпроси, като например: споразумението за Идлиб, положението на бежанците, доставката на хуманитарна помощ, формирането на конституционна комисия и политическия преходен процес. Турция се надява, че един от резултатите на мероприятието ще е създаване на комисия за изготвяне на нова Конституция на Сирия, отбелязва „Анадолската агенция“.", "date": "2018.10.27", "title": "Ердоган след срещата в Истанбул: Няма военно решение за Сирия!"}
{"url": "https://www.dnes.bg/notifikacii/2018/10/27/6-te-priznaka-che-tialoto-vi-e-napylno-zdravo.391759", "text": "Хората са склонни да търсят под вола теле. В природата ни е да се вглеждаме по негативен начин във всичко, защото това и получаваме като обратна връзка. Свикнали сме по презумпция да не сме здрави, защото в съвремието пълното здраве е рядко срещано или поне така си мислим. Преди да побързате да се усъмните в тялото си, преди да посегнете към ненужните за вас хранителни добавки или медикаменти, преди да прибегнете към някоя глупава модерна диета, вижте кои са признаците, че всичко това не ви е нужно! Има сигнали, които ясно подсказват, че всъщност тялото ви е напълно здраво и трябва да се радвате.\r\n\r\nСухата, накъсваща се и капеща коса може да бъде признак на редица заболявания. Ако обаче вашата е тъкмо обратното – лъскава, здрава, гъста и в добро състояние, това е положителен сигнал за вашето здраве.\r\n                \n                Здравото тяло е в състояние да произвежда достатъчно колаген и протеини, подхранващи и хидратиращи косата отвътре по естествен път.\r\n\r\nПодобно на косата, ноктите също са проекция на вътрешното здраве. Ноктите могат да издадат редица здравословни проблеми, стига да можем да ги разчетем. Те се нуждаят от доста хранителни вещества, за да са здрави. Ако ноктите ви са нечупливи, розови и растат нормално, значи организмът ви е здрав.\r\n", "date": "2018.10.27", "title": "6-те признака, че тялото ви е напълно здраво"}
{"url": "https://www.dnes.bg/politika/2018/10/27/cvetanov-podkrepi-simeonov-vinagi-e-rabotil-za-horata.391828", "text": "В действията си вицепремиерът Валери Симеонов винаги е защитавал обществения интерес и решаване проблемите на хората с увреждания с увеличаването на средствата, които трябва да бъдат заделени от държавата, заяви пред БНТ председателят на парламентарната група на ГЕРБ Цветан Цветанов.\n\r\nИзказването на Сименов, че Законът за хората с увреждания \"беше започнат като опит да се угоди на една група кресливи жени, които спекулираха с децата си. Манипулираха обществото, изкарвайки на пек и на дъжд тея уж болни деца без грам майчинско чувство, грижа за тях\", Цветанов коментира така: \"Това са думи, които не би трябвало да излизат от човек, който заема подобна позиция\".\n                    \n                    \n                \r\nПредседателят на парламентарната група на ГЕРБ обаче припомни: \"Имаше извинения, има разговори, които са водени между всички участници в коалиционния съвет. И, разбира се, ние сме отправили съответните си забележки и призив да не правим подобни изказвания\"\r\nПо думите му ако погледнем действията, дори и на вицепремиера Валери Симеонов, може да се каже, че в действията си винаги е защитавал обществения интерес. \"Търсил е решаване на проблемите на хората с увреждания с увеличаването на средствата, които трябва да бъдат заделени от държавата, с въпросните 150 милиона лева. И да може действително да се приемат закони, които да съответстват на обществената подкрепа.\", добави Цветанов\n\r\n\"Аз не смятам, че има криза, която да е неизпълнение на ангажименти в управленска програма, ангажименти, които са свързани с коалиционното ни споразумение. И това е повече едно преекспониране от тези, които са се забързали да идват на власт, без обаче да предлагат алтернатива и без да имат необходимата обществена подкрепа, каза още Цветанов.", "date": "2018.10.27", "title": "Цветанов подкрепи Симеонов: Винаги е работил за хората"}
{"url": "https://www.dnes.bg/balkani/2018/10/27/na-vseki-5-minuti-edin-rumynec-napuska-3-5-mln-za-10-godini.391720", "text": "Младите хора в Румъния се чувстват изоставени от политиците и напускат родното място, за да търсят късмета си в чужбина. Има обаче и такива, които хранят надежда за по-добро бъдеще в страната.\n\r\nОт летището в Яш до Пиатра Неамт има около 160 километра - около два часа път с кола. \"Все още нямаме магистрали. И това през 2018 година! В региона Молдова няма дори и малка отсечка\", отсича сърдито шофьорът Нику, който ме вози до Пиатра Неамт, разказва Медана Вайдент в материал за .\n\r\nРегионът Молдова в Североизточна Румъния е богат на туристически забележителности. Сред тях са идиличните местности, историческите винарски изби и манастирите с прочутите фрески, които са включени в списъка на световното културно наследство на ЮНЕСКО. Само че след промяната през 1989 година регионът не се развива така, както се надяваха мнозина. Индустрията беше съсипана. Последваха масова безработица и вълна от заминаващи за чужбина хора. Особено в селските райони много деца живеят без родители. Оставени в повечето случаи на грижите на баба и дядо.\n                    \n                    \n                \r\nОколо 3,5 милиона румънци са напуснали страната през последните десет години. Доклад на ООН показва, че след Сирия Румъния е страната с най-голяма диаспора в чужбина. По данни на националния статистически институт в Букурещ на всеки пет минути и 27 секунди един румънец напуска страната.\n\r\nШофьорът Нику с гордост разказва, че дъщеря му започнала да следва в Яш. И вече се записала за курс по немски език с надеждата един ден да работи в Германия. \n\r\nМоже ли обаче да се сърдим на младите? Остава надеждата, че един ден вече няма да има причина младите хора да напускат страната. Надеждата, че младите ще виждат своето бъдеще тук, а не в чужбина. Защото т. нар. \"изтичане на мозъци\" не е абстрактен феномен, то се усеща навсякъде. Това е някакъв омагьосан кръг, който трябва да бъде разкъсан.  Вездесъщата корупция, обърканите политически отношения и разделението на обществото тласкат много млади хора да търсят късмета си в чужбина. А това се отразява на цялостното развитие на Румъния. В страната има остър недостиг на лекари, медицински сестри, занаятчии, инженери и компютърни специалисти.\n\r\n\n\r\nПиатра Неамт е град с богата история. В центъра на града е историческият ансамбъл на княжеството на Стефан Велики, който е най-значимият молдовски княз, управлявал провинцията почти 50 години през 15-и век. Произходът на името Пиатра Неамт, което в буквален превод означава \"немски камък\", не е ясен. Втората част от името Неамт (немски) сигурно е препратка към германските преселници, които са дошли по тези земи през Средновековието. В града има и панелки, които пък напомнят за комунистическото минало. Улиците са чисти, а хората са приветливи.\n\r\nЗапазена марка на града е Младежкият театър. Тази година той празнува 60-ия си рожден ден. Много от изявените актьори и режисьори в Румъния са започнали своята творческа кариера именно тук. Младежкият театър в Пиатра Неамт е организирал и първия международен театрален фестивал в Румъния, който вече има 30-годишна история.  Много често дори се говори за \"феномена Пиатра Неамт\".\n\r\nРежисьорката и драматуржка Джанина Карбунариу е директор на театъра от една година. Тя е известна не само в Румъния, но и в чужбина. Нейни спектакли жънат успехи на международни фестивали като този в Авиньон, например. В своите пиеси тя се занимава с диктатурата на Чаушеску, с корупцията, миграцията и глобализацията. В последната си постановка - \"Work in Progress\" тя работи с млади артисти от цяла Италия и разглежда под лупа европейския трудов пазар. \n\r\nСтава дума само не само за младите италианци, а и за работници от Източна Европа, както и за мигрантите. \"Беше интересно да разбера, че експлоататорските механизми действат навсякъде еднакво\", споделя Карбунариу. 41-годишната режисьорка постоянно търси диалога с обществото в този град. В повечето постановки на Младежкия театър неизменно има препратки към съвременна Румъния и Европа. След представленията публиката може да задава въпроси на творците. \"Това е наш дълг като творци. Ние не можем да променим света, но с помощта на театъра и изкуството можем да го направим по-разбираем. Театърът подтиква към размисъл. А това не е никак малко\", споделя Джанина Карбунариу.\n\r\nСлед спектакъла срещам 18-годишните Виорела и Георге. Те са силно впечатлени. Георге дори си мечтае да следва актьорско майсторство и някой ден да стане член на трупата. Виорела иска да стане инженерка по астронавтика. Двамата разказват, че спектаклите на театъра се обсъждат много интензивно. В училище, у дома и сред приятели. Питам Виорела дали мисли да замине в чужбина след следването си. \"Не! В никакъв случай! Най-много за да получа магистърска степен. Много от моите връстници обаче смятат да отидат в чужбина. На мен Румъния ми харесва. И ще се радвам, ако мога да допринеса по някакъв начин за положителното ѝ развитие\", заключава тя.\n\r\n \r\n", "date": "2018.10.27", "title": "На всеки 5 минути един румънец напуска – 3,5 млн. за 10 години"}
{"url": "https://www.dnes.bg/notifikacii/2018/10/27/kobrata-gotvi-nov-mach-prez-mart-niama-da-chaka-djoshua.391803", "text": "Кубрат Пулев няма никакво намерение да стои и да чака Антъни Джошуа. При успех над Хюи Фюри довечера българинът ще стане официален претендент за пояса на британеца във версия IBF.\n\r\nТова означава, че той трябва да излезе срещу него на ринга най-късно до 28 октомври 2019-а, каквито са правилата на федерацията. Ако Ей Джей не се съгласи на такъв мач дотогава, той е заплашен от отнемане на титлата.\n\n\r\nДокато минава времето за евентуалния сблъсък обаче, Кобрата със сигурност ще направи поне още един мач. При това много вероятно е той да бъде в Чикаго. Това обяви неговият мениджър и партньор Ивайло Гоцев.\n\r\n\"Не се ангажираме Кубрат Пулев да чака специално двубой с Антъни Джошуа. Без значение как ще завърши мачът му срещу Хюи Фюри, Кобрата ще продължи напред. Имаме желание още през март да му организираме двубой в Чикаго.\n                \n                \r\nПри победа над Хюи Кубрат ще стане претендент №1 за световната титла на IBF. Никога не е късно да се пробие в САЩ. Пулев има сериозно бъдеще. Видяхте как изглеждаше Владимир Кличко на 41 години срещу Антъни Джошуа\", заяви Гоцев.\n\r\n\r\n ", "date": "2018.10.27", "title": "Кобрата готви нов мач през март, няма да чака Джошуа"}
{"url": "https://www.dnes.bg/politika/2018/10/27/petkova-ne-dyrjavata-pazaryt-opredelia-cenite-na-gorivata.391804", "text": "Цените на горивата не се регулират от държавата. Те се определят от пазара - от търсенето и предлагането. Това каза министърът на енергетиката Теменужка Петкова пред журналисти в Сандански по повод протестите срещу високите цени на горивата в страната.\n\n\r\nТова са нормалните пазарни механизми и държавата няма как да влияе, заяви министърът.\r\n„България е член на ЕС. И за нас важат правилата на либерализирания пазар. Има регулация за цената на електроенергията за битовите потребители, но тенденцията е и тази регулация постепенно да отпада. Единственият най-добър барометър за определяне на всяка една цена на различни стоки и услуги е пазарът\", допълни министър Петкова, цитирана от \"24 часа\".\r\n ", "date": "2018.10.27", "title": "Петкова: Не държавата, пазарът определя цените на горивата "}
{"url": "https://www.dnes.bg/obshtestvo/2018/10/27/koi-turisti-idvat-u-nas-tezi-s-nevisoki-dohodi-rezervirashti-ol-inkluziv.391790", "text": "В България доминират туристите с невисоки доходи, резервиращи ол инклузив, каза за БТА проф.Стоян Маринов от Икономическия университет във Варна. По думите му темата за премахването на тази система периодично изплува на дневен ред, но все още е рано да се мисли, че това ще стане факт. \n\r\nОт тази нискобюджетна форма страдат най-много независимите търговци и ресторантьори, чиято клиентела намалява, посочи Маринов. В губеща позиция са и музеите, и културните обекти. Персоналът в хотелите, които работят ол инклузив, също е на загуба, тъй като не може да разчита на допълнителни финансови постъпления от бакшиши, посочи Маринов.\n\r\nЗа сметка на това обаче ол инклузивът е предпочитан от туристите, които пестят, и от хотелиерите, които си пълнят базата, допълни експертът. По думите му другите печеливши са големите туроператори, защото правят оборот чрез обслужването на голям брой туристи. Да я има или да я няма системата решават субектите от тази група, което означава, че в близко и по-далечно бъдеще, ако се спазват принципите на пазарната икономика, тя няма да отпадне, обобщи Маринов.\n\n\n\r\n                    \n                    \n                Освен заради сравнително евтината почивка част от туристите са привлечени към родното Черноморие от други фактори, допълни Маринов и припомни, че в определени хотели в \"Златни пясъци\" и особено в \"Слънчев бряг\" преобладават младежите, чиято мотивация за пътуване са алкохолът, сексът и опиатите. В \"Албена\" отсядат предимно семейства с деца, които искат спокойствие и тишина. Според Маринов пристигащите неорганизирани туристи, предпочитат семейни хотели, апарт-хотели, хостели и къщи за гости, което прави апартаментите за отдаване под наем добра инвестиция.\n\r\nПри силната конкурентна среда българското Черноморие успя не само да запази, но и да разшири постигнатите пазарни позиции след успешните 2016 г. и 2017 г., каза Маринов. Като основание за този извод той посочи ръстът на пасажерите през летищата във Варна и Бургас, чийто брой към края на август достига общо близо 5,6 милиона души. Най-голям брой чуждестранни гости и на двата аеропорта са пристигали от Германия, Русия, Полша и Великобритания.\n\r\nПроблем номер едно на сектора остават кадрите, каза Маринов. По думите му ситуацията за родните хотелиери и ресторантьори ще се усложни още повече, тъй като те вече имат много сериозна конкуренция в търсенето на кадри на пазара на труда в Украйна и Молдова. Според специалистите на \"лов\" за работна ръка в Украйна и Молдова вече са и фирми от Полша и Гърция, които предлагат по-високо заплащане от нашите.\n\r\nЛипсата на квалифицираната работна ръка в туризма не е само проблем за България, а по целия свят, допълни Маринов. По думите му за нашата страна проблемът е, че изнася обучени кадри, а внася хора без опит. \n\r\nСпоред Маринов през отминалото лято от България са отишли да работят в чужбина близо 6000 души. Реализирали са се основно в САЩ, Германия, Гърция и Кипър. Докато българските хотелиери и ресторантьори са назначавали хора от Украйна и Молдова. \n\r\nНегативът е, че с неквалифицирани кадри няма как да се предоставя качествено туристическо обслужване, посочи Маринов. Според него решението на този проблем е в ръцете на бизнеса, който би трябвало да плаща по-високи заплати, да назначава повечето от служители на целогодишни, а не сезонни договори и да им предоставя перспектива за кариерно израстване.\n\r\nПрез това лято много от служителите по Северното Черноморие отчетоха, че заплащането е по-високо в сравнение с предходните сезони, допълни Маринов. За сметка на това обаче хората отчитат, че няма никакво подобрение в условията на труд - т.е. спазването на работното време, кариерното развитие, заплащането на нощен труд, са все още в сферата на добрите пожелания. Оказва се, че проблем е и отношението към служителите, тъй като има оплаквания от поведението на преките им ръководители, допълни Маринов.\n\r\nПроблем за българския туризъм остава нежеланието на българите да почиват в родината си и предпочитат да пътуват до Гърция и Турция, допълни експертът. Според него тенденцията може да се обърне само чрез предлагане на изгодни оферти от родните места за настаняване. По думите му при незаети от чужденци места в хотелите и достатъчни ценови намаления делът на българските туристи в морските ни курорти може да достига между 20 и 30 на сто.\n\r\nПред нашата страна остава и задачата за развитие на алтернативните форми на туризъм, които да осигуряват целогодишно приходи, каза още експертът. Той припомни, че през изминалия сезон международната политическа конюнктура унищожи почти напълно круизния туризъм в Черно море. Във Варна и в Бургас бяха положени усилия по облагородяване на пристанищните зони, подобриха се условията по обслужването на пасажерски кораби, но без спокойна обстановка в Черноморския басейн развитие на круизни маршрути между Турция, България, Румъния, Украйна, Русия и Грузия не може да има, каза Маринов. Той обобщи, че за 2018 г. нашата страна губи поне 30 посещения на кораби в Бургас-Несебър и още толкова във Варна, което означава минимум 40 000 круизни туристи по-малко и загуба от над 4 милиона долара приходи от тях.\n\r\n ", "date": "2018.10.27", "title": "Кои туристи идват у нас? Тези с невисоки доходи, резервиращи ол инклузив"}
{"url": "https://www.dnes.bg/notifikacii/2018/10/27/pojar-izbuhna-do-kvartal-gorna-bania-v-sofiia.391807", "text": "Гори гората край вилната зона на \"Горна баня\". След обаждане на живущите в квартала на място пристигнаха пожарникари с 4 пожарни автомобила, но засега са безпомощни, тъй като теренът е планински и не могат да достигнат до пожара с техниката.\r\n\"Положението е сериозно\", заяви един от пожарникарите. Те са започнали да търсят обходен маршрут, за да локализират пожара и да започне гасенето му,  пише .\r\nДимът задимява и къщите в околността. Има силен вятър, който утежнява допълнително обстановката. Хората са притеснени, че ако се обърне, вятърът може да стигне до къщите, които граничат с гората.\r\nПламъци не се виждат, но има гъст бял дим, който скрива цяла Витоша.\r\n ", "date": "2018.10.27", "title": "Пожар избухна до квартал \"Горна баня\" в София"}
{"url": "https://www.dnes.bg/stranata/2018/10/27/krai-matochina-edna-ot-nai-dobre-zapazenite-srednovekovni-starini.391797", "text": "\r\nАко тръгнете на изток от Свиленград, по южните склонове на планината Сакар, разнебитеният път ще ви преведе през все по-запустели махали, покрай старите гранични укрепления, и накрая ще свърши в древното село Маточина.\n\r\nРазстоянието е само 40 километра, но спокойно можеше да е и 400 - толкова голям е контрастът между оживения граничен град и това забравено от Бога и хората място.\n\r\nПри последното преброяване тукашните жители са били 32. Но ние срещаме само един, а и той не е в настроение да разговаряме, разказва . Въпрос на броени години е това селце, съществувало още от времето на траките и могъщото им Одриско царство, да изчезне от картата.\n                    \n                    \n                \r\nНо причината да дойдем дотук не е селото, а онова, което се намира на хълма над него. Наричат я Букелон или Буколеон, или Вукел, и без съмнение е една от най-добре запазените средновековни старини в България.\n\r\nТукашната крепост е съществувала още по римско време. Вероятно тъкмо в нейните околности става голямата битка с готите в края на IV век, в която е убит император Валент.\n\r\nПрез 813 година хан Крум я завладява за България и оставя триумфална колона да напомня за събитието. Съседната скална църква датира от царуването на Симеон и Златния век.\n\r\nНо най-паметна роля Букелон ще играе по-късно - в младите години на Второто българско царство. \n\r\nПрез 1204 рицарите от Четвъртия кръстоносен поход, услужливо забравили за първоначалната си мисия, превземат и разграбват Константинопол. И после насочват погледи към процъфтяващите български земи. През пролетта на 1205 на цар Калоян се пада да спре амбициите им и да помогне на разбунтувалото се население на Адрианопол, днешен Одрин. На 14 април българите и съюзниците им кумани разгромяват рицарите, а латинският император Балдуин е отведен в плен в Търново.\n\r\nПозовавайки се на летописа на Жофроа дьо Вилардуен, някои историци смятат, че тъкмо Букелон е щабът на българския цар преди паметната битка. \"Аз лично не го вярвам, тъй като преди Одринската битка целта на Калоян е била да помогне на въстаналия Одрин\", коментира проф. Христо Матанов от Софийския университет.\n\r\n\"Букелон според мен не най-удобното място за щаб квартира на Калоян в това отношение. Неговата цел е била да се съедини с въстаналите жители на Одрин и евентуално заедно да дадат отпор на латинците... След това има сведения, че при продължаващите сблъсъци с латинците българите спират за известно време в Букелон, спират и в една загадъчна крепост, която се нарича Роте Щюик, Червен камък, не знам къде трябва да се търси... Общо взето, латинците преследват българо-куманите, те отстъпват по долините на реките Арда и Марица, и тези крепости обикновено служат като опорни пунктове\".\n\r\nДнес от крепостните стени са останали само отделни камъни, скрити из пълните с пепелянки треви. Но все още горда стои кулата-донжон, строена вероятно в началото на XIV век. Някои предполагат дори, че е издигната от българския цар Михаил Шишман, тълкувайки така оставения над вратата тухлен монограм. Според други това са инициалите на византийския велможа Мануел Апокавк.\n\r\nСъс сигурност знаем само, че Букелон е често разменяна между българи и ромеи по време на гражданските войни във Византия през XIV век.\n\r\nСлед османските нашествия крепостта става ненужна и e оставена на дивите животни - до такава степен, че през XVII век султан Мехмед IV идва на лов тук и после със задоволство коментира изобилието на дивеча.\r\nДнес положението не е много по-различно, макар да не видяхме дивеч. С отпуснатите европейски субсидии е извършена частична консервация на кулата. И е скалъпен един доста странен на вид посетителски център, който ние заварваме заключен.\n\r\nНо очевидно тези усилия не са достатъчни, за да компенсират разстоянията и лошите пътища. И Букелон, владян някога от Крум и Калоян, в бъдеще нищо чудно да остане владение на змиите.", "date": "2018.10.27", "title": "Край Маточина: Една от най-добре запазените средновековни старини "}
{"url": "https://www.dnes.bg/zvezdi/2018/10/27/momche-ili-momiche-megyn-i-hari-ne-iskat-i-da-znaiat.391757", "text": "След като се появи с по-широко палто на сватбата на принцеса Южени, Меган Маркъл затвърди слуховете, че е бременна. Два дни по-късно от двореца в Кенсингтън потвърдиха, че тя и принц Хари очакват първото си дете през пролетта на 2019 г. \r\nХерцогът и херцогинята на Съсекс спазват строгия кралски протокол още преди да сключат брак през май тази година. С идването на новината, че ще стават родители, те ще трябва да спазват още куп ограничения, свързани с бъдещия седми наследник на трона.\r\n \r\nПо традиция жените в кралския двор съобщават за бременността си около 12-ата седмица. Дотогава по принцип лекарите смятат, че има по-голям риск за бебето и всъщност същинската женска консултация започва след това. Подобно на Кейт, Меган също използва някои трикове, за да прикрие наедрялото си коремче. Разбира се, за това й помагаха куп стилисти, които се грижат за нейния гардероб.\r\n \r\nКогато са в по-напреднала бременност, британките правят така наречения „Baby Shower“ или нещо като парти в чест на бъдещото си дете, което прилича на българската погача. На нея те събират най-близките си приятелки, които носят подаръци и се черпят за здраве. Меган няма да може да направи такова събиране, нито да приеме какъвто и да е дар за бебето по време на бременността.\r\n \r\nХиляди бременни по света тръпнат да мине четвъртият месец от бременността, за да научат пола на бебето. По този повод също се правят празненства, на които бъдещите родители обявяват по най-различни начини дали ще имат момче или момиче. Уви, Меган и Хари няма как да последват примера им, защото те до последно няма да знаят пола. Според източници, близки до британския кралски двор, Уилям и Кейт са научили пола на третото си дете едва след като пристигнали в болницата непосредствено преди раждането.\r\n \r\nВсе пак, ако Меган и Хари се интересуват с какъв наследник ще се сдобият, те могат да нарушат протокола.\r\n \r\n", "date": "2018.10.27", "title": "Момче или момиче? Мегън и Хари не искат и да знаят!?"}
{"url": "https://www.dnes.bg/world/2018/10/27/iaponiia-vkliuchi-otnovo-iadren-reaktor-na-ostrov-shikoku.391810", "text": "Японската компания \"Шикоку илектрик пауър\" задейства отново Трети блок на атомната електроцентрала в Иката на о-в Шикоку близо година след като експлоатацията му беше спряна заради протести, предаде ДПА.\r\nСпоред \"Шикоку илектрик\" от вторник Трети блок ще започне отново да захранва мрежата с енергия, а на 28 ноември би трябвало вече изцяло да е подновил работа.\r\nПрез декември съдът постанови, че реакторът трябва да бъде изключен, след като за това беше призовала гражданска организация. Тя заяви, че компанията оператор е подценила опасността за централата от възможно изригване на вулкана Асо, намиращ се на около 130 км от нея.\r\nМиналия месец съдът реши да отмени забраната, след като прие, че няма риск за безопасността дори и при изригване на вулкана.\r\n                    \n                    \n                В Япония повечето ядрени реактори все още са изключени след най-тежката ядрена авария в нейната история, в АЕЦ \"Фукушима\" през 2011 г. Тя стана причина да бъдат въведени по-строги регулации за безопасността, преди те отново да може да бъдат задействани.\r\nКъм момента на ядрената авария във Фукушима в третата най-голяма световна икономика имаше 54 действащи реактора.\r\n (БТА)", "date": "2018.10.27", "title": "Япония включи отново ядрен реактор на остров Шикоку"}
{"url": "https://www.dnes.bg/balkani/2018/10/27/gazta-po-turski-potok-trygva-do-kraia-na-2019-g.391812", "text": "Въвеждането в експлоатация на двете разклонения на газопровода \"Турски поток“ трябва да се случи до края на 2019 година, се казва в материали във връзка с визитата на руския президент Владимир Путин в Истанбул.\r\nРуският президент ще вземе участие в четиристранната среща на върха за Сирия и ще проведе двустранна среща с турския си колега Реджеп Таийп Ердоган, съобщава РИА Новости.\r\n\"Турски поток\" ще се състои от две разклонения с мощност 15,75 млрд. куб. м. всяка, положени по дъното на Черно море.\r\nПървата тръба е предназначена за доставка на газ до турските потребители, а горивото по втората трябва да бъде изнасяно в страните от Южна и Югоизточна Европа.\r\n                    \n                    \n                Както пише РИА Новости, в края на май стана известно, че \"Турски поток“ ще бъде продължен към България. Освен това от Будапеща изразиха надежда, че газопроводът ще бъде достроен до Унгария, пише \"Фокус\".\r\nТези дни от \"Газпром\" съобщиха, че морската част на \"Турски поток“ е построена на 95%, а съоръженията на руското крайбрежие при Анапа са завършени и сега се пускат в експлоатация. В Турция продължава строителството на приемния терминал.\n\r\n ", "date": "2018.10.27", "title": "Газта по \"Турски поток\" тръгва до края на 2019 г."}
{"url": "https://www.dnes.bg/snimka-na-denia/2018/10/27/ciganskoto-liato-prodyljava-i-v-nedelia-ponedelnik.391805", "text": "През нощта ще преобладава ясно, а утре - слънчево време. По-значителни увеличения на облачността ще има над крайните южни райони, но ще е почти без валежи. Ще продължи да духа до умерен, в югоизточните райони и планините - временно силен юг-югозападен вятър. \n\r\nЩе се задържи топло за края на октомври: минималните температури в повечето места ще са между 5 и 10 градуса, максималните - , сочи прогнозата на НИМХ при БАН.\n\r\nНад Черноморието ще е предимно слънчево с временни увеличения на облачността. Ще духа умерен юг-югозападен вятър. Максимални температури на въздуха 21-23 градуса. Температурата на морската вода е около 17 градуса. Вълнението на морето ще бъде 2-3 бала.\n                \n                \r\nНад планините ще бъде предимно слънчево. Значителна ще е облачността над масивите в крайните южни райони и на отделни места там слабо ще превали. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 17 градуса, на 2000 метра - около 10 градуса.\n\r\nАтмосферното налягане ще се повишава и вече ще е по-високо от средното за месеца.\n\r\nВ понеделник над Западна България ще има разкъсана облачност, предимно висока и средна, а над Източна преди обяд на места ще има ниска облачност. Ще продължи да духа югозападен вятър, слаб до умерен, в Източна България по-късно през деня - и временно силен. \n\r\nЩе остане топло, с максимални температури, достигащи на места 26-27 градуса, минималните в повечето места ще са между 10 и 15 градуса. \n\r\nПрез нощта срещу вторник и във вторник на отделни места ще превали слаб дъжд, но впоследствие облачността ще намалее. Вятърът ще остане югозападен, към края на деня ще отслабне и ще се ориентира от северозапад. \n\r\n\r\n ", "date": "2018.10.27", "title": "Циганското лято продължава и в неделя, понеделник..."}
{"url": "https://www.dnes.bg/cars/2018/10/27/lexus-i-toyota-nachelo-v-klasaciiata-za-nadejdnost.391814", "text": "Американското издание Consumer Reports публикува ежегодната си класация за надеждност на автомобилите. За нейното изготвяне са били анкетирани собствениците на 500 000 коли от 300 различни модела, които са били оценявани от 0 до 100 т.\r\nВ крайно класиране място са включени 29 бранда, като в първата петица попадат 4 японски и 1 корейски производител. Лидерите Lexus и Toyota си разменят местата от миналата година. Двата бранда са начело в класацията за 6-а поредна година. Европейските марки в Топ 10 са 3 - Audi, BMW, MINI.\r\nВ първата колона е марката, във втората – броят оценявани модели, в третата – най-некачествения модел, в четвъртата – средната оценка, а в петата – най-качествения модел.\r\n                    \n                    \n                Сериозни проблеми с качеството срещат Volvo и Tesla. Заради оплакванията най-вече на собствениците на седана S90, които имат проблеми с прекъсвания на двигателя, екрана на мултимедийната система и климатика, шведската марка се смъква до последната – 29-а позиция, в класирането.\r\nНа свой ред Tesla записва спад до 27-о място, като оценките на Model S са под средните за индустрията. Кросоувърът Model X си остава в категорията на „най-лошите” автомобили, а Model 3, който дебютира в класацията, попада сред колите със \"средна надеждност”.\r\nЦялата класация вижте в \n\r\n ", "date": "2018.10.27", "title": "Lexus и Toyota - начело в класацията за надеждност"}
{"url": "https://www.dnes.bg/redakcia/2018/10/27/pishtnost-tradicii-da-platish-200-za-svatben-turizym-v-indiia.391815", "text": "Когато Сурабхи Чаухан, фондов мениджър от Делхи, се омъжила през ноември миналата година, на сватбата й присъствали близо 400 гости, съобщава CNBC.\n\r\nДве от имената в списъка с гости обаче били на хора, които тя изобщо не познавала – Карли Стивънс и Тим Гауър.\n\r\nАвстралийските блогъри в областта на туризма платили около 200 долара за двудневна покана да присъстват на сватбата на Чаухан чрез стартъп компанията Join My Wedding (в превод от английски Присъедини се към моята сватба – бел. ред.)\n\r\n\"Идеята е доста нова“, казва Чаухан в интервю за CNBC, като обяснява, че се натъкнала на стартъп компанията, докато правела резервация на мястото на сватбата си. \"Щяхме да опознаем хора от други страни, бяхме много развълнувани и отворени към идеята предвид факта, че е нова“, споделя тя.\n                \n                \r\nДвамата със съпруга й били представени на Стивънс и Гауър от съоснователката на стартъп компанията, Орси Паркани, допълва младоженката.\n\r\n\"Говорихме и координирахме всичко, имахме кратко представяне – с какво точно се занимаваме, съответните ни профили и какви ритуали ще бъдат изпълнени, как трябва да бъдат облечени“, разказва Чаухан.\n\r\n\n\r\nЕто как работи Join My Wedding: Индийски двойки публикуват подробности за сватбата си на сайта и международни туристи могат да купят билети за церемонията, на която искат да присъстват. По-голямата част от събраната сума от билети отива при двойките, но стартъп компанията също взема дял от нея.\n\r\n\"Ако се замислите, нищо не помага по-добре за опознаване на културата от сватба, защото в нея присъстват всички културни елементи – местните хора, местната храна, обичаите, облеклото, музиката“, казва Паркани пред CNBC.\n\r\nСъоснователката на стартъп компанията обяснява, че идеята за нея се появила от собствените й преживявания, когато пропуснала сватбата на нейни приятели. Тя решила да се съсредоточи върху индийските сватби, защото били \"световноизвестни“ и повечето хора извън Индия нямали шанс да присъстват на тях, ако нямали лични връзки.\n\r\nДо този момент туристи са посетили над сто индийски сватби чрез стартъп компанията, казва Паркани. Много туристически агенции и туроператори извличали печалба от развиващата се тенденция, като предлагали специални пакети за международни туристи, посещаващи индийски сватбени церемонии по време на престоя им.\n\r\nИндийските сватби са известни с пищността, обичаите и традициите си, които се изпълняват няколко дни. Всяка година милиони двойки се женят в страната, където населението и средната класа растат. Експерти смятат, че индийската сватбена индустрия, която се оценява на около 40 млрд. долара и расте с около 20% на година, е имунизирана от рецесии.\n\r\n\"Индийският сватбен пазар расте всяка година“, казва Ашиш Бубна, директор на отдел \"Сватби и събития\" в компанията за сватбено планиране Ferns N Petals, която обслужва заможни индийци. Почти всички сектори са свързани със сватбената индустрия – интериорен дизайн, развлечения, хранителни стоки, хотелиерство и ресторантьорство. В същото време се създават нови компании, които да задоволяват желанията на минаващите под венчило индийци, допълва Бубна.\n\r\nТой обяснява, че сватбеният туризъм е нова тенденция в сватбената индустрия по подобие на медицинския туризъм в здравеопазването. Някои индийски двойки смятат, че поканата към международни туристи да присъстват на сватбата им е начин да направят церемонията по-екстравагантна, други искат туристите да усетят културата и да се запознаят с ритуалите в страната.\r\nОще новини четете в ", "date": "2018.10.27", "title": "Пищност, традиции... Да платиш $200 за сватбен туризъм в Индия"}
{"url": "https://www.dnes.bg/index/2018/10/27/syboten-bis-nai-izvestnite-gyrdi-u-nas-i-nilo-otzad-pred-nevski.391775", "text": "\n\r\nВ разгара на \"циганското лято\" и приближаването на студените дни ще започнем седмичния обзор с ударна доза красота. Ей така, да се сгреем още.\n\r\nКолоната ще поведе Кристин Каменова, за която нейната PR-ка твърди, че притежавала най-известните гърди. И взривила със снимка по... шоколад. Тя била и носителка на титлата \"Най-еротичен модел\", а комбинацията с шоколад привлече вниманието. И като видиш снимката възкликваш: \"Майната му на еротиката, защо е прахосала шоколада?\". Това неземно Барби, с още по-неземна и безсмислена титла, се омазала като филия, защото \"мъжът й казал, че обича шоколад\". И съответно целият сюжет \"лети\" към медиите със заключението, че всички се питали кой ще \"оближи шоколада, изцапал извънгабаритния бюст на Кристин\" (правописът е запазен - б.а.). Време е дружно да кажем за подобни напъни - не ни интересува кой ще \"оближи\" бюста на Кристин. Нито ще разследваме дали е най-известният. Поне еротика да имаше...\n                \n                \r\nНо да продължим на тема естетика. Катрин Вачева се окичи с приз за \"Най-добър Модел 2018\" от наградите \"Знаменитост на България\". Ще пропусна всички 93 епитета за нейната хубост - всеки има право на вкус. Но веднага ми изникна въпроса - какво е направила, за да попадне в категорията на знаменитостите. Естествено, веднага се отнесох към Чичо Гугъл и въведох името й. Какво се появи? \"Катрин Вачева заснела трупа на Жоро Илиев?\", \"Годеник заряза Катрин Вачева, била нетърпима\", \"Катрин Вачева окраде леля си, разобличиха я в Съдебен спор\", \"Катрин Вачева травестит ли е?\", \"Катрин Вачева разтърси мрежата с този пост за...\". А ето и какво пишат близките до певицата медии: \"Изминалата година бе много успешна за манекенката, тя получи 1-во място и златна статуетка на 10-годишният рожден ден на бранда \"Мис Силикон Десетилетие\", снима корица за известното модно списание \"NuDe\", участва във всички лятни дефилета на родните ни дизайнери, а през май месец замина за почти месец в Южна Америка, където се яви на световен конкурс и пребори кандидатки от цял свят. И си посипах главата с пепел - как да не е знаменитост? Че тя има по-наситена кариера от Кая Гербер, бре? \n\r\nПродължаваме на еротична вълна с виетнамката Кристин Нгуен, която е спрягана за гадже на певеца Павел. Брюнетката реши да ни запознае с мерките и теглилките си и се пусна от спалнята си по бельо. Можете да я оцените и вие в галерията ни.\n\r\nНяма как да не обърнем внимание и на носителки на титли за красота, които вече попадат в рубриката \"Порция ретро свежест\". Мис България Антония Петрова е на седмото небе след новината, че със съпруга й чакат първия си наследник. Естествено, Петрова поседна на диванчето на предаване, което е любимо на хората в \"златна възраст\", за да разкрие подробности. Тъкмо от ефира разбрахме, че забременяла \"буквално за две седмици\" и нямала представа, че \"такова нещо може да се случи толкова бързо\". И аз буквално се завърнах в 7 клас, в часовете по биология. Но така и не се сетих дали сперматозоидите \"пътуват\" две седмици до яйцеклетката. Как се случва толкова бързо само Антония може да обясни...\n\r\nОт толкова много красота следва плавния преход и към нещо красиво и при силния пол. Дами и господа, Ричи Фитнеса. Неговите съквартиранти са толкова злобни, че го увековечиха с песента \"Супер жалък\". Не е жалък, вече ми става жално за маданския Мистър София. Момчето си има цел да стане милионер, да раздава автографи на улицата, да бъде най-известният инструктор. И си чете книжлета за личностно развитие. А вие си мислехте, че е само мускули? Да, смята, че Христо Ботев е автор на \"Малкият принц\". Но само се замислете - къде в неговия свят се преплита Антоан дьо Сент-Екзюпери? Той живее в 21 век, какво да го занимава книга от 40-те на миналия век. Питайте го за Кобилкина - ще ви говори сигурно с часове за нея. \n\r\nЗа негово съжаление едва ли ще му се отвори и парашута с Розмари, която след излизането си от къщата заяви, че годеникът й въобще не се сърди за панаира помежду им. Прав е човека да не се притеснява, то и Ричи си го призна, че не е могъл да \"вдигне самолета\". Така \"вафлата Рози\" ще си остане под германски контрол, а за девойките, които искат да напуснат селското стопанство, за да се влеят в шоубизнеса - Ричард е свободен!\n\r\nОще една връзка с международно участие е застрашена. Според клюката бракът на Мика Стоичкова и Айкут се клател. Даже било още по-сериозно - щерката на легендарния ни футболист Христо Стоичков била изгонила съпруга си от дома им в Маями. За съжаление Мика не е активна и в социалните мрежи и не е коментирала слуховете.\n\r\nМинаваме към новата Мис Плеймейт Жанета Осипова. При девойката нещо не се получава растеж на популярността, засега е доста скучновата. И медиите в опит все пак да й вдигнат акциите се върнаха към миналото. И направиха сравнение как е изглеждала преди и сега като носителка на престижната титла. Оказва се, че тя е олицетворение на вълната \"Известни с известността си\" - пластични операции до откат, докато всяка черта на младостта бъде заличена. Все пак да уточним - правила си е ринопластиките заради ревниви жени, които й чупили носа на два пъти. Един вид - жени, пазете си мъжете от този секссимвол!\n\r\nПродължаваме с фолкпевицата Галена, която държи да покаже, че вече е на друго ниво. Клиповете й струват десетки хиляди левове, тоалетите й маркови, храната й златна. Снобарията й стигна дотам, че да се хвали пред последователите си, че е хапнала телешко със злато. Естествено в Дубай, сготвено от шеф готвача Нурсет Гьокче. Отделяме внимание на изпълнителката, защото е пример за успех - как от една чугунена вана може да стигнеш до златния стек.\n\r\nТози обзор, посветен на красотата, завършва по най-логичния начин - с Николета Лозанова. Плеймейтката се похвали с горещи кадри, на които изпъкват задните й части на фона на храм-паметника \"Александър Невски\". Някои казват провокация, други - простотия. За да не ни обвиняват в хейтърство - просто я вижте!\r\n ", "date": "2018.10.27", "title": "Съботен бис: Най-известните гърди у нас и НиЛо отзад пред \"Невски\" "}
{"url": "https://www.dnes.bg/balkani/2018/10/27/erdogan-i-putin-razgovariaha-45-min-pri-zakriti-vrata.391816", "text": "Турският президент Реджеп Тайип Ердоган се срещна с руския президент Владимир Путин и с германския канцлер Ангела Меркел в Истанбул преди четиристранната среща за Сирия, която ще се състои по-късно днес, съобщи турската телевизия СиЕнЕн-Тюрк.\r\nЕрдоган проведе двустранни срещи с лидерите на Германия и Русия, а в момента разговаря с френския президент Еманюел Макрон в двореца Вахдеттин, информира телевизията.\r\nТурският президент разговаря първо с Меркел, а малко по-късно се срещна с руския държавен глава. \r\nРазговорите с Путин продължиха около 45 минути при закрити врата.\r\nРуският президент Владимир Путин, германският канцлер Ангела Меркел, френският президент Еманюел Макрон и турският президент Реджеп Тайип Ердоган ще се срещнат в двореца Вахдеттин, за да обсъдят развитието на събитията в контролираната от бунтовниците сирийска провинция Идлиб и политическия процес за решаване на конфликта в Сирия.\r\n                    \n                    \n                Специалният пратеник на генералния секретар на ООН за Сирия Стафан де Мистура също ще участва в срещата, информира СиЕнЕн-Тюрк.\r\n(БТА)\r\n ", "date": "2018.10.27", "title": "Ердоган и Путин разговаряха 45 мин. при закрити врата"}
{"url": "https://www.dnes.bg/mish-mash/2018/10/27/rekord-za-pravene-na-palachinki-12-874-za-pod-8-ch.391806", "text": "Група от близо 140 босненски готвачи поставиха нов световен рекорд, като направиха 12 874 палачинки за по-малко от 8 часа, съобщава Анадолската агенция.\r\nРекордът беше поставен по време на Фестивала на туризма в столицата Сараево вчера. По този начин босненският екип счупи предишния рекорд от 12 716 палачинки, направени за 8 часа от руски готвачи.\r\nНермин Ходжич, председател на Асоциацията на готвачите, заяви, че 15 съдии са наблюдавали опита за поставяне на нов рекорд, който предстои да бъде потвърден от представители на Световните рекорди на Гинес.\r\nХоджич каза, че кулинарното изкуство заема специално място в Сараевския фестивал на туризма.\r\nМеждувременно направените палачинки бяха раздадени на граждани на Босна и кандидати за убежище от мигрантския център Ушивак край Сараево с помощта на хуманитарна организация.\r\n/БТА/\r\n ", "date": "2018.10.27", "title": "Рекорд за правене на палачинки – 12 874 за под 8 ч."}
{"url": "https://www.dnes.bg/notifikacii/2018/10/27/ustanoviha-narusheniia-v-dve-psiholaboratorii-v-sofiia.391802", "text": "При инспекция са констатирани редица нередности в две психолаборатории в София, съобщиха от пресцентъра на МВР.\n\r\nВ тези лаборатории се извършват теоретични и практически тестове за психологическа годност на професионалните и таксиметрови водачи. \n\r\nВ една от лабораториите са установени протоколи от завършени психологически изследвания на различни лица от цялата страна. При анализ на фактите са възникнали основателни съмнения за фиктивно провеждане на тестовете. \n\r\nДопълнително са установени данни за преотстъпване на дейността на психолабораторията от страна на медицинския център, което е в нарушение на заложените законови разпореждания.\n\r\nПри първоначалната проверка не е представен договор от юридическото лице, наело помещението, и договор за съпътстваща и/или посредническа дейност с медицинския център. Не са представени и трудови договори на специалистите, извършващите психологическите изследвания, както и необходимите документи, свързани с експлоатацията на фискалното устройство.\n                \n                \r\nОт страна на НАП е установено, че въпреки проведени психологически тестове на лица в деня на проверката и съответно извършени в тази връзка плащания в касата на търговското дружество не са открити никакви средства. \n\r\nПо данни на Изпълнителна агенция \"Автомобилна администрация\" за календарната 2017 г. през въпросния кабинет са преминали общо 3170 души при обявена цена за услугата 20 лева. За същия период декларираната сума пред НАП е в пъти по-малка - данни, които дават основателно предположение за избегната регистрация на дружеството по ЗДДС.\n\r\nПри проверка в другата лаборатория на адреса, на който е регистрирана и на този на медицинския център, към който е прикрепена, било установено, че същите реално не функционират и не извършват никаква дейност.\n\r\nРаботата по изясняване на случаите продължава.\r\n ", "date": "2018.10.27", "title": "Установиха нарушения в две психолаборатории в София"}
{"url": "https://www.dnes.bg/notifikacii/2018/10/27/golemiiat-mach-kobrata-i-fiuri-v-boi-koi-shte-e-pretendent-za-titlata.391793", "text": "Кубрат Пулев се намира във формата а живота си. Българинът безспорно е готов да смаже Хюи Фюри в най-важната битка в кариерата му за последните 4 години. Всичко или нищо. \n\r\nТака е определян от мнозина специалисти боят тази вечер в \"Арена Армеец\" за Кобрата. Успех ще върне 37-годишния столичанин там, където се намираше след двубоя с Кевин Джонсън - в ролята на претендент за световната титла на IBF и правото да предизвика отново властелина в тежка категория Антъни Джошуа.\r\n \r\nПоражение обаче би означавало нов рестарт. Такъв, който ще бъде изключително трудно да бъде направен. По простата причина, че една загуба насред София ще означава не просто връщане назад в ранглистата. Тя би била много тежък удар по самочувствието и амбициите на Кубрат. Човек, който е доказал, че иска да успее и заради България. Загуба, която не влиза в плановете му, защото е много вероятно да му навреди много повече, отколкото ще бъде позитивът при евентуален успех.\r\n \r\nНикой обаче не мисли за този развой. Не и в лагера на Кобрата. Увереността в очите на Пулев се чете с всеки негов жест, мимика и действие. По-силен и впечатляващ отвсякога. Чисто визуално това е много лесно разгадаемо спрямо физиката, която Кубрат демонстрира вчера на кантара. Българинът закова цифрите на точно 109 килограма. Най-ниското му тегло от пробива в професионалния бокс от 2009-а насам. И с цели 7 килограма под това, което тежеше преди година и половина за мача с Джонсън.\n\r\n                \n                Това предвещава само едно -Пулев ще отговори на скоростта на Хюи Фюри със скорост. Британецът е с два килограма по-лек от него, като стои с 4 см по-високо и има предимството на по-големия разтег при ръцете. Мощта обаче е това, което ще даде превес на Кубрат.\n\r\nИ вчера се видя, че Безстрашния, както бе оприличен съперникът на българина, не може да впечатли чисто визуално. Неговите умения, възможността рязко да сменя стила и концепцията на поведение са това, което респектира лагера на Кобрата. Шампионът на Острова обаче няма завършващ удар, като не е успял да нокаутира нито един сносен боксьор в досегашните си 22 двубоя.\r\n \r\nКубрат също не се слави като най-големия нокаутьор в историята на бокса. Но е повалял много по-опитни и също толкова можещи противници, като Александър Димитренко и Александър Устинов. Все хора, извисяващи се на 2 метра, имащи претенциите да стигнат до световния връх.\r\n \r\nЕдно е сигурно - Кубрат Пулев е готов да постигне шестата си поредна и общо 26-а победа тази вечер в София в мач за 2 милиона долара, какъвто българската сцена не е виждала досега. Бой, който заслужава да бъде видян от пълна \"Арена Армеец\", както изглежда и ще се случи. Над 10 хиляди зрители се очаква да заемат своите места в съоръжението и да превърнат атмосферата за Хюи Фюри в невиждана досега. Да, британецът ще получи своята подкрепа, но тя едва ли ще се усети при врящия котел, който се очертава да изригне около 23:00 часа.\r\n \r\nБитките с Питър и Джонсън бяха като детска игра в сравнение с това, което ни очаква тази вечер. Кубрат - Фюри е може би най-доброто, което би могло да се организира на българска територия в професионалния бокс. \n\r\nМач с Джошуа в София няма да има. Невъзможно е да видим и такъв с Тайсън Фюри или Дионтей Уайлдьр. Но и не е необходимо. Предстоящото шоу си заслужава, а емоцията от победа на Кобрата в \"Арена Армеец\" ще бъде трудна за описване, освен ако не е преживяна от първо лице.\r\n ", "date": "2018.10.27", "title": "Големият мач: Кобрата и Фюри в бой – кой ще е претендент за титлата?"}
{"url": "https://www.dnes.bg/top-novini/2018/10/27/biznes-imperiiata-im-zaliazva-no-te-jiveiat-v-luks-vyv-franciia.391785", "text": "Мултимилионерите Николай и Евгения Баневи живеят в Ница поне от месец насам. Бизнес империята им залязва през последните години, но те продължават да поддържат луксозен начин на живот.\n\r\nНиколай Банев и съпругата му Евгения бяха арестувани във френския град Ница по разследване на спецпрокуратурата за източването на “Полимери” - Девня, съобщи зам.-главният прокурор Иван Гешев. Двамата са обвинени за укриване на данъци, длъжностни присвоявания, документи с невярно съдържание и пране на пари.\n\r\nВ петък прокурори и следователи окупираха офиси и имоти на Баневи в София. Разследващите иззеха документи от къщата им в кв. “Бояна” и централите на фирмите им на бул. “Фр. Жолио-Кюри” и бул. “Витоша”. През целия ден разпитваха и техни служители.\r\n                \n                “След като някой е арестуван, това означава, че има достатъчно данни за извършено престъпление. Ще бъдат доведени в България, когато реши френският съд”, коментира и вътрешният министър Младен Маринов в Кърджали.\n\r\nХимическият завод “Полимери” – Девня беше приватизиран от “АКБ Форес” на Николай Банев през 1998 г.,  пише . Капиталът за фонда е набран с боновите книжки на хората от масовата приватизация.\n\n\r\nПредприятието спря работа през 2010-а след дълга агония и беше обявено в несъстоятелност две години по-късно. От 2011 г. обаче започва масово рязане на машини и съоръжения за скрап. То се извършвало от друга фирма на Баневи - “Полимери инвест”, което е различно от обявеното в несъстоятелност “Полимери” АД. \n\r\nПреди и след обявяване в несъстоятелност на завода има прехвърляния на имущество между двете фирми и апортни вноски. До 2014 г. по заповед на Банев са нарязани и изнесени от завода резервоари за разсол и сода каустик, пълначни машини за солна киселина, сгради, помпени станции и други активи на стойност 10,5 млн. лв. \n\r\nПо-късно се оказва, че апортните вноски, които “Полимери инвест” уж са направили за “Полимери” АД, са недействителни и имуществото, нарязано от едната фирма на Банев, трябва да се плати в масата на несъстоятелността.\n\r\nМашините, съоръженията и металът от съборените сгради се изнасяли от завода с огромни камиони, продавали се на търговци на скрап, а печалбите отивали по сметка на “Полимери инвест”. Изнасянето на имуществото на завода се е случвало по времето, когато той е бил в неплатежоспособност.\n\r\nНа практика Банев е рязал за скрап имоти, които е трябвало да бъдат продадени за покриването на дълговете му като приватизатор на фалиралия завод. Най-големият кредитор на “Полимери” - Девня е АЕЦ “Козлодуй”. Държавната атомна централа има да взема 9,3 млн. лв. от предприятието.\n\r\nНад 800 хил. са непогасените дългове към НЕК, или общо колкото е стойността на машините и съоръженията, които Банев е нарязал и продал с другата си фирма. Пари имат да вземат стотици работници и обслужващи фирми. Всички имат изпълнителни листове за вземанията си. Един от големите кредитори е лизингово дружество, от което Баневи са купували луксозни лимузини. Те били вписвани като актив на завода, когато още е работел.\n\r\nПрез лятото на 2017 г. “Полимери” беше купен от пловдивското дружество “Хъс” ООД за 14,5 млн. лв. Сделката е за терена и остатъка от сградите. Там ще се строи нов завод. \n\r\nВ началото на годината правителството отпусна 15 млн. лв. за обезвреждането на опасния химикал трихлоретан, който остана на площадката на “Полимери”. С парите той беше превозен и обезвреден във Франция, където в петък бяха арестувани Баневи. През лятото на 2017 г. премиерът Борисов посети обезкостения завод в Девня и заяви, че ще настоява прокуратурата да разследва приватизацията. По това време той изпрати и доклад от ревизия на приватизационните сделки.\n\r\nБаневи са поредните богаташи, които бяха ударени от спецпрокуратурата. Преди това имаше акции срещу бившия съдружник на Банев Ветко Арабаджиев, който още се издирва заедно с жена му Маринела, и алкохолния бос Миню Стайков. И тримата са обвинени в пране на пари и данъчни престъпления.\n\r\n“Кризата ме свали от самолета на майбаха.” Така през 2010 г. Николай Банев отговаря на въпрос за глобалната икономическа стагнация в интервю за “24 часа”. Точно по това време социалистическият индустриален мастодонт “Полимери” - Девня спира да работи. Това е само едно от десетките предприятия, на които той става собственик чрез приватизационния фонд “АКБ Форес”. Другите са заводът за хартия в Костенец, “Елма” в Троян, “Полихим”, “Тежка механизация”, “Декотекс” в Сливен, тецове и много други. Освен това слага ръка на черноморския курорт Русалка и къмпинг “Каваци”. Днес работят по-малко от 10% от активите, които Банев приватизира. Повечето са с огромни дългове и в несъстоятелност. \n\r\nНиколай Банев е син на най-младия активен борец против фашизма в Хасково Йордан Банев. Още като ученик и студент Николай Банев прави кариера в комсомола. През 1990 г. започва частен бизнес с охранителна фирма. През 1996 г. става съдружник с чешката “Форестинвест” и заедно с нея основава “АКБ Форес”, за да участва в масовата приватизация. Тогава е женен за поетесата Дочка Банева, която е втората му съпруга. Тя почина от рак през 2005 г. Още от 2000 г. обаче Николай Банев имаше връзка със секретарката си Евгения, която също е от Хасково. Двамата се ожениха на пищна сватба през 2006 г. и тя влезе като съдружник и управител във всичките му фирми. От нея има три деца.\n\r\nБизнесменът беше за кратко собственик на ФК “Берое” - Стара Загора, и остави футболистите без заплати. След това клубът беше купен от държавната ТЕЦ “Марица-изток”.\n\r\nНе са тайна и близките контакти на семейството с политици от всички партии. През 2014 г. Евгения Банева беше независим кандидат за депутат. Остана на последно място от всички в листата, като спечели едва 0,2% от гласовете. Николай Банев беше кандидат за президент през 2016 г., когато събра 4100 гласа. Тогава Митьо Пищова спечели 14 000.\n\r\n ", "date": "2018.10.27", "title": "Бизнес империята им залязва, но те живеят в лукс във Франция"}
{"url": "https://www.dnes.bg/za-da-se-razbirame/2018/10/27/vryshtaneto-na-strelkite-nazad-polezno-li-e-za-organizma.391750", "text": "На 28 октомври страната ни ще премине от лятно към зимно (астрономическо) часово време. Това означава, че е необходимо да върнем стрелките на часовниците с час назад. Дебатът за това дали е добре да продължаваме да правим сезонните промени разраства, като повечето българи искат да остане лятното време. \r\nСмяната на времето оказва отрицателно влияние върху организма, категорични са медици. Според проучване на германски учени, осъществено в средата на 2018 г., връщането на стрелките назад ни дава с час повече дневна светлина, но ни отнема много повече. Резултатите, цитирани от ABCNews показват, че биологичният часовник на човек все по-трудно се адаптира към рязката промяна.\r\n \r\n\"Това е просто една от онези човешки приумици, при които си мислиш, че можеш да правиш каквото си поискаш, стига да имаш дисциплина. Забравяме, че биологичният часовник е древен колкото самите живи организми и не може да бъде подлъган просто така“, коментира Тил Рьоненбърг от университета \"Лудвиг Максимилиан\" в Мюнхен.\r\n \r\nГерманските учени и много лекари у нас и по света са на мнение, че смяната на зимното с лятно часово време е силен стрес за тялото. Той може да доведе до дисбаланс – както физически, така и психически. В повечето случаи се получава разминаване между ритъма на организма и този на часовото време. Затова не се учудвайте, ако от новата седмица се прозявате повече, усещате отпадналост и главоболие, дезориентирани сте и нямате настроение за нищо.\r\n \r\n\r\n \r\nДецата, възрастните и хората с хронични заболявания са най-засегнатите от смяната на времето. Според специалистите, на тях им трябва поне месец, за да си възвърнат нормалния ритъм на живот. Особено при пенсионерите, могат да се наблюдават смущения в работата на сърдечната система.\r\n \r\nМладите хора до 35-годишна възраст, които имат по-леко ежедневие и не работят под стрес, ще се нагодят най-лесно, категорични са медиците.\r\n \r\n", "date": "2018.10.27", "title": "Връщането на стрелките назад – полезно ли е за организма?"}
{"url": "https://www.dnes.bg/notifikacii/2018/10/27/turciia-reshila-vryshta-v-bylgariia-mitio-ochite.391786", "text": "Турските власти са одобрили екстрадицията на несебърския бос Димитър Желязков, пише , като се позовава на свои източници. От прокуратурата заявиха, че нямат официална инфромация за това, но не изключиха новината да е вярна.\n\r\nБлизки на Митьо Очите казаха, че самият той искал по-бързо да приключи процедурата и да бъде върнат в България.\n\r\nСпоред неофициална информация делото за екстрадицията на несебърския бос е било гледано преди около петнайсетина дни, но все още в България не са получени необходимите документи от турската страна. Те трябва да пристигнат в правосъдното министерство, след което да се организира конвоирането на Митьо Очите в България, обясниха бургаски юристи.\n\n\n\r\n                \n                Желязков бе арестуван в Истанбул в началото на август т.г., а броени дни преди това при акция на специализираната прокуратура в Бургас и съседни градчета бяха задържани 19 души. Част от тях бяха обвинени в участие в организирана престъпна група за рекет, палежи, побоища и наркотици с лидер Димитър Желязков.\n\r\nСамият той бе задържан в луксозен хотел в Истанбул заедно със зърнения бос и общински съветник от Бургас Бенчо Бенчев. За 24 часа с тях бе задържан и бившият депутат от ДПС Несрин Узун. По-късно срещу Бенчев бе повдигнато обвинение, че е укривал Митьо Очите в чужбина. Оказа се, че на името на зърнения бос са били запазени три стаи в турския хотел, като в една от тях се настанил Митьо Очите с приятелка.\n\r\nЖелязков и Бенчев се срещнали предния ден в Гърция, след което несебърлията, който вече бил издирван от Интерпол с червена бюлетина, е транспортиран до Турция с един от автомобилите на общинаря.\n\r\nСред обявените за издирване бе и несебърският хотелиер и общински съветник Пейко Янков, син на убития бивш шеф на местния парламент в Несебър и крупен хотелиер Димитър Янков.\n\r\nПейко Янков се предаде сам и в момента е в ареста, обвинен в рекет.\n\r\nЗад решетките остават и задържаните през август приближени на Очите - Венцислав Христов, Радослав Николов, Иван Пишиев и Иван Найденов. Единствено Йордан Въчев, за когото се смята, че е въртял погребалния бизнес на групировката, бе пуснат под домашен арест заради заболяване.\r\n ", "date": "2018.10.27", "title": "Турция решила: Връща в България Митьо Очите"}
{"url": "https://www.dnes.bg/snimka-na-denia/2018/10/27/slynchev-i-topyl-esenen-den-ni-chaka-gradusite-do-26.391787", "text": "Днес ще бъде слънчево с разкъсана висока облачност. В сутрешните часове над северозападните райони ще има ниска облачност. Ще духа слаб до умерен вятър от юг-югозапад. \r\nЗатоплянето ще продължи и максималните температури ще бъдат между 21° и 26°, в София около 23°.\r\nАтмосферното налягане е близко до средното за месеца и ще остане почти без промяна.Такава е прогнозата за времето на НИМХ при БАН.\r\nПо Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 20-23°. Температурата на морската вода ще е 17-18°. Вълнението на морето ще бъде 1-2 бала.\r\nВ планините ще бъде предимно слънчево. Ще духа умерен, временно силен вятър от запад-югозапад. Максималната температура на височина 1200 метра ще бъде около 16°, на 2000 метра – около 9°.\r\n ", "date": "2018.10.27", "title": "Слънчев и топъл есенен ден ни чака, градусите - до 26"}
{"url": "https://www.dnes.bg/usa/2018/10/27/trymp-ne-sym-vinoven-za-deistviiata-na-sizar-seiyk.391788", "text": "Президентът Доналд Тръмп заяви, че му е известно, че заподозреният в изпращането на самоделни взривни устройства Сизар Сейък е негов привърженик, но отрече да носи вина за действията му, предадоха Асошиейтед прес и ТАСС.\n\r\n\"Няма вина. Нищо няма. Ако погледнете станалото със Стив Скалийз, това беше привърженик на друга партия\", каза той пред журналисти в Белия дом, имайки предвид стрелбата от 14 юни 2017 г., когато привърженик на Демократическата партия откри огън по членове на Конгреса в град Александрия, щата Вирджиния. Тогава няколко души бяха ранени, включително заместник-председателят на групата на републиканците в Камарата на представителите Стивън Скалийз.\n\n\n\r\n                    \n                    \n                Тръмп добави, че не смята да се обажда на бившия президент Барак Обама или на някой от другите хора, до които бяха изпратени самоделни взривни устройства.\r\nБих го направил, \"ако те го искаха. Мисля обаче, че ще минем и без това\", каза Тръмп. Той похвали ФБР, правосъдното министерство, прокуратурата и полицията за тяхната \"невероятна работа, умения и решителност\" в разследването, довело до арестуването на Сизар Сейък.\n\r\nПо-късно на предизборен митинг в щата Северна Каролина Тръмп обвини медиите, че използват ситуацията със Сейък, за да отбележат политически точки срещу него, предаде Ройтерс.\n\r\n\"През последните часове видяхме усилията на медиите да използват зловещите действията на един човек, за да отбележат политически точки срещу мен и Републиканската партия\", каза Тръмп. Присъстващите скандираха: \"Си Ен Ен пет пари не струва!\"\n\r\nЗаподозреният в изпращане на самоделни взривни устройства на представители на Демократическата партия на САЩ и техни симпатизанти Сизар Сейък е изпратил по пощата най-малко 13 такива самоделни бомби, заяви междувременно на пресконференция директорът на ФБР Кристофър Рей. Това предаде ТАСС, цитирана от БТА.\r\nНикое от устройствата не е избухнало и няма пострадали при тези инциденти. Всички техни адресати, сред които са милиардерът Джордж Сорос, бившите президенти на САЩ Барак Обама и Бил Клинтън и ексдържавният секретар Хилари Клинтън, са видни демократи и критици на Тръмп. Те освен това често са критикувани от консервативните десни кръгове.\n\r\nВсеки от пакетите е съдържал тръба с дължина около 15 см, часовник, батерия, жици и взривно вещество. Рей заяви, че става дума за вещество, което може да представлява опасност при температурно въздействие, но не даде повече подробности.", "date": "2018.10.27", "title": "Тръмп: Не съм виновен за действията на Сизар Сейък!"}
{"url": "https://www.dnes.bg/obshtestvo/2018/10/27/davame-250-lv-za-da-praznuvame-helouin-semeino.391789", "text": "Двеста и петдесет лева ще ни струва семеен маскарад с „пакост или лакомство“ за католическия празник Вси светии, известен още като Хелоуин.\n\r\nНай-скъпо ще ни излезе да се нагласи с костюм под наем главата на семейството, докато за най-малките разходите са най-малки, пише „Монитор“ дни преди последния ден на октомври.\n\r\nРедовна практика при празнуващите на 31-ви е вместо сами да шият дрехи, да наемат костюми от онлайн сайтове или магазини. Сумата е за двама родители с две деца, ако решат да посетят специално организирано парти, облечени с костюми за повода. Разбира се, бюджетът може да се намали, ако само един от наставниците присъства с малките.\n\r\nЗа таткото костюмите под наем започват от 60 лева и могат да стигнат до над 70, докато за мама максимумът да е „страшна“ на празника е 55 лева. За децата костюмите за кратко ползване са с начална цена от 20 лева, но за тези пари ще вземем само наметало и рокля на Червената шапчица. За момчетата две десетачки стигат за магическа пръчка и наметало за магьосник или пелерина и меч на пират.\n                    \n                    \n                \r\nЗа разлика от минали години момичета искат костюми на скелети, а не Рапунцел и Елза и избягват да са приказни герои и искат да са „зловещи поне малко“. Костюмът за едно дете обаче трудно би излязъл под 40 лв. \n\r\nАко искате да облечете дъщеря си като малка вещица, то това би струвало 30 лв. в един сайт, а в друг - 45 лв., като в цената доставката не е включена. Костюм на принцеса пък, който включва рокля, перука и коронка, може да стигне и 66 лв. във физически магазин. Най-скъпо – близо 50 лв. без доставката, излиза мечтата на едно момче да е мускетар.\n\r\nПри наемане родителите трябва да предвидят и възможността детето да нацапа костюма. Повечето сайтове изрично посочват, че почистването е задължение на фирмата и влиза в наемната цена, но в случай на необратима повреда като скъсване или изгаряне трябва да заплати тройно цената на наема.\n\r\n\r\n ", "date": "2018.10.27", "title": "Даваме 250 лв., за да празнуваме Хелоуин семейно"}
{"url": "https://www.dnes.bg/obshtestvo/2018/10/27/momicheto-na-tatko-spomenite-na-mariia-kasimova.391724", "text": "Тази събота във \"Фамилно\" по телевизия  гостува Мария Касимова – Моасе, която е журналист, писател, жена с твърд характер, с позиция, израснала като \"плод на артистичната любов на стара мома и дърт ерген\", казва самата тя.\r\nСтарата мома е майка й – дългогодишен режисьор на новините в БНТ, а ергенът – актьорът от Сатиричния театър - Хиндо Касимов, виден столичен бохем и човек със заразително чувство за хумор.\r\nВ годините, в които живяла с тях, това била най-свободолюбивата, интересна и щастлива фамилия на света, защото просто били различни от останалите.\r\nНямало нито една сцена на ревност или обида вкъщи, от родителите си научила първия си голям урок, че любовта трябва да бъде взаимна.\r\nГледайте \"Момичето на татко\" - Мария Касимова със спомени за своето семейство, през смях и сълзи, с умиление и гордост, в ефира на \"Фамилно\", тази събота от 10:30 часа.", "date": "2018.10.27", "title": "\"Момичето на татко\" – спомените на Мария Касимова"}
{"url": "https://www.dnes.bg/usa/2018/10/27/vodeshta-v-sasht-pada-ot-ekran-zaradi-rasistko-izkazvane.391791", "text": "Американската телевизия Ен Би Си обяви, че сваля от ефир предаването на водещата Мегин Кели, която се изказа одобрително към практиката бели хора да се гримират като чернокожи, предадоха Франс прес и ТАСС.\n\r\nМегин Кели, която е бивша звезда от Фокс нюз, в момента води преговори за бъдещето си в Ен Би Си, като според пожелали анонимност източници има вероятност тя да напусне телевизията.\n\r\nПо-рано тази седмица в рубрика, посветена на костюмите за Хелоуин, 47-годишната водеща се запита дали т.нар. \"блекфейс\" - расистка традиция от времето на сегрегацията, когато бели актьори са се гримирали в черно, за да се подиграят на афроамериканците - е системен проблем.\n\r\n\"Кое е расистко? Навличате си неприятности, ако сте бял и се гримирате в черно за Хелоуин или ако сте чернокож и се гримирате в бяло за Хелоуин. Когато бях дете, това се приемаше нормално, стига човек да се дегизира като определен персонаж\", каза Кели.\n                    \n                    \n                \r\nИзказването й предизвика вълна от възмутени реакции в социалните мрежи и призиви за оставката й за расистко изказване, пише БТА. Впоследствие Кели поднесе извинения в ефир.\r\n ", "date": "2018.10.27", "title": "Водеща в САЩ пада от екран заради расистко изказване"}
{"url": "https://www.dnes.bg/notifikacii/2018/10/27/gryckiiat-ostrov-zakintos-nad-60-vtorichni-trusa.391794", "text": "Гръцкият остров Закинтос бавно излиза от шока след земетресението с магнитуд 6.8. В района на Йонийско море последваха поредица от вторични трусове. За последните 24 часа има регистрирани над 60 вторични труса с магнитуд около 4. \n\r\nЖертви няма, но земетресението предизвика паника, а материалните щети са сериозни. Трима души са откарани в болница, двама от тях - с леки наранявания, предаде Нова тв.\n\n\r\nЗеметресението предизвика и мини цунами в залива на Кипарисия. Вчера училищата и всички държавни учреждения на острова останаха затворени. От пристанището бяха изтеглени всички превозни средства, тъй като силните вибрации разцепиха кея. В българското посолство в Атина няма постъпили сигнали за пострадали българи.\n                \n                \r\nЕкип от сеизмолози бяха изпратени на мястото. Те поставиха специални сеизмографи, които да следят вторичната активност на земните недра в района.\n\r\nВластите предупредиха хората да обезопасят всеки опасен предмет в домовете си, който би могъл да падне, и да предизвика наранявания. Възможно е вторичните трусове да продължат със затихваща сила.\n\r\nОстровът е зона с висока сеизмична активност. През 1953 г. земен трус  разрушава почти напълно сградите на него.\n\r\n ", "date": "2018.10.27", "title": "Гръцкият остров Закинтос: Над 60 вторични труса"}
{"url": "https://www.dnes.bg/kino/2018/10/27/choveshkata-priroda-prez-ochite-na-beliiat-bim-chernoto-uho.391321", "text": "Човешката природа, \"подушена\" от домашния любимец - Бим ни припомня класиката на Станислав Ростоцки \"Белият Бим - Черното ухо\".  Четириногият симпатяга е ловно куче, несъответстващо на стандартите за чистокръвност. Бим е шотландски сетер с черно ухо, който остава без дом, щом стопанина му се разболява. Един ден възрастният ловец Иван Иванович случайно открива скитащото животно и решава да го приюти.\r\nДвамата развиват необикновени отношения, но скоро Бим губи и Иван. Трудната му съдба не приключва дотук – кучето губи стопанин след стопанин, а накрая завършва на улицата.\r\nФилмът на Станислав Ростоцки е с номинация за \"Оскар\" за най-добър чуждоезичен филм през 1977 г. Ролите са поверени на Вячеслав Тихонов, Ирина Шевчук, Валентина Владимирова, Михаил Дадико, Иван Рижов, Михаил Зимин.\r\n                    \n                    \n                Може да го гледаме в две серии на 27-и октомври и 28-и октомври от 23.15 часа по телевизия .\n\r\n ", "date": "2018.10.27", "title": "Човешката природа през очите на \"Белият Бим - Черното ухо\" "}
{"url": "https://www.dnes.bg/stranata/2018/10/27/v-niakolko-grada-grajdani-na-protest-sreshtu-cenite-na-gorivata.391792", "text": "Блокади на възлови булеварди и бензиностанции се планират в няколко града в страната заради поскъпването на горивата и нелогичната, според протестиращите, разлика в цените в различните райони на страната.\n\r\nВчера граждани протестираха във Велико Търново срещу високите цени на горивата.\n\r\nВ Пазарджик протестите ще започнат в 15 часа  с автошествие  от  стадион „Георги Бенковски“, което ще премине през централната част на града, предаде БНР. В момента най-популярният бензин в района, А-95 се продава 2,44 лв/л, а  дизелът за 2,50. лв/л.\n\r\nЗа 15 часа са насрочени блокади и в Пловдив. В Хасково, протестиращите се събират в 17 часа, на площад „Свобода“. Предварително  участие в социалните мрежи са заявили 1000 души.\n                    \n                    \n                \r\nОрганизаторите на протеста призовават днес да се носят касовите бележки  от последното зареждане в съответния град, за да се внесе колективна жалба в Комисиите за защита на конкуренцията и на потребителя.\n\r\nВ Бургас шофьорите се организират през социалните мрежи в  група, която се казва „Шофьори Бургас“.\n\r\nСборният пункт на протеста е паркингът на магазин от голяма търговска верига, които се намира на изхода на града в посока София. От дни във Facebook групата“ Шофьори Бургас“ се отправят призиви за бойкот на монополна верига бензиностанции в града заради поредното повишение на цените на горивата.\n\r\n„Цените на горивата в последния месец буквално са полудели. Най-масовият бензин А95 е поскъпнал с около 11 стотинки, а дизелът с около 13 стотинки, само за месец. Сравнението от началото на годината е още по-шокиращо. От януари бензинът и дизелът са нагоре  средно с 30 стотинки“, обясни Росинка Бъчварова от организаторите на протеста.\n\r\nВ Бургас за последните 3 години това е втория протест срещу високите цени на горивата.\n\n\n\r\nЦените на горивата у нас са на път да отбележат нов рекорд за последните няколко години.\r\nСамо за месец най-масовият бензин А 95 е поскъпнал средно с 11 стотинки, а дизелът - с 13 стотинки. Сравнението от началото на годината е още по-шокиращо - от януари и бензинът, и дизелът са поскъпнали с над 30 стотинки. \n\r\nПрогнози на експерти сочат, че тези цени не са пределни и в идните седмици и месеци може да се вдигнат още. Така скоро може да видим стойности над 2.50 лева за литър.\r\nВ момента А 95 в България струва средно 2.29 лева, а дизелът върви по 2.41 лв. за литър, което е колкото плащат в Словакия и е по-скъпо от Полша. Но различията в отделните региони на страната са доста сериозни.\r\nАко в някои бензиностанции по морето бензинът може да се намери и по 2.14 лв. за литър, в София и по магистралите той достига 2.47 лева за литър. Подобна е и ситуацията при дизела, чиято цена се движи от 2.21 лв. до 2.46 лв. за литър на някои бензиностанции.", "date": "2018.10.27", "title": "В няколко града: Граждани на протест срещу цените на горивата "}
{"url": "https://www.dnes.bg/akoshtete-vqrvaite/2018/10/27/270-kg-ryst-166-sm-no-i-za-neia-se-nameri-jenih.391758", "text": "Най-пълната жена в Русия, Наталия Руденко, която тежи 270 килограма и е с ръст 166 см, ще вдига сватба, съобщава сайтът Life.\r\nБъдещата младоженка е на 36 години и живее във Волгоград. Нейният ухажор Иван, съвсем скоро ѝ направи предложение за брак в ефир на руско телевизионно предаване.\r\n \r\nВ момента Наталия е заета с приготовленията за венчавката и на булчинската си рокля, която ще бъде с гол гръб. Иван и Наталия живеят на семейни начала от две години.\r\n \r\nМъжът няколко пъти настоявал да уредят с брак своите отношения, но дамата все се дърпала. Ала Наталия не могла да отклони най-новото предложение на Иван, което било направено в национален ефир.\r\n\r\n", "date": "2018.10.27", "title": "270 кг, ръст 166 см, но и за нея се намери жених!"}
{"url": "https://www.dnes.bg/notifikacii/2018/10/27/vashington-rusiia-ne-moje-da-zamesti-sasht-v-blizkiia-iztok.391795", "text": "Русия, която крепи влиянието си в Сирия благодарение на военните си победи в полза на режима на Башар Асад, \"не може да замести САЩ\" в Близкия изток. Това заяви министърът на отбраната на САЩ Джим Матис на ежегодната конференция по сигурността в столицата на Бахрейн.\n\r\n\"Опортюнизмът на Русия и готовността й да не обръща внимание на престъпните действия на Асад срещу собствения му народ доказват липсата на искрен ангажимент към най-основните морални принципи\", допълни шефът на Пентагона, цитиран от АФП.\n\r\n\"Искам днес да е ясно: натискът на Русия в региона не може да замени предишния постоянен и прозрачен ангажимент на САЩ към Близкия изток, ангажимент, който безрезервно отново потвърждавам\", допълни Матис.\n                \n                \r\n\"Ние подкрепяме партньорите, които избират стабилността и се противопоставят на хаоса\", каза още той.\n\r\nПристигнал вчера в това малко кралство в Залива, Матис иска да припомни на арабските страни, че САЩ продължават да бъдат предпочитаният партньор, защото имат дългосрочни ангажименти. Това каза вчера Кати Уилбъргър, отговаряща за международните въпроси в Пентагона, в самолета, с който Матис излетя от Вашингтон, пише БТА.\n\r\nДнес в Истанбул се организира безпрецедентна среща, на която ще се обсъжда бъдещето на Сирия. В нея ще участват турският президент Реджеп Тайип Ердоган, руският държавен глава Владимир Путин, френският президент Еманюел Макрон и германският канцлер Ангела Меркел, припомни АФП.\r\n ", "date": "2018.10.27", "title": " Вашингтон: Русия не може да замести САЩ в Близкия изток"}
{"url": "https://www.dnes.bg/index/2018/10/27/oshte-ne-sme-poluchili-signal-ot-izvynzemni.391796", "text": "„Вярно е, че през последните няколко години получаваме странни радиосигнали – много къси, за част от секундата. Но едва ли това са извънземни, защото те идват от не само едно място”, каза пред bTV главният астроном на института „Сети” в Маунтвю, Калифорния Сет Шостак.\r\nЗапитан дали в института разработват алгоритъм за разчитане на сигнали от извънземни, Шостак отговори: „Още не сме получили сигнал, още сме като Христофор Колумб, когато излиза от Испания по море. Ако получим съобщение, разшифроването ще е вторично”.\r\n\"Въпросът е дали извънземните знаят, че ние сме тук\", каза Шостак.\r\nТой уточни, че „Сети” не изпраща сигнали към космоса, а само чака да получи сигнал. Също че най-вероятно най-близката планета, на която има живот, е на 500 светлинни години и едно „Здравей” би пътувало до там около 1000 години.\r\n ", "date": "2018.10.27", "title": "Още не сме получили сигнал от извънземни!"}
{"url": "https://www.dnes.bg/politika/2018/10/27/cvetanov-cikyl-ot-izbor-v-izbor-ne-reshava-problemite.391801", "text": "Цикъл от избор в избор не решава проблемите, а само ги отлага и размива във времето. Това каза председателят на ПГ на ГЕРБ и зам.-председател на партията при откриването на Осмия университет на Старейшини ГЕРБ в Сандански. \n\r\nТой отбеляза, че всяка една от структурите на ГЕРБ трябва да е като юмрук и да показва това, което ГЕРБ прави, защото няма от какво да се срамува.\n\r\nНай-лесно е да кажем - всички са виновни, най-лесно е да хвърлиш фалшиви новини, най-лесно е да има популизъм, по-трудно е да отстояваш принципи, посочи той.\n\r\nГЕРБ работи с всички кметове, от всички общини, независимо от коя партия е той, отбеляза Цветанов. \n\r\nПо думите му БСП прави всичко възможно да провокира напрежение в държавата и не подкрепя дори добри намерения, защото единствената цел на социалистите е да предизвикат предсрочни избори.\n                    \n                    \n                \r\nПо отношение на ДПС Цветанов заяви, че движението ще бъде още по-остра опозиция. Убеден съм, че в техните решения има и много сериозен разум, когато става въпрос за европейски утвърждаващата се перспектива на страната, каза той и допълни, че ДПС са много по-евроатлантически настроени от БСП. \n\r\nЦветанов припомни и позиция на движението в подкрепа на правителството за запазване на плоския данък. Той посочи още, че ДПС и ГЕРБ са единствените партии, които се състезават политически в смесените райони.\n\r\nПо думите на Цветанов, ако ГЕРБ са управлявали 10 години без прекъсване, сега страната е щяла да бъде много по-добре. Той допълни, че прекъсването от 2013-2014 г. при управлението на Орешарски е върнало държавата назад.\r\n ", "date": "2018.10.27", "title": "Цветанов: Цикъл от избор в избор не решава проблемите"}
{"url": "https://www.dnes.bg/temida/2018/10/27/cacarov-razsledvaneto-sreshtu-banevi-shte-se-razshiriava.391798", "text": "Разследването срещу Николай и Евгения Баневи ще се разширява. Стартовата точка е източването на приватизираното и фалирано от тях \"Полимери\"-Девня. На действията на обвинението няма да се ограничат само да това. Анализът на документите продължава и утре колегите от специализираната прокуратура ще изнесат подробности, обяви в Пловдив главният прокурор Сотир Цацаров.\r\nПо думите му на този етап е започнало досъдебно производство срещу Баневи, които бяха арестувани във Франция. Те са подведени под отговорност за данъчни престъпления, присвоявания и пране на пари.\r\n\"Казвам отправна точка е \"Полимери\", защото тук се очаква в резултат на извършените интензивни действия параметърът по разследването да се разшири и да обхване доста по-голяма икономическа дейност на Баневи\", допълни Цацаров. Снощи е продължило претърсване и изземане на документи от техните офиси.\n\n\n\n\r\n                    \n                    \n                \"Към този момент е издадена европейска заповед за арест. Задържането е реализирано, и предстои процедура пред френския съд да бъдат екстрадирани. Тамошният съд би следвало да реши дали ще допусне изпълнението на европейската заповед за арест. Лицата, спрямо които е издадена тази заповед, имат възможност в това производство да заявят желание за незабавно изпълнение. Нещата оттук насетне са в ръцете на френското правосъдие до предаването им на българските власти\", каза Цацаров.\n\r\nСпоред него различна, но подобна е и процедурата, която се развива пред турски съд с Митьо Очите. Там екстрадиционната процедура на ниво съд е изпълнена и се очаква решение на изпълнителната власт, за да може да се осъществи окончателното му предаване.\n\r\n\"Продължава издирването на Ветко и Маринела Арабаджиеви, което е в ръцете на френските власти. Това, което трябва да е направено, ние сме го свършили\", настоя обвинител №1.\r\n\"Иво Прокопиев е разследван не като издател, а като бизнесмен и по-конкретно за \"Каолин\". Твърденията, че бил подведен под отговорност, защото неговите издания пишели срещу корупцията, не отговарят на истината\", заяви още главният прокурор Сотир Цацаров.\r\nОбвинител №1 в държавата се въздържа да посочи конкретни подробности за Прокопиев и уточни, че е обвинен за пране на пари.", "date": "2018.10.27", "title": "Цацаров: Разследването срещу Баневи ще се разширява!"}
{"url": "https://www.dnes.bg/politika/2018/10/27/borisov-smiana-na-vlastta-pri-tezi-parametri-na-dyrjavata-neseriozno.391800", "text": "Премиерът Бойко Борисов обяви, че държавата работи добре и няма основание за оставка на правителството.\r\nПри тези параметри на държавата не е сериозно да се иска смяна на властта. Това коментира Борисов при инспекцията на участък от строителството на магистрала \"Хемус\" край Търговище.\n\r\nУважавам мнението на всички партии, взети на пленуми, конгреси, каза премиерът в коментар на изказване на председателя на ДПС Мустафа Карадайъ от вчера. \n\r\nПо думите на Борисов от ДПС трябва да са наясно, че ГЕРБ не дели общините.\n\r\n\"Нормално е всяка партия да иска да управлява, с изключение на \"Да, България\", каза той.\n                    \n                    \n                \r\n„Искането за предсрочни избори е нормално за опозицията. Има на четири години избори, правиш ги и управляваш. Едни нови избори са още 50 млн. лева“, заяви още Борисов пред журналисти. \n\r\nПремиерът Борисов припомни как след управлението на кабинета “Орешарски” държавата е платила близо 7 млрд. и е заварила дефицит от -4%. “Сега в следващия бюджет половин милиард лева има повече за образование, повече от половин милиард за здравеопазване, 10% върху заплатите на полицаи отгоре, военни, съдебна охрана, лекари. Половин милиард повече за общините, 150 млн. лева повече за хората с увреждания. Кое е в колапс?”, каза Борисов.\r\n \r\nПо думите му работата на институциите дава резултати и това ядосва опозицията.  „Макар и късно, но действително специализираният съд и прокуратура в момента, заедно с нашите служби проявяват и воля, и професионализъм, и желание. Така че, винаги има какво да се желае повече”, заяви премиерът.\r\n \r\n“Че институциите задържат олигарси, това ли ги е яд или, че контрабандата от 34% слезе на 5%. И че бюджетът за новата година вследствие борбата на институциите, не на отделни хора, донесе милиарди повече в хазната”, попита Борисов. Той припомни, че миналата година се наложи държавата да отпусне 12 млн. лева за изчистването на опасните химикали в “Полимери” – Девня.\r\n \r\n“АМ “Хемус” защо не я направиха. Важна ли е тя за гражданите на Търговище, на Шумен”, попита Борисов и припомни, че кабинетът “Орешарски” я извади от програмата за финансиране с европейски фондове.\r\n \r\nПри инспекцията на трасето на АМ „Хемус“ между Белокопитово и Буховци министър-председателят информира, че кметовете на Шумен и Търговище са сигнализирали за трудност при отчуждаването на 180 декара земеделска земя. Премиерът Борисов разговаря със собственика на земята, като се разбраха да се търси законово решение, за да не се забавя строежът на магистралата.", "date": "2018.10.27", "title": "Борисов: Смяна на властта при тези параметри на държавата? Несериозно!"}
{"url": "https://www.dnes.bg/science/2018/10/27/vrata-kym-poznanieto-konkurs-za-ese-prashta-deca-v-lager-na-nasa.391737", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Излизаш от Млечния път и нататък... какво има? Не знаеш... То е безкрайно, няма как да го обясниш!\"\r\nКакво има отвъд космоса? Къде е края на вселената и има ли край изобщо? Къде ще живее човечеството, когато ресурсите на Земята се изчерпят напълно?\r\n\"Чувстваш с нищожен, като една малка точка. В началото ще има може би малко страх, защото ние не знаем какво има там. Но винаги е така, когато изследваш нещо ново – не знаеш какво да очакваш...\"\r\nЛюбознателните деца. Това е бъдещето на науката – онези, които ще питат, ще търсят и ще искат да намерят отговорите на фундаменталните въпроси, които мнозина си задаваме.\r\n                    \n                    \n                Конкурс за есе отваря вратите към космоса. До 7 февруари следващата година всяко дете на възраст между 9 и 15 години може да кандидатства за стипендия, която да го отведе в един от трите центъра за обучение на НАСА в света, съобщи .\r\nЕдин \"Spase camp\" се намира в Турция, където се обучават много деца, включително и от България, които искат да помогнат за разкриването на тайните на космоса по един или друг начин. Някои са запленени от теоретичната астрономия и това човек да може да стигне до Марс.\r\nОт екипът на НАСА и техния \"Spase camp\" казват, че са отворени за младите хора от различни държави, а при тях се намират младежи от 55 страни от цял свят.\r\nСега мястото дава безплатен шанс на българчетата да се обучават. Критериите при кандидатстване всяка година представляват три теми за есе, участниците имат 4 месеца да предадат написаното. То се оценява от жури и след това се разпределят стипендиите.\r\nВ журито за оценка има и млади българи, които работят като ракетни инженери във Великобритания, а младежи от \"Spase camp\" дори се връщат там, за да преподават.", "date": "2018.10.27", "title": "Врата към познанието! Конкурс за есе праща деца в лагер на НАСА "}
{"url": "https://www.dnes.bg/akoshtete-vqrvaite/2018/10/27/top-5-na-nai-cinichnite-zodii-koi-li-sa-te.391696", "text": "За циничните хора се знае, че поне са искрени, но има моменти, в които наистина прекаляват. Те не виждат добро у никого, дори у лоялните и почтени хора. Не вярват на никого и са скептични.\r\nНо наистина винаги казват това, което мислят и не биха ви заблуждавали. Ето кои са те. \r\n\r\n\r\nКозирозите се доверяват изключително трудно, затова вероятно стават цинични. Вярват само на най-лошото, което показват хората, трябва някой да им покаже нещо изключително добро и мило, за да помислят, че е свестен човек. Песимисти са и смятат, че всеки гледа собствения си интерес.\r\n \r\n\r\n\r\nМного се дразнят, когато виждат как в социалните мрежи всички изкарват живота си перфектен. Знаят, че не може всичко да е толкова розово и постовете за сватби, годежи и т.н. са безсмислени. Да показваш щастие във Facebook и Instagram е смешно за телците. Не се фокусират над негативното, но държат повече на истинските емоции в реалния свят, а не на показността. Затова могат да се държат цинично в мрежата.\r\n \r\n\r\n \r\nМогат да са толкова цинични, че дори това повлиява на начина, по който виждат себе си. Не могат да приемат комплименти, дори думите на другите да са искрени. Девите само ще се засмеят надменно и няма да обърнат внимание. Мислят си, че с милите думи ги манипулират и правят ситуацията доста неловка.\r\n \r\n", "date": "2018.10.27", "title": "Топ 5 на най-циничните зодии. Кои ли са те?"}
