{"url": "https://www.dnes.bg/akoshtete-vqrvaite/2019/02/12/probiv-izkustven-intelekt-postavia-diagnozi-kato-pediatyr.401889", "text": "Софтуерна програма, разработена от американски учени, се оказа ефикасна колкото педиатрите за поставяне на диагнози на деца, предаде Франс прес, цитирана от БТА.\n\n\n\n\r\n\"За първи път изкуствен интелект успява да наподоби разсъжденията на лекар при поставяне на диагноза\", обясни проф. Кан Чжан от Калифорнийския университет в Сан Диего.\n\r\nПрограмата е съставена въз основа на данни от 1,3 милиона прегледа на деца в голям педиатричен център в гр. Гуанчжоу, Южен Китай.\n\r\nИзкуственият интелект постига \"висока степен на точност\" при поставянето на диагнози за често срещани заболявания като грип - 94%, варицела - 93% и шап - 97%. Той е ефикасен и за разпознаване на опасни болести като бактериален менингит - 93%.\n                    \n                    \n                \r\n\"В бъдеще изкуственият интелект ще играе все по-голяма роля\", каза проф. Чжан.\"Със съответното обучение, мисля, че той ще може да изпълнява повечето от функциите на лекаря. Той няма да замени лекарите . . . но ще може да им помага да работят по-добре, по-бързо и с по-ниски разходи\".\n\r\nИ други изследвания показаха, че изкуственият интелект е ефикасен колкото хората или повече от тях и традиционни прегледи за поставяне на някои диагнози. През януари в друга публикация в списанието на Американския национален онкологичен институт се описва как с помощта на компютърен алгоритъм се постига по-висока откриваемост на рак на маточната шийка. Компютърът установява с 91% точност предраковите клетки въз основа на снимки, спрямо 69% точност на лекар-специалист, и 71% за традиционни изследвания, като цитонамазка.\n\r\nНовото в програмата на проф. Кан Чжан и колегите му е принципът на автоматична обработка на спонтанната реч на пациентите при преглед. Това означава, че машината може да анализира естествена реч спрямо предефинирани думи и фрази. Така тя може да синтезира всякакви медицински данни - резултати от изследвания на кръвта, рентгенови снимки, както и описания на симптоми, медицинска история на пациента или бележки на лекаря.\n\r\nЗа изследването е използван китайски език, но принципът може да се приложи и за други езици, като английски и френски.", "date": "2019.02.12", "title": "Пробив! Изкуствен интелект поставя диагнози като педиатър"}
{"url": "https://www.dnes.bg/sofia/2019/02/12/novichok-kato-che-li-se-okaza-dosta-razprostraneno-veshtestvo.401920", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Казусът с бизнесмена Емилиян Гебрев отново е на дневен ред. Причина за това е информацията, че служител на руските специални служби, замесен в случая \"Скрипал\", е бил в България по времето, когато е направен опит да бъде отровен Гебрев. Българските служби започнаха ново разследване за отравянето на бизнесмена. Вчера във Варна руският посланик определи като абсурдни твърденията за връзка на Русия с отравянето на бизнесмена Емилиян Гебрев през април 2015 година.\n\n\n\r\nЕкспертът по международна сигурност Димитър Гърдев коментира случаите в студиото на \"Денят ON AIR\" като каза, че общото между \"Скрипал\" и \"Гербев\" е бойното вещество новичок, което по думите му се е оказало доста широко разпространено. \n                    \n                    \n                \r\n\"При другите бойни отровни вещества имате някакъв шанс да оцелеете, тук процентите да оцелеете са изключително малки. Ако беше новичок, никой нямаше да оцелее\", обясни експертът по международна сигурност.\n\r\nТой бе категоричен, че отравянето е метод, който не се използва само от Русия и нейните специални служби, а историята на разчистване на сметки по подобен начин е от много време.\n\r\n\"Разследването трябва да бъде проведено изключително професионално, за да не бъде оставяно никакво съмнение, че България позволява на нейна територия да бъде извършена подобна операция на чужда държава\", посочи Димитър Гърдев пред . \n\r\nЕкспертът беше категоричен, че както се е използвал случаят \"Скрипал\" така и сега със \"Гербев\" страната ни трябва да е много внимателна, за да не попадне в политически и дипломатически скандал, който да има много сериозни последствия за взаимоотношенията ни с Русия и Европейския съюз.\n\r\nСпоред него не трябва да се хвърлят просто хипотези в общественото пространство, защото един такъв случай може да се използва в много посоки. Гърдев подчерта, че страната ни трябва да обърне много сериозно внимание на случващото се в региона около нас.", "date": "2019.02.12", "title": "\"Новичок\" като че ли се оказа доста разпространено вещество"}
{"url": "https://www.dnes.bg/notifikacii/2019/02/12/dilemata-na-tida-nelegalna-surogatna-maika-zatvor-ili-deteto.401873", "text": "През изминалата година 33 жени от Камбоджа решават да спечелят допълнителни пари като станат майки, но на чужди деца. BBC проследява тяхната история, както и на Тида – 20-годишно момиче, което няма финансовата възможност да започне свое семейство със съпруга си, който е монтьор.\r\nТида живее в покрайнините на столицата Пном Пен. Не може да си позволи да отгледа собствено дете, за това, когато се появява жена, представителка на сурогатна агенция, момичето веднага се включва. За да даде живот на детето на китайско семейство, тя ще получи 10 хил. долара. Но нещата не се развиват по план.\r\n\"Ако знаех, че е нелегално, никога нямаше да го направя“, казва Тида пред BBC. Когато оплодената яйцеклетка от китайското семейство вече е поставена в утробата на момичето в края на 2017 г., сурогатното майчинство е забранено от близо 12 месеца. Но никой не казва това на Тида, нито на останалите жени.\r\n                \n                След като забременяло, момичето било отведено в скъпа вила в столицата, където живеели и другите майки. Били настанени по пет в стая и им било забранено да излизат извън имота.\r\nАла полицията разкрила схемата за печелене на пари. Властите арестували собствениците на агенцията и повдигнали обвинения за трафик на бебетата. Майките също били тикнати в затвора с изключение на една тайландка, която била депортирана.\r\nБебето на Тида се ражда в болницата на полицията и първите си дни на този свят прекарва в затвора.\r\nСемейството, по чиято поръчка било направено бебето дошло да го види само веднъж. Бащата подкупил охраната със 100 долара, взел детенцето за няколко минути. Дори се разплакал, ала повече не се върнал.\r\nКогато повечето майки родили, всички били настанени в една огромна стая с хамаци, вместо легла. Тогава властите им предложили сделка – или остават в затвора за 20 години, или излизат на свобода, но задължително отглеждат децата си до 18-годишна възраст, като полицията щяла стриктно да следи, дали бебетата рано или късно няма да стигнат до истинските си родители.\r\nВъпреки че нямала особено голям избор, Тида се съгласила да отгледа детето като свое, въпреки че нямала никаква генетична връзка с него. Но проблемът остава финансов. Съпругът й печели едва 250 долара на месец, а момичето иска да събере достатъчно пари, за да отвори малък хранителен магазин, от където да идват още приходи. Не е ясно обаче от къде ще намери началния капитал, след като така и не успява да стигне до обещаните й 10 хил. долара.\r\nВъпреки трудностите, цялото семейство обожава новото си попълнение. Хората на улицата дори казват, че прилича на баща си, въпреки че кожата му е доста по-бяла. Тида не планира да му каже истината за произхода му. Поне докато не навърши 18, когато сам ще може да реши дали да търси китайското си семейство или не. \n\r\nНа няколко часа път от Пном Пен, Сок и Нет живеят в традиционна къща заедно с двете си деца. Подът е направен от бамбук, стените – от плоскости и папури. Гола крушка виси от тавана в единствената стая, която е дом на 17 души. Това е и причината поради която Нет отива в столицата, за да стане сурогатна майка – мъжът й работи като рибар и с неговата заплата семейството не може да си позволи нова къща.\r\nЗа разлика от Тида, Нет била освободена в последните месеци на бременността си. Не знае кои са родителите. \r\nСок бил против съпругата му да е сурогатна майка, за това тя го излъгала, че отива в Пном Пен, за да е прислужница. Но се придържала към първоначалния си план. „\r\nКогато полицията влязла във вилата, лицето на Нет било по всички телевизии. Съседите веднага я разпознали. За това тя планира да каже на детето как се е появило на бял свят още докато е съвсем малко: „Ако не му обясня аз, ще научи от съседите“, казва тя пред BBC.\r\nИ също като Тида, след като я освобождават от затвора, Нет трябва да се справи с финансовите трудности. Тя получава 500 долара още в самото начало, ала тези пари вече са похарчени. Заплатата на Сок е между 5 долара в лоши дни и 25 в добри. За това младата жена планира след раждането на бебето отново да отиде в столицата, където да си намери работа. Проблемът обаче е, че трябва да получи позволение всеки месец да се явява в друго полицейско управление, за да доказва, че не е дала бебето на истинските му родители. \n\r\nТида и Нет се оказват в това положение след като сурогатството е забранено в Тайланд и Индия през 2015 г. и в Непал през 2016 г. Бумът в търсенето на тази услуга започва, когато отпада правилото за отглеждане само на едно дете в Китай. Много семейства искат още един наследник, но или са прекалено възрастни, или не могат да имат деца. И след като и там сурогатството е забранено, те се насочват към Камбоджа.\r\n\"Не помагаме само на китайци, но и на американски и канадски семейства. При нас идват хора от Тайланд, Япония, Непал. Дори имаме две руски двойки“, обяснява Ланг Бо, собственик на сурогатна агенция. Той няма нищо общо с 33-те жени, които са арестувани. По думите му, те са наети от по-малки фирми.\r\n\"Напоследък има много такива агенции. Сигурно са около 500-600 на брой и често зад тях стои само един човек“, разказва Бо.\r\nВ нощта на ареста Ланг Бо започва да получава обаждане след обаждане от десетки семейства, които са притеснени за своето бъдеще.\r\n\"Казваха ми различни имена, но те бяха фалшиви. Агенциите ги използват за да прикриват следите си. Толкова беше жалко за всички тези хора, които са искали да имат деца“, спомня си бизнесменът.\r\nПовечето двойки са платили близо 70 хиляди долара за процедурата и сега парите им са загубени, а децата ще са родени в чужди семейства. Някои от тях са успели да намерят своите сурогатни майки и бебетата си и имат възможността да плащат за мляко и училищни такси. Ако се опитат да ги изведат извън Камбоджа обаче, ще бъдат арестувани.\r\nКогато станат на 18, децата сами ще решат дали да отидат при родителите, които са давали парите или тези, които са ги отгледали.\r\nВ Камбоджа законът е такъв – ако бебето е в утробата на една жена, то тя е неговата майка, независимо чия е яйцеклетката, а сурогатството се смята за трафик на хора.\r\nСпоред Бопа, 37-годишна жена, родила детето на холандско семейство преди забраната, това е благороден акт.\r\n\"Ние помагаме на хората, които не могат да забременеят по естествен начин. Някои са прекалено възрастни или пък са гей двойки. Сурогатните майки са наети, за да им помогнат и да наричат това трафик е прекалено“, категорична е Бопа.\r\nВъпреки че тя още живее в своята колиба, парите за Бопа са добре дошли. Тя платила някои заеми, които имала, купила си земя и започнала свой козметичен бизнес.  Поддържа постоянна връзка с единия от двамата бащи на бебето. Той дори живял в Камбоджа, за да се грижи за нея докато била бременна.\r\n\"Не мога да повярвам, че наказват жените по този начин“, възмущава се Бопа на ареста на 33-те майки.\r\nСпоред властите обаче, скандалът със сурогатните майки няма да спре жените в Камбоджа да стават сурогатни майки. Това, което ги подтиква е гладът и бедността, в която живеят и докато ги има и тях, търговията с бебета няма да спре.", "date": "2019.02.12", "title": "Дилемата на Тида, нелегална сурогатна майка: Затвор или детето?"}
{"url": "https://www.dnes.bg/eu/2019/02/12/bydeshte-letishteto-vyv-frankfurt-planira-letiashti-taksita.401903", "text": "Операторът на Франкфуртското международно летище Фрапорт съобщи, че развива концепцията за услуги с електрически летящи таксита, предаде Асошиейтед прес.\nФрапорт работи с германската компания Фолокоптер (Volocopter), създала двуместния електрически самолет с много ротори, който може да лети с пилот или автономно.\r\nВсъщност, услугата с такива таксита, които да превозват хората от и до летището, ще трябва да почака, докато бъде приета законовата рамка за автономно летене и подобни самолети получат лиценз за превоз на пътници.\r\nФолокоптер обяви, че самолетите му, който се основават на дрон технологията и бяха тествани как летят в Дубай, са тихи, безопасни и не замърсяват околната среда. Основната идея е, когато законовата рамка бъде приета, самолетите да бъдат управлявани автономно.\r\nЕвропейската агенция за авиационна безопасност съобщи, че разработва стандарти, за да разреши сертифицирането на такива самолети.", "date": "2019.02.12", "title": "Бъдеще: Летището във Франкфурт планира летящи таксита"}
{"url": "https://www.dnes.bg/zvezdi/2019/02/12/grami-2019-a-dvoikite-koito-minaha-po-cherveniia-kilim.401898", "text": "В навечерието на Деня на влюбените, 14 февруари, звездите от шоубизнеса започват да влизат в още по-романтично настроение. Доказателство за това са двойки, които вчера минаха по червения килим на наградите \"Грами\" 2019-а.\r\nНай-голямо впечатление направи риалити звездата Кайли Дженър, която гледаше с обожание своя любим и баща на едногодишната си дъщеря Сторми – рапъра Травис Скот.\r\n \r\nТой пък нежно я гушкаше на червения килим, но така че да не скрива авангардния ѝ розов гащеризон, заради който най-малката сестра от клана Дженър-Кардашян понесе доста критики от модните критици.\r\n \r\nСпоред слуховете, Кайли и Травис са се сгодили наскоро, но пазят новината в тайна, така както успяха да запазят в тайна и нейната бременност и то цели девет месеца.\r\n\r\n ", "date": "2019.02.12", "title": "\"Грами\" 2019-а: Двойките, които минаха по червения килим"}
{"url": "https://www.dnes.bg/sofia/2019/02/12/nova-shema-za-izmami-myje-sys-skypi-koli-iznudvat-jeni-shofiori.401917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Група мъже изнудват жени шофьори и такива с малки деца за пари, инсценирайки катастрофа. Къде и по какъв начин действат бандитите?\n\n\r\nОколо десетина мъже с две скъпи коли – един джип и един седанов автомобил набелязват жени шофьори с по-стари и видимо ударени от стари произшествия коли, пише .\n\r\nИзчакват дамите да слязат от автомобила си, след което доближават максимално близко скъпото седаново возило, инсценирайки катастрофа. Заснемат импровизирания удар и зачакват собственика на паркираната кола да се върне.\n\r\nКогато това се случи, съобщават на собственика на виновния автомобил, че е забравил да си вдигне ръчната спирачка и колата е тръгнала надолу и е смачкала тяхната. След това им искат 300 лева за ремонт. \n                    \n                    \n                \r\nПоследният случай е в столичния квартал \"Слатина\". Боряна отива заедно със съпруга и детето си на детски рожден ден в квартала. След края на детската забава обаче я чака неприятна изненада. \n\r\nПред колата ѝ я причакват двама мъже. Виждайки, че Боряна влиза в колата си, те тръгват към нея и я обвиняват в разбиването на техния автомобил. Жената недоумява как това е възможно.\n\r\nМъжете със скъпите коли обаче парадират с доказателство - показват ѝ снимка, на която се вижда, че двата автомобила са прилепени един до друг. \n\r\nВъпреки, че не се има за виновна, предлага на мъжете да подпишат двустранен протокол за ПТП и те да получат пари от нейния застраховател, но те отказали и започнали да я обиждат пред детето и мъжа ѝ. \n\r\nБоряна ясно им заявява, че няма да даде и стотника, което вбесява мъжете. На мястото пристигнали и полицаи, които в крайна сметка глобили Боряна.\n\r\nЗастрахователи твърдят, че получават сигнали от свои клиенти за подобни случаи постоянно.\r\n ", "date": "2019.02.12", "title": "Нова схема за измами – Мъже със скъпи коли изнудват жени шофьори"}
{"url": "https://www.dnes.bg/eu/2019/02/12/wizz-air-otmeni-rannite-si-poletite-do-briuksel-v-sriada.401918", "text": "Нискотарифната авиокомпания Wizz Air отменя всичките си утрешни полети от и до Брюксел поради планираната обща стачка в Белгия. \n\r\nПолетите са пренасрочени за четвъртък, 14 февруари, съобшава БНР.\r\nПътниците с резервации, засегнати от тези промени, са уведомявани чрез имейл и есемес, съобщават от авиокомпанията.", "date": "2019.02.12", "title": "Wizz Air отмени ранните си полетите до Брюксел в сряда"}
{"url": "https://www.dnes.bg/stranata/2019/02/12/8-mln-leva-dali-pensioneri-na-alo-izmamnici-prez-2018-g.401907", "text": "Близо 8 млн.лв. са отишли в ръцете на ало измамници през 2018 г., сочи полицейската статистика.Това съобщи бургаският депутат Ивелина Василева на среща с пенсионери в к-с \"Зорница\". \n\n\n\r\nНа поредната среща от кампанията на бургаските депутати от ГЕРБ \"Заедно срещу ало измамите\" Василева, депутатът Диана Саватева, говорителят на ОДМВР-Бургас Цветелина Рандева и полицейският инспектор Иван Панайотов запознаха възрастните хора с най-честите механизми за измами и начините за справяне в критични ситуации.\n\r\n\"Разчитаме много на добрата координация с полицията, с нейните представители работим успешно. Когато вие самите споделяте личен опит и впечатления, това може да подпомогне и органите на реда, за да изградим заедно бариера срещу измамниците. Защото освен материални щети, престъпниците нанасят и психически поражения на цели семейства, което е най-страшното последствие от криминалните им действия\", коментира Ивелина Василева.\n                    \n                    \n                \r\n\"Личните срещи са най-добрия начин да се запознаем с проблемите ви. Голяма част от измамените са интелигентни, при един от последните фрапантни случаи на предадени 100 000 лв. жертвата е архитект. Това е сигнал, че срещу нас е изправен много гъвкав съперник. Колкото повече усилия полагаме по темата, толкова по-голям е шансът ни да се справим с този социален феномен\", заяви Диана Саватева. Тя допълни, че най-добрата реакция е да се затвори телефона при съмнително обаждане и веднага да се свържат с познат.\n\r\nЦветелина Рандева подчерта, че измамниците нанасят тежки психически увреждания на възрастните хора и техните близки. От полицията са подготвили и нови брошури, които скоро ще бъдат разпространени сред хората от третата възраст.\n\r\n\"Няма как полиция, прокуратура или социално подпомагане да ви поискат пари - това е друга много разпространена схема на ало измамниците. При съмнения за катастрофа с пострадал близък, обадете се на семейството си, на 112 или на КАТ. Само това са достоверни източници на информация\", посъветва Рандева.", "date": "2019.02.12", "title": "8 млн.лева дали пенсионери на ало измамници през 2018 г. "}
{"url": "https://www.dnes.bg/akoshtete-vqrvaite/2019/02/12/za-1-5-mln-prodavat-kyshtata-v-koiato-e-osnovana-amazon.401863", "text": "Продава се къщата, в която Джеф Безос основава Amazon в Белвю, Вашингтон, предава CNBC.\r\nСпоред имотната агенция Zillow къщата, с площ от 470 кв. м, се намира на адрес 10704 NE 28. Разполага с три спални, две бани и хидромасажна вана на задната веранда. За последно е продавана през 2009 г. за 620 000 долара.\r\nЕто и какво се казва в обявата на агенцията.\r\n\"Великолепие в Западен Белвю! Този очарователен занаятчийски дом, възстановен през 2001 г., има огромна всекидневна, която е перфектна за забавление! Той се гордее с голям таван от борово дърво, а невероятна кленова кухня с гранитен плот примамва готвачите. Главната спалня разполага със собствена баня с душ. Твърда дървесина, много капандури и естествена светлина. Прецизна постройка, голям ограден двор, хидромасажна вана, навес. Много добре поддържан! И разполага с голямо парче история – тук Джеф Безос основава Amazon в гаража си през 90-те!\"\r\n                    \n                    \n                ", "date": "2019.02.12", "title": "За $ 1,5 млн. продават къщата, в която е основана Amazon"}
{"url": "https://www.dnes.bg/zvezdi/2019/02/12/poli-genova-stana-na-32-shte-tyrsi-korenite-si.401896", "text": "Поли Генова търси корените си. По инициатива на \"Евровизия\", певицата ще направи родословното си дърво, съобщава сайтът на песенния конкурс.\r\n\"#Евровизия е като едно семейство\". Това твърдение е често споменавано от организаторите на конкурса\", пише на официалната страница на конкурса във Facebook.\r\n \r\nКомпания, която е партньор на Евровизия, специализирана в съставянето на родословни дървета, ще изследва част от участниците през последните няколко години, за да открие родствените им връзки в далечното минало.\r\n \r\nОсвен Поли Генова, в нестандартния проект се включват Нета Барзилай от Израел, която победи миналата година, Лени Кар от Холандия, Ижар Коен от Израел, Еймар Куин от Ирландия и други.\r\n \r\nПо-рано от екипа на Евровизия съобщиха, че платформата My Heritage е успяла да открие роднинска връзка между Селин Дион и Салвадор Собрал, който спечели конкурса през 2017-а.\r\n \r\nМеждувременно Поли Генова е в очакване на първото си дете, което трябва да се роди през пролетта.\r\n \r\nНа 10 февруари певицата стана на 32 години. Тя бе изненадана приятно докато гледаше Sofia Open 2019 от трибуните в \"Арена Армеец\". Организаторите пуснаха нейната песен \"На инат\", а цялата публика ѝ ръкопляскаше докато тя излизаше на сцената, за да получи букет цветя.\r\n \r\n", "date": "2019.02.12", "title": "Поли Генова стана на 32, ще търси корените си "}
{"url": "https://www.dnes.bg/stranata/2019/02/12/magazin-za-piratki-plamna-evakuiraha-blok.401919", "text": "Пожар избухна тази вечер в магазин за пиротехника в Пловдив, намиращ се в партерния етаж на жилищна кооперация на бул. \"Пещерско шосе\". Няма пострадали хора, съобщава \"\". \r\nСвидетели разказват, че в района се чували гърмежи. От пожарната уточниха, че сигналът е получен в 18:50 ч.. Веднага са били изпратени 3 екипа огнеборци.\r\nВ момента бедствието е овладяно, но заради безопасността на хората, са евакурани, живеещите в сградата. На място са полицейски екипи.\r\nТова е вторият голям пожар в региона, след като в неделя изгоря предприятието за преработка на месо край Войводиново.\r\nВсе още не е ясна причината за пламъците в магазина за пиротехника.", "date": "2019.02.12", "title": "Магазин за пиратки пламна, евакуираха блок"}
{"url": "https://www.dnes.bg/stranata/2019/02/12/43-dvoiki-ot-peshtera-shte-otpraznuvat-zlatna-svatba.401897", "text": "Общо 43 двойки от община Пещера утре ще отпразнуват заедно своята златна сватба, съобщиха от общинската администрация.\n\nПод звуците на Мендeлсон в празничната зала всички минават през специална цветна арка, изградена от момичета и момчета от ансамбъл \"Славейче\" от родопския град, пише БТА. \r\nПо традицията кметът на община Пещера Николай Зайчев лично поздравява семейните двойки. Инициативата се организира от Общината и читалище \"Развитие\".", "date": "2019.02.12", "title": "43 двойки от Пещера ще отпразнуват златна сватба"}
{"url": "https://www.dnes.bg/stranata/2019/02/12/81-godishna-zagina-pri-pojar-v-kyshtata-si-v-patalenica.401906", "text": "81-годишна жена е загинала при пожар в къща в пазарджишкото село Паталеница, съобщиха от пожарната. \r\nНа 11 февруари в 06.55 часа е получено съобщение за пожар в едноетажна къща, намираща се в квартал \"Баткун\" на село Паталеница. \r\nПри пожара е загинала собственичката на имота на 81 г. Тя е намерена от притекли се на помощ съседи. Леглото на възрастната дама е било пропаднало в мазето, заради разразилите се пламъци. Те изгорили дървения под на помещението, в което жената е спала. \r\nПри пожара са унищожени домашно имущество и са опушени стените. Пламъците са потушени от 2 екипа на пожарната с 2 противопожарни автомобила.", "date": "2019.02.12", "title": "81-годишна загина при пожар в къщата си в Паталеница"}
{"url": "https://www.dnes.bg/rusia/2019/02/12/sled-30-g-ima-li-kakvo-da-se-proshtava-na-rusiia-zaradi-afganistan.401875", "text": "Нито радост, нито горчивина, а само желание за връщане у дома. Така Михаил Кожухов си спомня последния съветски военен конвой, който напуска Афганистан преди 30 години, завършвайки една интервенция, която днес много руснаци искат да бъде реабилитирана.\n\r\nНа 15 февруари 1989 г. Съветският съюз изтегля последните си военни части след десет години намеса в подкрепа на комунистическия \"братски режим\" на Кабул срещу ислямските бунтовници. Нареденото от Михаил Горбачов изтегляне беляза унизителното поражение на СССР и допринесе за разпадането му, пише Франс прес.\n\r\nВ този ден военният кореспондент Михаил Кожухов преминава моста на Дружбата на река Аму Даря, разделяща Афганистан от СССР, на борда на предпоследния БТР от последния съветски конвой с червените му знаменца.\n                    \n                    \n                \r\n\"Войниците мечтаеха само да се приберат у дома живи и здрави\", разказва Михаил Кожухов, който по онова време е бил журналист във вестник \"Комсомолская правда\".\n\r\nВ една от машините се намира тялото на убития предишния ден 20-годишен наборник Игор Ляхович, последната от над 14-те хиляди официални съветски жертви на конфликта.\n\r\n\"Покрай пътя виждахме \"духовете\" (афганистанските партизани), които бяха слезли от планините си да наблюдават изтеглянето ни. Погледите на жителите бяха изпълнени с омраза или разочарование, защото ги оставяхме на произвола на съдбата\", спомня си Михаил Кожухов, който сега е на 62 години.\n\r\nЗа този журналист, който през 2000 г. за кратко е бил говорител на тогавашния премиер Владимир Путин, тази война \"завинаги ще остане една трагична и безсмислена авантюра\".\n\r\nСилно непопулярното нашествие бе официално осъдено през 1989 г. от СССР, навлязъл в \"гласността\" - въведената от Михаил Горбачов политика на прозрачност. Този възглед вече се преразглежда под влиянието на ветераните.\n\r\nОще през 2015 г. президентът Владимир Путин, който от 20 години агитира за патриотичен поглед върху историята в името на националното единство, негласно оправда нашествието, което според него е целяло \"да реагира на реалните заплахи\" срещу СССР, като същевременно призна, че е имало \"куп грешки\".\n\r\nПрез април той прие положително предложението на депутати да се изготви нова политическа равносметка на намесата в Афганистан по повод 30-ата годишнина от изтеглянето.\n\r\nНасърчена от това съгласие, комисията за отбрана на държавната Дума, долната камара на руския парламент, прие в края на януари проекторезолюция, която смята за \"исторически несправедливо моралното и политическо осъждане\" на интервенцията. Според този текст нашествието е допринесло за борбата срещу \"терористичните и екстремистки групировки\" и наркотрафика.\n\r\nТози текст все още не е гласуван в пленарна зала, което отразява колебанието на властта да реабилитира официално този травмиращ епизод.\n\r\nОпозиционният вестник \"Новая газета\" неотдавна осъди тези призиви за реабилитация като \"оскърбителни за паметта на загиналите и несъвместими със статута на една демократична държава от 21 век\".\n\r\nВ контекст на остри напрежения между Изток и Запад \"Русия отново се свързва със съветското си минало, за да оправдае новото си противопоставяне на Запада\", казва историчката от неправителствената организация \"Мемориал\" Ирина Шчербакова. \"Сегашните международни конфликти обаче не благоприятстват реабилитацията на интервенцията, която завърши с поражение\", добавя тя. В момента тече военна намеса на Русия в Сирия.\r\nОткъм ветераните идва силен натиск да се придаде по-висока значимост на конфликта.\n\r\n\"Няма какво да ни се прощава: не сме ползвали напалм и дори можахме да напуснем Афганистан, заместени от нашите партизани, нещо, което американците никога не са успявали да направят\", пледира анализаторът Пьотр Акопов от прокремълския онлайн вестник \"Взгляд\".\n\r\nСпоред Александър Ковальов, председател на Сдружението на бившите военнослужещи от Общността на независимите държави, намесата в Афганистан е била оправдано. \"Ако не бяха нашите войски, американците щяха да разположат ракетите си, насочени към Москва\", казва той.\n\r\n\"Горбачов правилно постъпи, като сложи край на тази война, но трябваше да продължим да подкрепяме Кабул с оборудване\", добавя Ковальов, който е бил политически комисар на 860-и полк, изпратен в Афганистан да осигури изтеглянето на 40-а армия.\n\r\nНаборникът Константин Волков заминава за Афганистан в края на 1981 г. на 17-годишна възраст, изпълнен с въодушевление. Като радист в разузнавателна рота участва в 70 военни операции, а за една от тях през 1983 г. получава медал заради засичане на разговор между муджахидини.\n\r\nПрез 1983 г. се уволнява и е обсебен от тази война в продължение на 15 години. Става свещеник и вече като отец Константин събира в църквата си в Дарна, на 45 км северно от Москва, още тридесетина \"афганци\" (бивши военнослужещи от Афганистан), всяка година на 15 февруари, на годишнината от изтеглянето. \"Предлагам на бившите си бойни другари да се покаят и да забравят случилото се в тази война\", казва той. \r\n \r\n/БТА/ \r\n ", "date": "2019.02.12", "title": "След 30 г.: Има ли какво да се прощава на Русия заради Афганистан?"}
{"url": "https://www.dnes.bg/obshtestvo/2019/02/12/priznanie-v-dupnica-shte-praviat-pametnik-na-nevena-kokanova.401872", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В Дупница планират изграждането на паметник в цял ръст на красивото лице на българския театър и кино Невена Коканова. Инициатор на идеята е музикантът и художник Николай Табаков, който гостува в \"България сутрин\", за да разкрие повече подробности около проекта.\n\r\n\"На 12 години се навършиха 80 години от рождението на Невена Коканова. В Дупница скромно се отбеляза тази годишнина\", посочи Табаков.\n\r\nПо думите му е градска легенда, че актрисата не е харесвала Дупница и е криела, че е от града. Може би Дупница не е направила достатъчно за нея, допусна гостът в студиото на  Табаков отбеляза, че хората в града приемат идеята за паметник много добре. \n                    \n                    \n                \r\n\"Един паметник в нейна чест би провокирал дебат - кой каквото има да каже. Да гледаме нещата позитивно и с благодарност\", призова музикантът и художник.\n\r\nПредстои учредяването на сдружение, което да управлява парите от дарения за паметника. Необходими са между 30 и 50 хил. лева, в зависимост от финалния вариант на монумента. Местната власт също ще участва в израждането на паметника. Повечето дупничани искат бронзовата статуя да бъде поставена в градската градина.", "date": "2019.02.12", "title": "Признание: В Дупница ще правят паметник на Невена Коканова"}
{"url": "https://www.dnes.bg/index/2019/02/12/klounyt-na-klounite-vlakcheto-na-ujasite-v-nosht-na-zvezdite.401879", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На 23 март в зала \"Арена Армеец\" ще се състои осмото издание на зрелищното шоу \"Нощ на звездите\". Сред организаторите на събитието отново е акробатът Енчо Керязов, който гостува в \"България сутрин\" с повече подробности.\n\r\n\"Емоцията е същата както беше първата година. Всяка година все повече хора имат интерес към събитието. Това няма как да не ни радва. Публиката добива познания в този тип изкуство. Може да ги изненадаме все още, имаме доста голям опит по световните сцени\", сподели той.\n\r\nКерязов разкри, че тази година зрителите ще могат да видят клоуна на клоуните, най-пластичния човек в света, влакчето на ужасите от мотористите \"Въздушни бойци\" и много други. У нас пристига и фирма от Германия, която ще монтира водни фонтани и дъжд-система.\n                \n                \r\n\"Няколко години опитваме да поканим един въздушен номер. От 15 метра падат в басейн с 6 тона вода. Успяхме да го направим, дуото ще бъде в България. Убеждаването на участниците никак не ми е трудно. Каузата е много вдъхновяваща и ни обединява. Трудното е тези хора да бъдат свободни на тази дата и да се докарат реквизитите\", каза още известният акробат пред \n\r\nЗа първа година част от публиката ще вземе участие на сцената. А вече има идея юбилейното десето издание на шоуто да излезе от границите на България. В момента се водят преговори с Германия.\r\n ", "date": "2019.02.12", "title": "Клоунът на клоуните, влакчето на ужасите - в \"Нощ на звездите\""}
{"url": "https://www.dnes.bg/balkani/2019/02/12/znameto-na-nato-se-razvia-pred-makedonskoto-pravitelstvo.401900", "text": "Знамето на НАТО бе издигнато днес на церемония пред сградата на македонското правителство в Скопие, предадоха македонските медии.\n\n\n\r\nС това бе отбелязан историческият акт на подписването на протокола за присъединяване на Р Македония в НАТО миналата сряда, с което започна последната стъпка към пълноправно членство на страната в НАТО под името Северна Македония, посочва БТА.\r\nПремиерът Зоран Заев заяви в речта си на церемонията, че страната е постигнала историческа цел. \"Днес издигаме знамето на НАТО, което заедно с европейското и с нашето определя бъдещето, не само нашето, а и това на бъдещите поколения. Това не е символика, е реалност. Това е нова страница в нашата история\", каза Заев.\r\nТой е цитиран да казва още, че \"бъдещето вече не ни е съдба, а взехме съдбата в ръцете си и определихме бъдещето си\".", "date": "2019.02.12", "title": "Знамето на НАТО се развя пред македонското правителство "}
{"url": "https://www.dnes.bg/eu/2019/02/12/ep-skastri-ne-zakachaite-romite-ne-im-vzimaite-pravata-tova-e-rasizym.401902", "text": "Докато вицето Красимир Каракачанов се опитва да прокара своя концепция за интеграция на ромите с мотива, че в момента те имат само права, но не смятат, че имат и задължения, Европейският парламент прие днес в резолюция, в която пише, че основните права на ромите остават постоянно нарушавани в ЕС.\n\r\nСпоред евродепутатите се отчитат значителни пречки пред достъпа на това малцинство до образование, настаняване, до пазара на труда и здравеопазването. \n\r\nЕП отправя призив за по-ясни цели за приобщаване на ромите и национални стратегии след 2020 г., се посочва в съобщение на институцията. \n\n\n Ромите трябва да бъдат по-добре представени в медиите, държавните институции и политическите организации, заявяват евродепутатите. ЕП настоява за по-силни мерки за борбата срещу антиромските настроения в ЕС. \n                    \n                    \n                \r\nНастроенията срещу ромите са институционализарана и вкоренена в историята форма на расизъм, която се изразява в \"насилие, реч на омразата, експлоатация, стигматизация\" и дискриминация, се посочва в приетия текст.\n\r\nУчилищната изолация, достъпът до пазара на труда, жилищното настаняване и здравеопазването, са сред главните пречки пред ромите в Европа. \n\r\nЕП отбелязва особено тежкото състояние на младите роми, сред които нараства броят на онези, които не работят и не учат.\n\r\nЕвродепутатите призовават Европейската комисия и държавите в ЕС да предложат ясни и обвързващи цели, срокове и средства за оценяване на напредъка по приобщаването на ромите. Според тях са необходими значителни обществени средства и човешки сили за постигането на тези цели.\n\r\nЕП призовава за приобщаване по правилото за равенството между половете и използването на насочен към децата подход в стратегическата рамка на ЕС. Евродепутатите настояват за повишено участие на представители на ромите и неправителствени организации в изготвянето на политики за приобщаване.\n\r\nЕП отбелязва необходимостта да се защити и насърчи равният достът до всички права за ромските деца. Отправен е призив за специфични цели срещу дискриминацията, както и мерки за включване на ромите в политиките за опазване на околната среда и цифровото общество.\n\r\nСтруктурните фондове на ЕС трябва да бъдат използвани за подобряване на условията на живот и бъдещите възможности на ромите, отбелязват евродепутатите. Те призовават държавите в ЕС да проучат злоупотребите със съответните фондове и да предприемат правни действия срещу нарушителите.", "date": "2019.02.12", "title": "ЕП скастри: Не закачайте ромите, не им взимайте правата, това е расизъм!"}
{"url": "https://www.dnes.bg/world/2019/02/12/uspia-li-portugaliia-da-napravi-obrat.401849", "text": "През 2015 г. Португалия беше на дъното. Дясното консервативно правителство прилагаше политиката на строги икономии на ЕС: съкращения на социални облаги, увеличаване на данъците, намаляване на пенсиите. Икономиката се сви, всеки втори млад португалец бе безработен.\r\nПрез октомври 2015 г. ляво правителство пое управлението, като обърна тенденцията за намаляването на заплатите и пенсиите, сви общите данъчни повишения и вместо това увеличи данъците върху наследствата и богатството. „Беше грешка да се мисли, че икономиката може да бъде рехабилитирана с драстично намаляване на заплатите и прекомерни съкращения в социалната държава\", казва премиерът Антониу Коща.\r\n Резултатите говорят сами за себе си: икономиката расте, безработицата е намаляла наполовина, а новото правителство иска да инвестира 20 милиарда евро. Социалдемократите увеличават резултата си до 40%, като така, заедно с Лейбъристката партия на Джереми Корбин, са сред най-успешните леви партии в Европа. Докато десните популисти увеличават подкрепата си в почти всички европейски страни, в Португалия няма такава партия.\r\n                    \n                    \n                Всичко това звучи твърде добре, за да е истина, но специално за този материал може да бъде малко предпазливи. Kontrast.at е социалдемократично списание и не е напълно неутрално. Подемът изобщо не идва при всички, страната остава силно задлъжняла, много хора стачкуват.\r\nВижте продължението на материала в", "date": "2019.02.12", "title": "Успя ли Португалия да направи обрат?"}
{"url": "https://www.dnes.bg/mish-mash/2019/02/12/iznenada-ot-pivovarna-otkriha-113-godishni-biri-v-daniia.401868", "text": "Датски строители се натъкнаха на 113-годишна... бира! Строителите били натоварени със задачата да направят ремонт в стара пивоварна в град Виборг в Дания. \n\r\nКогато надигнали един слой от дървения под намерили седем 113-годишни бутилки от пивоварна \"Один\", внимателно прибрани в дървена кутия, където са оцелели две световни войни, предава обществената датска телевизия DR. \n\r\nСтроителите се обадили на уредника на музея във Виброк Дан Ерстед Мьолер, който бил очарован от откритието. \n\r\n\"Това е наистина уникнална находка. Капачките и етикетите са на място, изглежда като цяла селекция бири от онова време\", обяснява Мьолер. \n\r\nУви, две от капачките не са били стабилни и бирата в две бутилки е изветряла с времето. В другите пет обаче съдържанието е непокътнато, пише ВВС. \n                    \n                    \n                \r\nСред бутилките са някои от най-популярните видове бира от онова време - Один пилзнер, Виборг пилснер и специалното Prinsens Bryg. \n\r\nМистерията какво правят бутилките, скрити в пода, е бързо разгадана от бележка, оставена от главния пивовар на завода \"Один\", който всъщност възстановил пивоварната в началото на ХХ век. \n\r\nДо наследниците си той пише, че пивоварната слага нов слой на пода и затова, \"тъй като не знаем колко дълго ще издържи, тези думи и някои бутилки от бирата, която правим днес, ще бъдат положени под пода\". \n\r\nСедемте бутилки с ретро бира \"Один\" не са единствените подобни находки в Дания. Наскоро в мазето на завода Карлсберг в Копенхаген бяха открити бутилки с кехлибарената напитка от 1883 г. \n\r\nКарлсберг дори успяха да пресъздадат бирата, използвайки оживели дрожди и Дан Ерстед Мьолер се надява, че пивоварите ще успеят да пресъздадат успеха и с находката от Виборг. \n\r\nНо ако някой направи същото с находката от пивоварна \"Один\", то няма да е едноименния завод, защото след 156 години на пазара, през 1998 г. пивоварната затваря. По онова време това е най-старата пивоварна в Дания.", "date": "2019.02.12", "title": "Изненада от пивоварна: Откриха 113-годишни бири в Дания"}
{"url": "https://www.dnes.bg/notifikacii/2019/02/12/tyrgovskata-voina-polojitelna-za-sasht-negativna-za-sveta.401882", "text": "Събитията през 2008 г. и последвалата криза бяха много по-тежки от настоящите и това, което очакваме да се случи с глобалната икономика. Все пак е положително, че икономисти и политици си дават сметка за рисковете и предприемат мерки, за да минимизират въздействието им. Това каза  в ефира на .\r\nКато една от основните опасности за световната икономика финансистът посочи търговската война между САЩ и Китай.\r\n\"\".\r\n                \n                По отношение на активните преговори между двете страни, финансистът определи като важен въпрос разумното използване на инструментите в търговската война.\r\n\"\", допълни той.\r\n.", "date": "2019.02.12", "title": "Търговската война: Положителна за САЩ, негативна за света "}
{"url": "https://www.dnes.bg/sofia/2019/02/12/pochinaliiat-pri-incidenta-s-trolei-izvestniiat-arhitekt-jeko-tilev.401913", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзвестният архитект Жеко Тилев е починалият при произшествиета с тролейбус на столичния булевард \"Акад. Иван Евстратиев Гешов\" снощи, съобщава \n\r\nПо първоначална информация 69-годишният мъж е паднал на спирката. Тепърва ще се изяснява дали му е прилошало или шофьорът на тролея е потеглил преди пътникът да се качи. Очакват се резултатите от аутопсията на Тилев. \n\nНа място веднага е извикана линейка. Медиците обаче само констатирали смъртта на архитект Жеко Тилев. От Столичния електротранспорт подозират, че му е прилошало. Тролейбусът бил изправен, а шофьорът е почивал през уикенда.\r\n                    \n                    \n                От МВР съобщиха, че водачът на тролейбуса, участвал в инцидента, е с отрицателни проби за алкохол и наркотици.\n\r\nБлизките на арх. Тилев не са били с него, но увериха, че е бил в отлично здраве. Никъде по тролейбуса и платното не са били установени следи или кръв. Водачът на тролейбуса е с 5-годишен опит. Пробите му за алкохол и наркотици са отрицателни.\n\r\nИзвършен е оглед и е образувано досъдебно производство, в рамките на което ще се изясняват всички факти и обстоятелства по случая. Известно е обаче, че масово шофьорите в столичния градски транспорт работят извънредно заради липса на кадри.\n\r\nПочиналият арх. Жеко Тилев стои зад проекта на зала ''Арена Армеец'', Пленарна зала на Народното събрание, Великият египетски музей в Египет, Олимпийският комплекс в Инсбруг, Австрия, Мемориалният комплекс \"Васил Левски\" в Карлово.\n\r\n ", "date": "2019.02.12", "title": "Починалият при инцидента с тролей - известният архитект Жеко Тилев"}
{"url": "https://www.dnes.bg/stranata/2019/02/12/s-viatyra-idva-i-studyt-v-sriada-nai-mnogo-do-5-c.401886", "text": "През следващото денонощие облачността ще се разкъсва и намалява. По-значителна ще се задържи на места над Горнотракийската низина и над Югоизточна България,  от НИМХ. \n\r\nПрез нощта и в сутрешните часове слаб сняг ще превалява все още в централната част на Дунавската равнина, а през деня - главно в планините. \n\r\nЩе духа до умерен вятър от север-северозапад, на места в Източна България - и временно силен, от север-североизток. Ветровито ще бъде и по долината на Струма. \n\r\nМинималните температури ще са от минус 5 до 0 градуса, а максималните - между 2 и 7 градуса.\n                    \n                    \n                \r\nПо Черноморието ще е облачно, около обяд от север облачността ще се разкъсва и намалява. Ще е ветровито с умерен до силен вятър от север-североизток. Максималните температури ще са 4-6 градуса. Температурата на морската вода е 6-7 градуса. Вълнението на морето ще е 3-4 бала.\n\r\nНад планините ще е облачно, на места със слаби валежи от сняг. Вятърът ще се ориентира от североизток и ще е умерен, временно до силен. Ще е студено. Максималната температура на височина 1200 метра ще е около минус 6 градуса, на 2000 метра - около минус 12 градуса.\n\r\nАтмосферното налягане ще продължи да се повишава и ще е значително по-високо от средното за месеца.\n\r\nВ четвъртък и петък в Източна България ще се задържи ветровито. \n\r\nОблачността ще бъде предимно значителна, над Западна България в четвъртък временно ще се разкъса и намалее и сутрешните температури в котловините там ще са сравнително ниски - до минус 6 -минус 7 градуса; в останалата част от страната минималните ще са между минус 4 и 1 градус. Максималните ще са между 4 и 9 градуса.\n\r\nВ петък минималните ще са малко по-високи, дневните - слабо ще се понижат. По-голяма е вероятността за превалявания от сняг в петък, но те ще са слаби и само на отделни места, главно в планинските райони.", "date": "2019.02.12", "title": "С вятъра идва и студът, в сряда най-много до 5°C"}
{"url": "https://www.dnes.bg/stranata/2019/02/12/izdirva-se-36-godishen-myj-opital-da-pregazi-policai.401915", "text": "36-годишен мъж от Мадан е обявен за общодържавно издирване, след като не се подчинил на полицейски сигнал за проверка в Бургас и опитал да прегази двама униформени, съобщиха от пресцентъра на Областната дирекция на МВР.\n\r\nИздирваният е Валентин Ч., който според информация на полицията е криминално проявен. Екшънът с него се разиграл миналия четвъртък на улица в к-с \"Изгрев\", до парка, уточни говорителят на полицията Цветелина Рандева. Валентин Ч. шофирал без книжка, която му била отнета за предишни нарушения, пише \"24 часа\". \r\nВ колата с чужда регистрация, която маданецът шофирал, имало млада жена и малко дете. От деня на инцидента 7 февруари 36-годишният мъж и спътниците му са в неизвестност.\r\n ", "date": "2019.02.12", "title": "Издирва се 36-годишен мъж, опитал да прегази полицаи"}
{"url": "https://www.dnes.bg/mish-mash/2019/02/12/puskat-novi-modeli-barbi-v-invaldina-kolichka-i-s-proteza.401888", "text": "Дълга златиста коса, перфектно тяло и блестяща усмивка. От 1959 година насам, Барби е приела формата на перфектната жена. Но напоследък създателите й оставят този имидж в миналото и я превръщат не в недостижим идеал за малките момиченца, а в истинска жена с реалистични пропорции.\r\nБарби вече не е просто красавица – тя е ветеринар, доктор, програмист. Не е само руса, но и цветнокожа, с къдрава коса, пухкавичка и дори с лунички.\r\nСега, създателите на Барби правят още една крачка напред, пускайки в продажба две нови кукли – едната е в инвалидна количка, а другата с протеза на крака.  С това свое решение от Mattel  искат да разбият разбиранията за това, кое се приема като красиво.\r\n                    \n                    \n                \"Като марка ние може да започнем разговор около физическите увреждания, като ги включим в колекцията си и покажем, че красотата има много пластове“, обяснява говорител на фирмата.\r\nВицепрезидентът на Mattel допълва, че моделите са в отговор на това, което потребителите желаят, а за разработката на куклите им помагала 12-годишната Джордан Рийвс, която също имала протеза. Именно тя била тази, която отбелязала, че изкуственият крак на Барби трябва да се сваля.\r\n\"Ние никога не бихме осъзнали колко е важно това за някой, който живее с протеза“, обясняват от Mattel.\r\nРазбира се, смелата крачка бе приета с възторг от потребителите на социалните мрежи.\r\n\"Благодаря ви! Моята племенница е в инвалидна количка и ще се влюби в тази кукла. Дали има шанс да добавите и адаптирана кола и принадлежности за Барби с увреждания?“, гласи един от коментарите в Instagram профила на фирмата.  \r\n ", "date": "2019.02.12", "title": "Пускат нови модели Барби – в инвалдина количка и с протеза"}
{"url": "https://www.dnes.bg/temida/2019/02/12/staiko-staikov-s-paterica-v-syda-ostava-pod-domashen-arest.401916", "text": "\nАпелативният специализиран съд остави под домашен арест Стайко Стайков, син на бизнесмена Миню Стайков. Магистратите потвърдиха решението на по-ранната инстанция за Стайков-младши, който няколко месеца беше издирван с европейска заповед, за да се появи след това в \"Пирогов\" с твърдението, че е бил отвлечен.\n\n\r\nДнес бяха представени резултатите от 8-членна съдебно-медицинска експертиза, според която здравословното му състояние не позволява да се лекува в затворническата болница. Заради това и прокуратурата оттегли протеста си, информира bTV.\r\nСтайков е обвинен за участие в престъпна група за пране на пари, данъчни престъпления и разпространение на нелегални цигари.\r\nДнес той се яви с патерица и абокат в съда, като пожела да не бъде сниман.", "date": "2019.02.12", "title": "Стайко Стайков -  с патерица в съда, остава под домашен арест "}
{"url": "https://www.dnes.bg/balkani/2019/02/12/vsichki-napuskat-syrbiia-nie-gi-obuchavame-te-zaminavat.401848", "text": "Десетки хиляди напускат Сърбия всяка година. Германия привлича чуждите квалифицирани кадри, а родината им страда – не достигат лекари, фирми са на ръба на оцеляването, цели региони запустяват, пише „Ди Велт“.\n\r\n„Всички напускат – и млади, и стари. Ние ги обучаваме за шофьори, а те после заминават за чужбина“, казва сърбинът Раде, който предпочита да запази фамилното си име в тайна. Липсата на кадри за обществения градски транспорт в Белград е толкова крещяща, че графикът на транспортните средства междувременно е значително разреден, посочва германският вестник „Ди Велт“ в свой репортаж от сръбската столица, цитиран от .\n                    \n                    \n                \r\nМежду 50 000 и 70 000 сърби напускат родината си всяка година – според различни източници. Но цифрата може би е значително по-висока, защото мнозина заминават за чужбина и като сезонни работници, а после се връщат в страната – тях статистиката не ги брои. \n\r\nОт опозиционната коалиция Съюз за Сърбия твърдят дори, че за последните шест години страната са напуснали близо 600 хиляди души. Лекари, майстори, санитари, заварчици, хигиенисти, фризьори, шофьори – в Германия, където съществува остър недостиг на квалифицирани кадри, но също така в Австрия и в скандинавските страни, ги посрещат с отворени обятия. \n\r\nВ същото време малка Сърбия с население от около 7 милиона направо се обезкървява. Богатите страни на запад извличат изгода от тази трудова миграция, но за самата Сърбия тя има тревожни последствия, се казва в репортажа на „Ди Велт“.\n\r\n„Обезлюдяват се цели региони“, казва Йорг Хеескенс, който съветва президента Александър Вучич по отношение на мерките за насърчаване на икономиката. Хеескенс е пратеник на германското правителство, което му плаща и заплатата. Той припомня, че емиграцията е нещо обичайно за Сърбия, „но днес вече цели селища в източната част на страната са обезлюдени.“\n\r\nЕмиграцията се превръща в централна тема на обществената дискусия. Много сърби вече не виждат перспектива за себе си в страната, още повече, че членството в ЕС още не се вижда на хоризонта. Икономическото положение в страната е лошо, средната заплата възлиза само на около 500 евро, твърди президентският съветник. По официални данни безработицата е 12%, но навярно е по-висока. „Дори да си работил само един ден през годината, статистиката не те хваща“, обяснява Хеескенс.\n\r\nВестник „Ди Велт“ припомня, че от началото на декември миналата година Сърбия е залята от протести срещу Вучич. Хората го обвиняват, че управлява страната автократично. Дори заможните сърби не виждат пред себе си перспектива за развитие, затова онези, които имат съответните финансови възможности, наемат частни учители по немски на децата си, за да ги изпратят после в Австрия, Германия или Швейцария.\n\r\nГерманският експерт Хеескенс казва пред изданието, че се тревожи за бъдещето на Сърбия: „Недостигът на квалифицирани кадри, който съществува в Германия, постепенно се пренася насам. Правото на свободно придвижване оказва отрицателно въздействие над социалната и икономическа инфраструктура. Така не може да продължава“, казва той.\n\r\nВ същото време младите учени-биолози, експерти в IT-сектора или инженери биха могли да печелят по 2000 до 3000 евро месечно и в Сърбия. На фона на по-ниските разходи за живот в страната подобен доход би бил сравним с нивото на германските заплати, посочва изданието.\n\r\nГерманските фирми, които имат свои филиали в Сърбия, особено интензивно търсят квалифицирани кадри. А Германия е най-големият инвеститор в Сърбия – 500 германски фирми с общо 55 000 служители работят в страната. \n\r\nМеждувременно недостигът на квалифицирана работна ръка се чувства от всички: „В цял Белград не мога да намеря майстор, който да ми ремонтира банята“, казва Хеескенс. По неговите думи става все по-трудно да се открие и добър лекар в града. Макар че Сърбия все още не е част от ЕС, трудовата миграция е принципно възможна. Предпоставката за работа в чужбина е наличието на трудов договор с германска фирма, въз основа на който кандидатът получава трудова виза от германското консулство.\n\r\n„Германските агенции за заетост изпращат цели рейсове, за да набират тук масово хора, които после се разпределят на работа в Германия или в Холандия“, разказва Слободан Милич, завеждащ отдел кадри във фирмата за обществен транспорт на Белград. Той пояснява, че повечето от наетите сърби не могат веднага да започнат работа в обществения транспорт в чужбина, защото не знаят достатъчно добре немски, но без проблеми получават работа като шофьори на камион. И явно изкарват значително повече, отколкото в Белград, където месечната им заплата възлиза на 500 евро.\n\r\nПо думите на Милич, общо 600 от 2700-те шофьори на фирмата междувременно са заминали на работа в чужбина, като 70% от тях са се насочили към Германия – страна, която се ползва с добро име сред сърбите покрай богатия опит на югославските гастарбайтери от минали десетилетия. \n\r\nШефът на отдел „Кадри“ в транспортното предприятие на Белград казва, че са му нужни поне 200 допълнителни шофьори само през тази година – в противен случай целият градски транспорт просто ще се срине. Новоназначените хора, които тепърва трябва да бъдат обучавани за шофьори на автобуси, междувременно подписвали задължение да останат на работа поне две години в предприятието, а градската управа им обещала повишение на заплатите със 100 евро, безплатна храна и нови служебни униформи.\r\n", "date": "2019.02.12", "title": "Всички напускат Сърбия - ние ги обучаваме, те заминават!"}
{"url": "https://www.dnes.bg/eu/2019/02/12/futbolyt-shte-reklamira-evroizborite.401909", "text": "Европейският парламент и най-големият футболен синдикат в Европа FIFPro сключиха споразумение за популяризиране на европейските избори.\r\n\"Европейският парламент и Международната федерация на професионалните футболисти разбират колко е важно възможно най-голям брой граждани да участват в изборите\", обясни шефът на парламента Антонио Таяни.\r\nПолитиците искат да използват факта, че футболистите са модели за подражание, за да ги включат в кампанията за стимулиране на избирателната активност за изборите.\r\n\"Европейските избори през 2019 г са идеална възможност за футболистите да излязат на терена и да мотивират европейците да определят посоката на ЕС, в какъвто те искат да живеят\", каза Таяни при подписването на споразумението в Страсбург.\r\n                    \n                    \n                Футболният синдикат представлява интересите на играчи от 31 европейски държави, но акцентът на кампанията ще бъде само в 10 от тях, уточниха от кабинета на Таяни. Футболистите в Италия, Испания, Хърватия, Австрия, Словения, Кипър, Швеция, Финландия, Португалия и Чехия ще се включат в агитацията, а по време на мачовете от техните шампионати ще се излъчват клипове, подканящи феновете да гласуват.\r\nНякои от звездните имена ще отправят послания срещу социалната несправедливост и дискриминацията, както и по други обществено значими теми, заяви генералният секретар на FIFPro Европа Йонас Баер-Хофман. Те обаче няма да пристават на отделни партии, а ще агитират за участие във вота.\r\nИзборната активност на изборите за Европейски парламент намалява от създаването на институцията. В последния вот през 2014 г. гласуваха само 43,09% от имащите право на глас, срещу 61,99 на сто при първите избори през 1979 г.\r\nЕвропейските избори ще се проведат във всички еврочленки между 23 и 26 май. У нас те още не са насрочени официално от президента Радев.\r\nМеждувременно футболният клуб “Рома” публикува видео за нападателя Един Джеко, продуцирано от Европейската дипломатическа служба. В него капитанът на националния отбор на Босна споделя спомени от кариерата си и признава, че след като е играл в няколко европейски държави и вече говори чешки, немски, английски, се чувства истински европеец.\r\nКлипът е част от друга кампания на Брюксел, която цели да популяризира страните кандидатки за Еврочленство от Западните Балкани като естествено принадлежащи към европейското семейство.\r\nДнес службата публикува и видео, посветено на номинирания за “Оскар” за чуждестранен филм македонски режисьор Милчо Манчевски, чиято лента “След дъжда” е посочена сред 1000-та най-добри филми в историята от в. “Ню Йорк таймс”.\r\nВ кампанията на дипломатическата служба на ЕС за Западните Балкани са включени още черногорският китарист Милош Карадаглич, сръбската актриса Христина Попович, модната дизайнерка Кренаре Ругова от Косово и прочутия готвач от Албания Алтин Пренга.", "date": "2019.02.12", "title": "Футболът ще рекламира евроизборите "}
{"url": "https://www.dnes.bg/obshtestvo/2019/02/12/bylgariia-po-pytia-na-digitalnata-degradaciia.401895", "text": "През 2019 г. българският бизнес е обречен на дигитална деградация. Това прогнозира , , в ефира на .\r\n\"\", отчете той.\r\nСпоред , , има необходимост от организирането на кръгла маса с работодателски и браншови организации, на която да бъдат изгладени текстовете, касаещи софтуера и управлението на търговски обекти.\r\n                    \n                    \n                , , посочи, че Наредба Н-18 за касовите апарати всъщност до голяма степен променя взаимоотношенията между производителите и потребителите на софтуера, с който апаратите си служат. Той поясни, че ще се появи необходимост от преподписването на вече сключени договори, което е излишна административна тежест за бизнеса.\r\n, , изтъкна, че при проблеми с работата на системата на aпаратите бизнесът ще се окаже принуден да преустановява работата си.\r\nСпоред , , новите изисквания може да принудят някои търговци да напуснат страната.\r\n\".\r\n\", посочи , .\r\n.  ", "date": "2019.02.12", "title": "България по пътя на дигиталната деградация "}
{"url": "https://www.dnes.bg/cars/2019/02/12/bmw-raboti-zdravo-vyrhu-elektrichesko-i7.401854", "text": "BMWblog съобщава, че баварската компания работи усилено върху i7 - електрическа модификация на BMW 7-series. \r\nИнформацията за проекта засега не е много. Основното нещо, което е известно в момента, е че обхватът на автомобила ще бъде около 600 км. Приличен показател, ако тази цифра има отношение с реалността. Мощността е също на ниво - 635 коня. Но все още не се знае как ще изглежда този модел.\r\nПоявата на BMW i7 е планирана за 2022 година. Съвсем подходящо, като се има предвид, че приблизително по същото време ще се появи следващото поколение на BMW 7-Series. Между другото си струва да се помисли дали i7 ще бъде напълно нов модел, или само електрическа версия на 7-Series.\r\n", "date": "2019.02.12", "title": "BMW работи здраво върху електрическо i7"}
{"url": "https://www.dnes.bg/stranata/2019/02/12/dvama-zaginaha-pri-katastrofa-krai-buchin-prohod.401880", "text": "Двама души са загинали при пътен инцидент в района на Бучин проход, съобщиха от МВР. \r\nСигналът за пътния инцидент на разклона за с. Искрец е постъпил на тел. 112 около 11:55 часа. \r\nНа място е установено, че са катастрофирали лек автомобил \"Ауди 80\", движещ се от София към Берковица, и насрещно движещ се лек автомобил \"Фолксваген Голф\". \r\nНа място са загинали двама души от първия автомобил. Водачката на втория е откарана за преглед в столична болница. \r\nНа местопроизшествието се извършва оглед. \r\nДо приключване на процесуално-следствените действия движението в участъка се извършва само в едната лента.", "date": "2019.02.12", "title": "Двама загинаха при катастрофа край Бучин проход"}
{"url": "https://www.dnes.bg/notifikacii/2019/02/12/evropa-oshtipanata-moma-pri-vseki-korab-s-migranti.401851", "text": "Става дума за един недостоен, жалък спектакъл, който се появява на всеки няколко седмици - спасителен кораб с десетки бежанци на борда се насочва към малтийско или италианско пристанище. Властите отказват разрешение за акостиране, корабът е блокиран. Последният такъв случай бе с кораба Sea-Watch 3, който трябваше в продължение на две седмици да изчака съдбата си в открито море.\r\nВ такива случаи Параскеви Мишу, директор на Генерална дирекция „Миграция и вътрешни работи“ в Брюксел, посяга към мобилния си телефон. И пита последователно правителствата на ЕС: „Приемате ли мигранти? Колко?“.\r\nПри положение, че винаги има едни и същи събеседници, нещата можеха да са рутинни отдавна. Но в края на краищата други решават тези въпроси - в съответните столици, което постоянно усложнява процеса. Това е търгуване и спотайване, понякога с цели дни, понякога със седмици, докато бежанците най-накрая могат да стъпят на земята, пише в репортаж германският Süddeustche Zeitung.\r\n                \n                Ясно е, че нещата не могат да продължават по този начин. Отново и отново комисарят по вътрешните работи Димитрис Аврамопулос призова политиците от ЕС да намерят трайно решение. През декември той предложи т. нар. \"temporary arrangements\", временен регламент. Временен, защото ЕС всъщност предефинира въпроса за разпределението на бежанците. За съжаление обаче реформата на Регламента Дъблин III все още не е готова.\r\nТя трябва, поне по първоначалната си идея, да създаде фиксиран разпределителен метод. Страните от Централна и Източна Европа обаче се противопоставят на квотата, поради което преговорите бяха спрени повече от две години. Макар че едва ли някой в Брюксел все още вярва в успеха, фикцията, че нещата ще се случват, се поддържа. Докато не влезе в сила реформата от Дъблин, което може никога не стане, се предвижда преходната разпоредба да бъде „мост\", пояснява Европейската комисия.\r\nМиналия четвъртък вътрешните министри на ЕС обсъдиха темата на срещата си в Букурещ. Изключително „недостойно“ е, че дискусията за приема се разпалва всеки път, когато се появи нов кораб, пояснява председателят на Комисията по вътрешна сигурност и обществен ред на Германия Щефан Майер. Поради това германското правителство подкрепя и „временния ad hoc механизъм\", в който участват редица държави. Досега освен Германия са се присъединили девет от 28-те държави членки на ЕС. Това е „хубав успех\", но \"все още не отличен\". Между другото ключовата страна Италия все още не е там. Според Брюксел критичната маса ще бъде около 15 държави.\r\nДали „временният ad hoc механизъм“, което всъщност е противоречие в термините, ще се роди скоро? „От него ще има големи ползи“, каза наскоро Филипо Гранди, комисар на ООН за бежанците. Той би предотвратил „ненужното напрежение\" между правителствата в ЕС. А неудобното пазарене със спасените няма да попада постоянно в заглавията на пресата.\r\n", "date": "2019.02.12", "title": "Европа - ощипаната мома при всеки кораб с мигранти "}
{"url": "https://www.dnes.bg/notifikacii/2019/02/12/chuvstvitelen-spad-apple-prodyljava-da-strada-v-kitai.401856", "text": "Доставките на смартфони на Apple Inc. за Китай са спаднали с около 20% през последното тримесечие на 2018 г., подчертайки мащаба на поражението, което търпи производителят на iPhone на най-голямата световна арена за мобилни устройства за сметка на местни конкуренти като Huawei Technologies Co.\r\nВътрешният пазар се е свил с 9,7% през тримесечието, но Apple отчита два пъти по-високо понижение от този темп, се казва в изявление на изследователската компания IDC. Забавянето на икономиката, удължаването на времето за подмяна на апарати и високата цена на iPhone са допринесли за лошото представяне на гиганта от САЩ. Корпорацията Xiaomi се справи още по-зле през последните месеци на миналата година, като доставките и са спаднали с близо 35%, оценяват консултантите.\r\n                \n                Различни производители на смартфони - от Apple до Samsung Electronics Co., изпитват трудности на сложния глобален пазар след години на рязък ръст, тъй като липсата на иновации обезкуражава потребителите да заменят устройствата толкова често, колкото го правеха преди. Apple също така трябва да се справи с възхода на Huawei, който подкопава нейния дял от пазара, някога основен фактор за растежа ѝ. Най-големите търговци на електроника в страната намалиха цените на последните iPhone с цели 20% през последните месеци - необичаен ход, който илюстрира намаляващия ентусиазъм към джаджите на Apple, коментира Bloomberg.\r\nПрез четвъртото тримесечие на 2018 г. Apple e продал около 11,8 милиона телефона на най-големия пазар за смартфони в света, с което заема четвърто място там с пазарен дял от 11,5%, съобщи компанията за пазарни анализи IDC.\r\nНа върха на класацията е доставчикът на смартфони и мрежово оборудване Huawei, който успява да разшири своето предимство, пояснява IDC.\r\nПродажбите на китайската компания са се увеличили с 23,3% до 30 милиона смартфона, което дава на Huawei пазарен дял от 29%. Huawei понастоящем е под прицела на няколко западни правителства, които искат да държат компанията далеч от изграждането на мрежи от свръхбързите 5G поради проблеми със сигурността. Huawei отхвърля твърденията.\r\nНа второ и трето място в класацията на IDC за Китай са местните марки Oppo и Vivo, всяка от които притежава почти една пета от пазара. Xiaomi затваря Топ 5 с десет процента пазарен дял.\r\nТака Apple е единственият от петте големи доставчици на смартфони на гигантския пазар, който не е от Китай. Всички други марки заедно съставляват малко над една десета от пазара. Като цяло продажбите на смартфони в Китай са спаднали през последното тримесечие на 2018 г. с 9,7% до 103 млн. устройства на годишна база.\r\n\r\n ", "date": "2019.02.12", "title": "Чувствителен спад: Apple продължава да страда в Китай"}
{"url": "https://www.dnes.bg/rusia/2019/02/12/narediha-putin-redom-s-lenin-i-petyr-veliki-idval-stogodishen-putinizym.401843", "text": "Владислав Сурков, помощник на руския държавен глава, нарече днешна Русия държава от нов тип, за която е определящо президентството на Владимир Путин, пише московският официоз \"Росийская газета\".\n\r\nЦентралният печат във федерацията резюмира и коментира статия на Сурков, публикувана вчера от \"Независимая газета\". Авторът обособява 4 модела в развитието на руската държава - държавата на Иван Трети (смятан за обединител на руските земи, б. р.), държавата на Петър Велики, държавата на Ленин и държавата на Путин, отбелязва \"Росийская газета\".\n\r\nСурков описва историческата роля на \"голямата политическа машина на Путин\", която според автора ще определя лицето на Русия за столетие напред. Помощникът на президента смята, че в Русия е формирана ефективна държава, каквато не е имало досега, посочва \"РБК\".\n                    \n                    \n                \r\nВестникът отбелязва, че Сурков редовно публикува материали за съдбините на руската държавност. През януари 2019 г. Сурков и самият Путин бяха включени в класацията \"Глобални мислители\" на списание \"Форин полиси\". Според това издание помощникът на руския лидер, \"усъвършенствал изкуството на пропагандата\", \"не само е заздравил властта на Кремъл\", но е съдействал и \"за увеличаване на обхвата на руската дезинформация - в страната и в чужбина\", изтъква \"РБК\".\n\r\n\"Главният идеолог на цяла Русия в оставка Владислав Сурков публикува наукообразен текст, целящ да докаже, че днешното политическо устройство на Русия е най-доброто, измислено от човечеството през всички векове, откакто съществува. Съвсем очаквано задачата не бе изпълнена\", обобщава \"Московский комсомолец\", цитиран от БТА.\n\r\nИдеолог от епохата на Путин, Сурков вижда бъдеще единствено в идеологията на путинизма, констатира \"Ведомости\" под заглавие \"Сто години путинизъм\".\n\r\nКонкуренцията между хвалбите по адрес на действащия режим се изостря. Колкото повече наближава 2024 г., когато приключва поредният президентски мандат на Путин, призивите да се запази този режим ще звучат в Русия все по-често и все по-силно, предрича изданието, цитирано от Би Би Си.\n\r\nСурков подчертава, че в Русия може да има успех само такъв модел на властта, при който управлява върховен вожд, спечелил доверието на народа. \n\r\nПрессекретарят на Путин Дмитрий Песков нарече статията \"лично мнение\" на автора й, но отбеляза, че тя е \"съдържателна и дълбока\", пише вестникът.\n\r\nСурков се стреми по-специално да покаже, че наред с президента познава копнежите на народа и претендира за място в най-близкото обкръжение на Путин, заключава политологът Глеб Павловски.\n\r\nКолегата му Андрей Рябов нарича Сурков \"бившият сив кардинал на руската политика\". Според аналитика помощникът на Путин намеква със своята статия, че може да реши вътрешнополитическите проблеми на Русия \"по-ефективно от сегашните управляващи\". Статията е адресирана на първо място към Путин, смята Рябов.\r\n ", "date": "2019.02.12", "title": "Наредиха Путин редом с Ленин и Петър Велики, идвал стогодишен путинизъм!"}
{"url": "https://www.dnes.bg/obshtestvo/2019/02/12/absurd-v-mitnicite-edna-i-syshta-kola-no-na-dva-pyti-plateni-taksi.401859", "text": "Мъж от Пловдив, който от години живее в Швейцария, е бил принуден да плати два пъти такси и мита за една и съща кола. Близо шест години пловдивчанинът Димо Василев работи и живее в Швейцария заедно със семейството си. Там работи като монтажник на гранитни плотове на кухни. Преди да замине за чужбина, той си купува чисто нов автомобил от България и го регистрира според всички правила на българското законодателство, след което Василев заминава в Швейцария.\n\r\n\"След една година, след получаването на документите за постоянно пребиваване, ме задължиха да променя регистрационните номера на автомобила\", обяснява пред \"Нова тв\". собственикът Димо Василев.\n\r\nВ продължение на около 4 години Димо използва автомобила си на територията на Швейцария, но решава да се върне обратно в България и да го регистрира отново с българска регистрация. \n                    \n                    \n                \r\n\"Според българското законодателство, което е действащо в момента, се оказва, че аз трябва да всичките мита, екотакси и задължения за този автомобил все едно е закупен от държавата, в която живея, все едно е нов внос\", заяви Димо. \n\r\nСпоред мъжа този пропуск в българското законодателство ощетява стотици българи, които живеят и работят в чужбина и са се сблъскали с неговия проблем. След направена консултация с адвокат, Василев се оказва с вързани ръце. Според него законът е написан, така че за да не го нарушава, трябва да плати изискваните към неговия автомобил такси в размер на 1000 лева.\n\r\nОт Агенция \"Митници\" провериха случая на Димо.\n\r\n\"Когато един автомобил, или която и да е друга стока, е изнесена от България или от ЕС тя губи общностния си статут\", каза Вяра Генова от пресцентъра на Агенция \"Митници\". \n\r\nТочно такъв се оказва случаят на Димо - след като автомобилът е закупен в България, а след това изнесен и регистриран в Швейцария, той губи своя общностен статут.\n\r\n\"Дори да ставаше дума за автомобил, който е закупил в Швейцария, тъй като семейството е пребивавало повече от една година на територията на третата страна, в случая Швейцария, и е ползвал автомобилът повече от 6 месеца преди завръщането си в България, може да го внесе със освобождаване от митни сборове и ДДС\", каза още Генова. \n\r\nОт Агенция \"Митници\" поясняват какви мерки трябва да бъдат предприети.\n\r\n\"Просто трябва да се възползва от този режим като даде заявление към териториалната дирекция \"Тракийска\" в случая\", заяви Генова.\n\r\nОт Агенция \"Митници\" твърдят, че човекът не е информиран за възможността да си върне парите и допускат, че не е представил пълната информация по случая още в самото начало. Казусът е намерил своето решение и мъжът ще си върне надвнесената сума от 1000 лв. ", "date": "2019.02.12", "title": "Абсурд в митниците: Една и съща кола, но на два пъти платени такси"}
{"url": "https://www.dnes.bg/politika/2019/02/12/otravianeto-na-gebrev-s-novichok-losha-dramaturgiia.401857", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Има ли връзка между случая \"Скрипал\" и натравянето на бизнесмена Емилиян Гебрев? Главният прокурор Сотир Цацаров потвърди част от разкритията в британските медии, които говорят за употреба на химическо оръжие в България. \n\r\nБългарското разследване също е установило присъствието на лицето \"Федотов\" в страната ни по време да отравянето на Гебрев. Самият той запазва мълчание до приключване на разследването, но в писмо до главния прокурор казва, че има основание да счита, че случилото се с него има нещо общо със \"Скрипал\". \n\n\n\n\n\r\n\"Не мога да свържа фактите в някаква логическа верига между случая \"Скрипал\" и станалото с Емилиян Гебрев. Няма посочен руски агент, има някакво име. Когато той е бил в България, във Великобритания нищо още не се е случило. Сега изведнъж се говори за новичок. Нарушен е оперативният процес – когато се съберат определени данни, те се подлагат на анализ, спрямо който се изграждат съждения. Обвиняващите си противоречат един на друг\", посочи експертът по национална сигурност и бивш разузнавач проф. Димитър Иванов.\r\n                    \n                    \n                \"Лоша постановка, лоша драматургия, липсва режисура. Изведнъж актьорите се появяват на сцената и започват да бъркат репликите си, противоречат си, а публиката изпада в недоумение\", описа ситуацията с българския новичок разузнавачът.\n\r\nСпоред госта на \"България сутрин\" въпросът е какъв е смисълът от тази постановка. \n\r\n\"Геополитически. Светът се променя. Всеки се бори за зона на влияние. Никого не можем да посочваме за враг – ние нямаме интерес от това. Постановката е самодейна – режисьорът ѝ не се вижда. Цялата тази драма не е нито в полза на САЩ, нито на Русия. Тя е елементарна. Господин Гебрев нищо не е казал. Той преди 4 години е подал сигнал. Неговият случай не е геополитика, а бизнес конфликт. Нямаме бойно отровно вещество. Този скандал ще си отмине\", категоричен е експертът.  \n\r\nСпоред проф. Иванов в случая с Гебрев става дума за това с танк да се убива муха.\n\r\n\"Няма логика в тези действия. Всеки може да пусне безумна версия за себе си\", подчерта той пред \r\nСлучаят с Гебрев бе коментиран вчера от посланика на Великобритания у нас Ема Хопкинс на среща в Министерски съвет с премиера Бойко Борисов, с вътрешния министър Младен Маринов и главния прокурор Сотир Цацаров.\n\r\n\"Имахме много ползотворна среща и дискутирахме предполагаема намеса и потенциално отравяне на г-н Емилиян Гебрев\", обясни Хопкинс и допълни, че няма как да бъдат разкрити подробности.\n\r\n\"Заподозреният за случая \"Скрипал\" руски агент с псевдонима \"Федотов\" е бил в България по време на отравянето на Емилиян Гебрев\", потвърди главният прокурор Сотир Цацаров. Той бе категоричен, че внушенията за бездействие по разследването и за това, че случаят, едва ли не, е оставен настрани от Прокуратурата не отговарят на истината.\n\r\nТой припомни, че британските власти са обявили трима служители на руските тайни служби, които считат за замесени по случая \"Скрипал\".\n\r\n\"Двама от тях се считат за извършители, а един – за помагач. Първите двама не са влизали на българска територия за последните 10 години. Третият, който е с псевдоним „Сергей Федотов“, обаче е влизал в България три пъти – със самолет на 5 февруари 2015 г. влиза излиза на 22 февруари 2015 г. На 24 април 2015 г. влиза със самолет от „Летище Бургас“ и я напуска на 28 април 2015 г. отново със самолет. Третото влизане на Федотов у нас е на 23 май 2015 г. със самолет през \"Летище София\", като на 29 май 2015 г. заедно с друг руски гражданин е напуснал страната с лек автомобил в посока Сърбия“, обясни след срещата Цацаров.\r\nРуският посланик Анатолий Макаров вече определи като абсурдни твърденията за връзка на Русия с отравянето на бизнесмена Емилиян Гебрев през април 2015 година.\n\r\n", "date": "2019.02.12", "title": "Отравянето на Гебрев с новичок – лоша драматургия!"}
{"url": "https://www.dnes.bg/football/2019/02/12/dms-iutiia-zashto-v-levski-vsichko-e-izmachkano.401861", "text": "Левски официално обяви третото си ново попълнение през 2019 година.\r\nНа \"Герена\" вчера се завърна защитникът Живко Миланов. Ветеранът подписа договор с клуба за 1,5 години. Любопитно е, че за толкова парафираха още Мартин Райнов и Валери Божинов. Явно новото ръководството на \"сините\" има нещо предвид с продължителността на контрактите. Най-вероятно ще разберем каква е идеята в близко бъдеще.\r\n \r\nВпечатление направи и друго. Измачканите фланелки на тримата българи. Особено тази на Миланов. По-наблюдателните фенове забелязаха този факт. При позирането на Райнов и Божинов също имаше гънки по тениските, но не толкова, колкото на защитника.\r\n \r\nПричината е неясна, но определено не отива на клуб с големи амбиции. Фенове пък веднага започнаха да се шегуват с коментари в социалните мрежи. \"DMS ютия\", \"Тази измачканата фланелка да не е последна бройка от склада?\", \"Уволнете гладачката\", \"Няма ли кой да изглади тая тениска? И Божинката позира с измачкана\", \"Въпросът тука е колко геометрични фигури виждаме на тениската\", \"Де да беше само тениската, за съжаление всичко в клуба е докарано до това състояние, омачкано, мръсно, не подредено, окаяно....\", гласят част от коментарите. \r\n \r\n", "date": "2019.02.12", "title": "DMS ютия! Защо в Левски всичко е измачкано?"}
{"url": "https://www.dnes.bg/sofia/2019/02/12/shofioryt-na-troleia-ot-incidenta-na-geshov-trezven.401858", "text": "Водачът на тролейбуса, участвал в инцидента със загиналия възрастен мъж на бул. \"Акад. Иван Евстатиев Гешов“, е с отрицателни проби за алкохол и наркотици, съобщиха от МВР. \r\nСигналът за инцидента е подаден в 19.20 часа вчера. \n\r\n \r\nПо информация на МВР загиналият е пътувал с тролейбус, който се е движел по линия №2, на спирка е тръгнал да слиза, но шофьорът на превозното средство не е изчакал.\r\nНа място веднага е извикана линейка, медиците обаче само констатирали смъртта на мъжа. \r\nИзвършен е оглед и е образувано досъдебно производство, в рамките на което ще се изясняват всички факти и обстоятелства по случая.", "date": "2019.02.12", "title": "Шофьорът на тролея от инцидента на \"Гешов\" – трезвен"}
{"url": "https://www.dnes.bg/obshtestvo/2019/02/12/getata-se-roiat-no-problemyt-ne-bil-v-romite-a-v-bednostta.401862", "text": "Проблемът не е в ромската група от населението, а в територията на бедността и мизерията, смята доц. Михаил Иванов, експерт по етническите въпроси. \n\n\n Според него обаче няма сериозен подход за намиране на решение на проблемите и това ще доведе до тяхното задълбочаване.\n\r\n\"Ножът е опрял до кокала, ако така продължават нещата ще се задълбочават\", коментира той пред БНР.\n\r\n\"Ако искаме да постигнем равенство, трябва да предприемаме специални мерки към определени групи\", настоя експертът.\n\r\nСпоред доц. Иванов вицепремиерът Красимир Каракачанов, който предложи концепция за интеграция на ромите, не е запознат с проблема, а концепцията му била написана като курсова работа.\n                    \n                    \n                \r\n\"Има страх от нещо, което не разбираш, което виждаш, че е много трудно да го решаваш. Господин Каракачанов и неговият екип просто не са достатъчно образовани. Чувствам, че има някакъв напредък. Вече може би това, което са написали, представлява една курсова работа - не за двойка, а за три, три и половина, но те много неща не знаят, нека да се запознаят\", коментира той.\n\r\nДоц. Иванов смята, че има и \"експлоатация на проблема, това са територии, които дават евтини гласове\". \n\r\nОсвен това част от това население е ангажирано и в сивата икономика.\n\r\nДоц. Иванов коментира и перспективата проблемът да няма реално решение заради интереса, който има от него.\n\r\n\"Това означава, че нас цял живот ще ни управляват мутри и олигарси, които ще експлоатират тези хора, за да могат да се държат на власт\", отсече експертът.\n\r\nПо думите му, в продължение на години наред не се подхожда сериозно към този комплекс от проблеми. \n\r\n\"Натрупа се един много деструктивен потенциал в тези територии. Става дума за една голяма група от млади хора в трудоспособна възраст, които обаче са тотално неграмотни и неподготвени за живота\", обясни той.", "date": "2019.02.12", "title": "Гетата се роят, но проблемът не бил в ромите, а в бедността "}
{"url": "https://www.dnes.bg/football/2019/02/12/raul-pirlo-aaryn-ramzi-se-prisyedini-kym-eliten-klub.401853", "text": "Халфът на Арсенал Аарън Рамзи подписа предварителен договор с италианския хегемон Ювентус.\r\nСпоразумението влиза в сила от лятото и уелсецът ще доиграе сезона с лондончани. Той излиза без пари на \"бианконерите\", което му позволи да договори и огромна заплата – 400 хиляди паунда седмично. Това ще го превърне във втория най-скъпоплатен футболист на шампионите след петкратния носител на Златната топка Кристиано Роналдо.\r\n \r\nСпомняте ли си и други известни футболисти, които са сменяли клубовете си без пари? Историята помни знаменити случаи като Сол Кембъл (от Тотнъм в Арсенал през 2001 г.), Рууд Гулит (от Сампдория в Челси през 1955 г.), Хенрик Ларсон (от Селтик в Барселона през 2004 г.), Стив Макманаман (от Ливърпул в Реал Мадрид през 2003 г.) и др.\r\n \r\nОт 2010 година насам по различни причини това сториха играчи от ранга на Раул, Андреа Пирло и още известни имена.\r\n \r\n", "date": "2019.02.12", "title": "Раул, Пирло... Аарън Рамзи се присъедини към елитен клуб "}
{"url": "https://www.dnes.bg/akoshtete-vqrvaite/2019/02/12/zodiite-koito-cial-jivot-iskat-da-sa-na-ryba.401774", "text": "Тези зодиакални знаци живеят за тръпката. Те се наслаждават на момента, искат да опитат от всичко, винаги са готови за приключения и това е нещото, което най-много ги зарежда и им носи истинска радост. Ето и кои са те.\r\n\r\n \r\nПриключенията, адреналинът и поемането на рискове са в кръвта им. Обичат физическата активност и физическите изпитания. Харесва им, когато другите ги предизвикват и те се доказват. А и се чувстват развълнувани, когато правят нещо опасно, което другите не биха. Овните са доста импулсивни и често действат, без да мислят. Щастливи са, когато се изправят срещу страховете си. Смели са, справят се с трудностите и обичат да тестват себе си, имат нужда от това.\r\n \r\n\r\n \r\nБлизнаците биха направили всичко, за да им е весело, да се забавляват и да се занимават с нещо. Не понасят бездействието и скуката, предпочитат да се подложат на опасност или да направят нещо рисково. Живеят за забавленията, развлеченията, искат да бъдат предизвиквани. Вярват себе си и във възможностите си, затова обичат да доказват, че са прави и могат да се справят с всичко. Изненадват дори себе си, опитват неща, които са си мислили, че не биха опитали.\r\n\r\n\r\n \r\nНай-големите приключенци на зодиака. Те не могат да си позволят да изпуснат нещо от живота, защото после съжаляват адски много. Не отказват покана за парти, пътуване, екскурзия, игра, концерт, събитие и т.н. Много обичат природата и прекарват доста време там. Практикуват екстремни спортове, правят всичко, за да се доберат до високите върхове в планините и да видят прекрасната гледка. Ходят в чужбина не само за основните забележителности, а и заради пещери, водопади, планини, скрити местности и кътчета и т.н. Забавно им е, когато поемат рискове и изпълняват предизвикателства.\r\n \r\n", "date": "2019.02.12", "title": "Зодиите, които цял живот искат да са на ръба"}
{"url": "https://www.dnes.bg/politika/2019/02/12/koga-apostolyt-na-svobodata-shte-se-naredi-do-svetcite.401869", "text": "Преди една година от НФСБ се обърнаха с молба към Светия Синод да разгледа въпроса с канонизацията като светец на йеродякон Игнатий, познат със светското си име Васил Иванов Кунчев и известен като Апостола на свободата Васил Левски. \n\n\n Отговор обаче и до днес няма. \n\r\nТака че от партията изпратиха ново писмо до висшия духовен клир и настояват за лична среща с патриарх Неофит, за да бъде обсъден въпросът. \n\r\nВ писмото, подписано и от лидера на политическата сила Валери Симеонов, се посочва, че предложението Левски да се нареди до светците е срещнало голяма обществена подкрепа, включително и сред мнозина свещенослужители. \n                    \n                    \n                \r\n\"Но по необясними за нас причини въпросът и до ден днешен не е разглеждан от Светия синод на БПЦ\", оплакват се политиците. \n\r\n\"В своята история Светата ни Православна църква неведнъж е откликвала на молбите и духовните потребности на миряните, дълги векове е съумявала да съхрани не само Вярата, но и българския дух на народа ни. Храбри свещенослужители рискуваха не само сана си, но и свободата и дори живота си, за да поведат борбата за независимостта на БПЦ, на която се радваме днес. И благодарение на която вие, уважаеми архиереи, имате високата отговорност да водите БПЦ\", посочват от партията. \n\r\n\"Ето защо не само вярваме и се надяваме, но и имаме право да настояваме да бъде разгледано предложението за процедура по канонизацията на Васил Иванов Кунчев и отново повтаряме готовността и желанието си за среща с Негово Светейшество Българския патриарх\", пишат от НФСБ. \n\r\nА в мотивите към предложението си преди година патриотите обясниха, че в народната памет Васил Левски отдавна е възприет като светец заради саможертвата му в името на свободата на българите – не само светска, но и да изповядват православната вяра свободно, без гонения, хули и поругание.", "date": "2019.02.12", "title": "Кога Апостолът на свободата ще се нареди до светците?"}
{"url": "https://www.dnes.bg/notifikacii/2019/02/12/zaloviha-2-tona-hashish-pri-operaciia-v-istanbul.401871", "text": "Два тона хашиш са били заловени тази сутрин при операция в Истанбул, съобщи министърът на вътрешните работи на страната Сюлейман Сойлу, цитиран от частната телевизия НТВ.\r\nОперацията е била извършена от служители на силите на полицията в Истанбул.\r\nСъщевременно в Бурса, Северозападна Турция, при акция днес сутринта с участието на 4000 полицаи са били заловени 200 наркопласьори, съобщи още министърът.\r\nТова е поредният случай за по-малко от две седмици, при който турските сили залавят огромно количество наркотици, пише БТА. В началото на този месец полицията конфискува 615 килограма кокаин при операция в южния окръг Мерсин, а в края на януари при акции в Истанбул бяха заловени 850 кг хероин и половин тон скънк.\r\n ", "date": "2019.02.12", "title": "Заловиха 2 тона хашиш при операция в Истанбул"}
{"url": "https://www.dnes.bg/notifikacii/2019/02/12/4-godini-po-kysno-skri-li-malaiziia-istinata-za-izcheznaliia-mh370.401775", "text": "4 години след изчезването на малайзиският самолет, полет MH370 остава една от най-големите мистерии в историята на авиацията. Спекулациите около него продължават и до ден днешен, а последната версия, която се лансира в медиите е, че самолетът е бил свален по погрешка, а след това случая – прикрит.\r\nПред Daily Star, частният разследващ Ноел О' Гара твърди, че малайзиското правителство е покрило инцидента, защото е станала една голяма грешка.\r\nБоингът с 239 пътници на борда излетял от Куала Лумпур и трябвало да пристигне в пристигне в столицата на Китай, Пекин, в 6:30 сутринта местно време.\r\nНо по-малко от час в небето, докато пресича Южното Китайско море между Малайзия и Виетнам, полет MH370 губи връзка с въздушния контрол.\r\n                \n                В 2:14 сутринта военен радар засича машина, за която се твърди, че е изчезналия самолет. Ала посоката е друга – той се движи към Андаманско море.\r\nМножество свидетели твърдят, че горе-долу по това време са видели самолет, който очевидно бил изгубен, между Тайланд, Индонезия и  Малайзия.\r\n\"Много хора са видели как самолетът обръща и тръгва в обратната посока. Те са дали своите показания на полицията, но те никога не ги оповестиха“, твърди О' Гара.\r\nЕдин от тези свидетели е домакинята Ража Латифа. 58-годишната жена пътувала с полет  SV2058 на Саудитските авиолинии. След като излетяла от Джеда,  тя прелетяла над индийския град Ченай около 8 и 30 сутринта. И видяла нещо странно.\r\n\"Беше сребрист обект, приличаше на самолет. Когато се вгледах по-внимателно установих, че това е крило и опашка на самолет в океана“, твърди Джеда пред малайзиското издание The Star.\r\nВъпреки че множество пилоти твърдят, че полет  SV2058 е бил прекалено високо, за да види тя каквото и да било във водата, майката на 10 деца държи на думите си: \"Знам какво видях. Убедена съм, че беше самолет. Няма да ви лъжа, вярваща жена съм.“\r\nНоел О' Гара също застава зад думите й.\r\n\"Въпреки че властите не й вярват, тя е много достоверен свидетел. Има син, който работи в полицията и я е помолил да даде своите показания. Според мен тя е забелязала машината в диапазона от няколко часа, в които той е бил почти на повърхността преди да потъне”, обяснява той.\r\nДруг свидетел е британката Катрин Тий, която заедно с мъжа си е на яхта. Двамата плават от Кочи, Индия до Пукет, Тайланд. В сайта Cruisers' Forum през 2014 година тя пише: \"Видях горящ самолет да преминава зад кърмата ни, от пристанището до десния борд, приблизително от север на юг.“\r\nПред тайландския вестник Phuket Gazette тя твърди, че докато е плавала през ноща, а съпругът й спял, забелязала очертанията на самолет с оранжеви светлини. Това привлякло вниманието й, защото не била виждала нещо подобно. Когато се загледала, установила, че машината гори.\r\nНейните показания също били игнорирани. Думите на множество рибари, които били край водите на Банда Ачех, също не били взети предвид в разследването.\r\n60-годишният Азид Ибрахим твърди, че е видял светлините на самолет, който пътува на север, обратно на посоката по която обичайно се движат машините.\r\nБизнесменът Алиф фати Хади от Банда Ачех също е убеден, че е видял ярка светлина в небето, която се е спускала със страшна скорост.\r\nСпоред Ноел  О' Гара, официалната версия на малайзиското правителство, че пилотът е отвлякъл самолета, е абсолютна измислица.\r\n\"Ако това беше истина, щеше да се стигне до развръзка благодарение на всички тези показания. - категоричен е О' Гара. - Ала те остават прикрити. Според мен, малайзийското правителство е свалило самолета, ала осъзнавайки жестоката си грешка, е решило да прикрие случая.“", "date": "2019.02.12", "title": "4 години по-късно – скри ли Малайзия истината за изчезналия MH370? "}
{"url": "https://www.dnes.bg/sofia/2019/02/12/helpbook-shte-se-sruti-li-ogradata-na-infekciozna-bolnica-v-sofiia.401864", "text": "\nВ платформата на Helpbook.info получихме обезпокоителен сигнал за опасно наклонена и рушаща се от години ограда на столично здравно заведение. Авторът е възмутен и от липсата на всякаква възможност за придвижване на пешеходците, особено на трудноподвижните такива.\r\n\"Прилагам снимки на рушаща се и потенциално  принадлежаща на СБАЛ по инфекциозни и паразитни болести. Оградата е занемарена от години, а найлоновите ленти ги поставиха преди около година и половина. Оттогава няма никакво раздвижване по въпроса за ремонт или отстраняване на изключително опасното съоражение. Чака се тоновете тухли и мазилка да се срутят ли? Отделно, по тротоара е невъзможно да се върви, от едната страна е наклонената ограда, от другата - паркирани автомобили, по средата уличен стълб. На въпросната улица се намират няколко болници, достъпът до тях е силно затруднен, особено за слабо подвижни хора и пациенти с колички. Моля, вземете мерки докато не е станала някоя беля!\"\r\n                    \n                    \n                Преминаваме към проблемите с детски площадки в кв. \"Красно село\". В първия се съобщава за  и я превръща в свърталище на съмнителни лица.\n\r\nВ същия район на друга детска площадка . В сигнала се твърди, че никога не го е имало. Според автора това създава предпоставки за криминални деяния, които вече са факт, тъй като е установена липсата на част от съоръженията.\n\r\n- на ул. \"Лайош Кошут\", в отсечката между бул. \"Христо Ботев\" и бул. \"Скобелев\". Потребителят се опасява, че липсва видимост и това създава предпоставки за инциденти. \n\r\nОтправена е молба към същата администрация за проверка на  по улица в квартала, за да се улеснят завиващите автомобили и да се избегне претоварване на трафика през по-голямата част от денонощието.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в  Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.02.12", "title": "Helpbook: Ще се срути ли оградата на инфекциозна болница в София?"}
{"url": "https://www.dnes.bg/notifikacii/2019/02/12/zadyrjaha-myj-dyrjal-se-grubo-i-agresivno-kym-medik.401870", "text": "Служители на РУ-Нова Загора са задържали 48-годишен мъж, след като се е държал грубо и агресивно спрямо медицинско лице от спешен център в Нова Загора. \r\nИнцидентът е станал на 10 февруари, съобщават от полицията в Сливен.\r\nЗадържаният е от село Стоил войвода. \r\nПо случая е започнато досъдебно производство.", "date": "2019.02.12", "title": "Задържаха мъж, държал се грубо и агресивно към медик"}
{"url": "https://www.dnes.bg/obshtestvo/2019/02/12/princesa-teofana-fon-saksen-dari-230-hil-evro-na-pet-bolnici.401867", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nПет болници в страната получиха дарения от принцеса Теофана фон Саксен - в Перник, Стара Загора, Сливен, Тетевен и Велико Търново.\n\r\nТя е с български корени. Дъщеря е на Петър Аладжов, директор на Българска търговска банка и върховен комисар на стопанството по време на Втората световна война.\n\r\nПринцеса Теофана фон Саксен преоборудва с болнични легла шест отделения на държавната болница в Сливен.\r\nПетдесет и две хидравлични легла и двайсет шкафа са доставени в МБАЛ \"Иван Селимински“ от частна болница в Берлин, разказва .\n\r\nТеофана фон Саксен сподели пред телевизията, че дарението е на стойност около 230 хил. евро.\n                    \n                    \n                \r\nСаксонската принцеса с български корени се занимава с хуманитарна и благотворителна дейност от 30 години насам. Благодарение на нейните усилия до момента в България са доставени общо 3 хиляди болнични легла, пренесени със седемдесет ТИР-а.\r\n ", "date": "2019.02.12", "title": "Принцеса Теофана фон Саксен дари 230 хил. евро на пет болници "}
{"url": "https://www.dnes.bg/obshtestvo/2019/02/12/vyprosi-kym-makarov-obicha-li-rusiia-bylgariia-i-na-zaplata-li-e-radev.401831", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Рекордните 2500 въпроса бяха отправени към посланика на Русия у нас Анатолий Макаров в рамките на инициативата на дипломатическата мисия \"Попитай посланика\".\r\nСред въпросите се откроиха както конкретни, така и забавни и емоционални, свързани с българо-руските отношения, предава Bulgaria ON AIR.\r\nВъв Facebook страницата на руското посолство русофили и русофоби се надпреварваха да задават въпроси на посланик Анатолий Макаров.\r\nИнициативата е по повод Деня на дипломатическия работник, който в Русия се отбелязва на 10 февруари.\r\nВ първата част от дипломатическата мисия са публикувани въпросите, които не могат да минат без отговор.\r\nТе засягат широк кръг от теми - от това дали Русия обича България до това дали президентът Румен Радев е на заплата в Русия.", "date": "2019.02.12", "title": "Въпроси към Макаров: Обича ли Русия България и на заплата ли е Радев?"}
{"url": "https://www.dnes.bg/stranata/2019/02/12/250-000-leva-za-remont-na-koraba-radecki-inache-ne-moje-da-plava.401832", "text": "Да се построи нов кораб, копие на „Радецки“, за да може този, който имаме, да се съхрани. Това предлага капитанът на единствения параход музей у нас Божин Божинов. Корабът трябва да се яви за доково освидетелстване, в противен случай няма да може да плава. За това са нужни около 250 000 лева, а за набирането им тече благотворителна кампания.\r\n \r\nКорабът \"Радецки\" е точно копие на легендарния параход, от който Ботев и неговите четници слизат на Козлодуйския бряг, за да тръгнат към Врачанския Балкан. \n\r\nНаправен е през 1966 г. със средства, събрани от 1 200 000 български деца. Негов капитан вече 19 години е Божин Божинов.\n\r\nСподеля, че е плавал на различни кораби, но на „Радецки“ го задържа най-вече любовта към децата. Въпреки, че не е оригиналният кораб, той е изключително ценен и според капитан Божинов, за да се съхрани, трябва да бъде направен нов кораб.\r\n \r\n\"Трябва да се смени статутът на кораба, държавата да се грижи малко по-така... да няма тези кампании за събирания на средства и т.н. Аз не се отказвам от идеята за построяването на един нов кораб. Няма вечни хора, няма и вечни кораби. Всяко нещо си има предел\", обяснява Божинов пред \"Дарик\". \n                    \n                    \n                \r\nАко доковото освидетелстване не се направи, „Радецки“ няма да може да плава. Ще бъде затруднен и достъпът до него, което ще намали и посещенията. За да не се случи това, от сдружение „Енергийно бъдеще за България“ са организирали кампания за събиране на средства, която продължава до 3 март.", "date": "2019.02.12", "title": "250 000 лева за ремонт на кораба \"Радецки\"... Иначе не може да плава!"}
{"url": "https://www.dnes.bg/sofia/2019/02/12/sofiianci-se-jalvat-232-signala-za-nezakonni-stroeji.401833", "text": "Софиянци масово се оплаквали през изминалата година на столичния омбудсман Лилия Христова от незаконно строителство. Това става ясно от годишния отчет на обществения посредник.\n\r\nВ него се констатира, че граждани са подали 232 жалби, което е с 36% повече в сравнение с 2017 година. 48% от всички жалби, питания и писма са за незаконни строежи, пише \"Монитор\". В последните дни на декември са постъпили 92 сигнала от собственици на жилищни имоти срещу проекта за подробен устройствен план за \"Младост 1 - Мусагеница\". \n\r\n\"Притеснени от предвижданията за ново застрояване в жилищен квартал, хората се организираха, изразиха своето несъгласие с проекта и част от тях изпратиха копия от възраженията си до обществения посредник в търсене на гаранции за защита на своите законни интереси. Това е пример, че дори и при стриктно спазване на нормативните изисквания е възможно да се появи конфликт при обществени отношения, свързани с устройството на територията, инвестиционното проектиране и строителството\", пише в отчета.\n                    \n                    \n                \r\nСлед строителството по брой жалби се нареждат сигнали, които не са в правомощията на обществения посредник, както и писма във връзка с благоустройството на територии и административното обслужване. В сравнение с 2017 г. през отчетния период има увеличение на жалбите и сигналите, свързани с проблеми в етажната собственост, екология, градски транспорт, местни данъци и такси. \n\r\nПрез 2018 г. омбудсманът е помогнал за настаняване в общински жилища при проблем с новоизградена канализация, за премахването на хладилници към търговски обекти от двор на жилищна сграда, както и с изваждането на документи от районни администрации. В отчета се посочва, че към края на 2018 г. не е приключила работата по четири случая. Един от тях е искане на граждани от \"Орландовци\" и \"Малашевци\" за поставяне на камери на кръстовището срещу Централните софийски гробища. В момента се работи и по молба за изграждане на водопроводно отклонение към имот в село Железница.\r\n ", "date": "2019.02.12", "title": "Софиянци се жалват: 232 сигнала за незаконни строежи"}
{"url": "https://www.dnes.bg/notifikacii/2019/02/12/mei-shte-iska-otsrochka-ot-parlamenta-shte-pregovaria-s-es.401834", "text": "Британската министър-председателка Тереза Мей ще поиска днес от депутатите в парламента да й дадат още няколко седмици, за да опита да договори промяна на споразумението с ЕС за Брекзит и ще премести гласуването по този въпрос на 27 февруари. Това съобщиха в понеделник вечерта почти всички големи британски вестници, съобщава ТАСС.\n\r\nСпоред информация на \"Дейли телеграф\" Мей ще заяви днес в Камарата на общините, че изключва възможността Великобритания да остане част от европейския митнически съюз след \"развода\" с ЕС.\n\r\nИменно това иска опозиционната Лейбъристка партия, за да подкрепи правителството. Според \"Дейли телеграф\" с това обещание Мей ще опита да успокои евроскептиците и по този начин да получи допълнително време за преговори с Брюксел, предава БТА.\n\n\n\n\n                \n                \r\nПовторното гласуване по сделката с ЕС за Брекзит бе планирано за 14 февруари, но в. \"Гардиън\" пише, че Мей се надява да отсрочи гласуването за 27 февруари. Според изданието британската министър-председателка може да обещае на депутатите, че ще получат нова възможност да внесат поправки в закона за Брекзит, част от който се явява споразумението с ЕС.\n\r\nСпоред \"Файненшъл таймс\" редица членове на британското правителство подозират Мей, че нарочно бави датата на гласуване в парламента. Според тях планът на премиерката е гласуването да се състои колкото се може по-близо до датата за Брекзит 29 март и по този начин депутатите да останат само с две възможности - да подкрепят споразумението в предложения му вид или да се готвят за твърд Брекзит, тоест без сделка.\n\r\nВсички издания обръщат внимание на факта, че позицията на Европейския съюз остава непроменена. Вестниците цитират изявлението на главния преговарящ на ЕС за Брекзит Мишел Барние, който вчера отново заяви, че ЕС няма намерение отново да обсъжда условията по споразумението, постигнато миналата година.\n\r\nСъщевременно в. \"Сън\" пише, че според членове на кабинета Тереза Мей се готви да подаде оставка през лятото, за да може да влияе на избора на неин наследник, съобщава Ройтерс.\n\r\nТози ход се разглежда и като план за спиране на нейния отдавнашен съперник Борис Джонсън, който иска съвсем различно търговско споразумение с ЕС с по-малко връзки с Брюксел. ", "date": "2019.02.12", "title": "Мей ще иска отсрочка от парламента, ще преговаря с ЕС?"}
{"url": "https://www.dnes.bg/mish-mash/2019/02/12/sreshtu-99-pliushen-nemo-dosusht-kato-kucheto-na-makron.401836", "text": "Немо, кучето на Еманюел Макрон, се включи в програма за увеличаване доходите на Елисейския дворец с плюшена играчка по негов образ, предаде ТАСС.\r\nСъщо като Немо плюшената играчка има червен нашийник и медал в синьо, бяло и червено, пише БТА. Тя се продава в платнена торбичка, на която пише \"Немо, кучето на президента\".\r\nЦената на плюшеното кученце Немо е доста висока - 99 евро. Това е четири пъти повече от обичайното за подобни изделия.\r\nЧаст от приходите от продажбата на плюшените кученца Немо ще бъде предадена на Обществото за защита на животните, от чийто приют през август 2017 г. президентската двойка осинови любимеца си.\r\nНемо е смесена порода лабрадор и грифон. Той е почти на четири години.", "date": "2019.02.12", "title": "Срещу €99: Плюшен Немо, досущ като кучето на Макрон"}
{"url": "https://www.dnes.bg/stranata/2019/02/12/40-globeni-v-kazanlyk-jiveiat-s-bulki-deca.401835", "text": "40 жители на общините Казанлък, Павел баня, Николаево и Гурково са били глобени от съда в Града на рoзите през 2018 година заради съжителство на семейни начала  с непълнолетни и малолетни, като общият размер на наложените глоби е в рамките на 42 000 лв., пише \"Монитор\".\n\r\nПрез 12-те месеца на м.г. районната прокуратура в Казанлък е наблюдавала 104 нови досъдебни производство за престъпления против брака и семейството, като при 60 от казусите е ставало въпрос за съжителство с непълнолетни, а в 34 момичетата са нямали 16-годишна възраст.\n\r\n14 от казусите са свързани с ролята на родителите /най-вече на „женихите“/, които са им създали удобства да съжителстват с лолитките. С две по-малко са били производствата за съжителство с „булки“ под 14 години.\n                    \n                    \n                \r\n59 са били осъдените с влязъл вече в сила съдебен акт, като само двама са излезли от залата с ефективни присъди. В 12 от казусите крайният резултат е бил условна присъда с различни отлагателни срокове, а трима /най-вече татковци и мами/ преминават през пробация.\n\r\nМежду 1 000 и 1500 лв е размерът на глобите, показва справка от сайта на казанлъшкия районен съд, в почти 90 на сто от казусите пред Темида са се изправяли обитатели на ромските гета.\r\n ", "date": "2019.02.12", "title": "40 глобени в Казанлък – живеят с булки деца"}
{"url": "https://www.dnes.bg/world/2019/02/12/hranitelen-terorizym-erdogan-se-bori-sys-skoka-na-cenite.401837", "text": "Турският президент Реджеп Тайип Ердоган нарече големите увеличения на цените на зеленчуците и плодовете в последно време \"хранителен тероризъм\" и обеща предприетите от днес от някои общини в страната продажби на зеленчуци и плодове на по-ниски цени да доведат до пазарен контрол, предаде в.\"Хюриет дейли нюз\", цитиран от БТА.\n\r\n\"В последните дни те започнаха да си играят с Турция. Цените на патладжаните, доматите, картофите и краставиците започнаха да растат. Това беше терористична атака\", каза Ердоган на церемония по откриване на различни проекти в Анкара.\n\n\n\r\nТой оприличи борбата на своето правителство срещу увеличенията на цените на храните на борбата срещу тероризма.\n                    \n                    \n                \r\nЕрдоган определи увеличенията на цените на хранителните продукти като \"игри, предприети срещу Турция\".\n\r\n\"Ние няма да позволим на онези да предприемат този терор\", добави Ердоган.\n\r\nТой каза, че правителството е започнало действия срещу онези, които стоят зад \"хранителния терор\", по същия начин, както нанася удари по \"терористичните бърлоги\" в планините Джуди, Габар и Тендюрек в Източна Турция срещу нелегалната Кюрдска работническа партия /ПКК/, като е стартирало продажби на плодове и зеленчуци на по-ниски цени директно от общините към потребителите. Цените ще се намалят почти наполовина, добави той.\n\r\nЕрдоган заяви, че правителството ще предприеме същите мерки и за продажбите на препарати за почистване.\n\r\nНякои общини в Истанбул и Анкара започнаха от вчера да продават по-евтини плодове и зеленчуци директно на потребителите в опит да обуздаят цените на тези стоки. Големи опашки имаше днес пред сергиите през първия ден от стартирането на тези продажби.\n\r\nПодобни продажби на плодове и зеленчуци ще се извършват на 50 места в Истанбул и на 15 в Анкара.\n\r\nСпоред данни на Турския статистически институт лукът, който през януари се е продавал на средна цена от 4,9 турски лири за килограм, се продава от днес от община в Анкара за две турски лири за килограм.\n\r\nСпоред последните официални данни цените на хранителните продукти са се увеличили с 6,43 процента през януари спрямо предходния месец. Увеличението на годишна база е 30,7 процента.\n\r\nПрез януари цените на зеленчуците и плодовете са се увеличили с 29,7 процента спрямо предходния месец и с 64 процента на годишна база.\r\n ", "date": "2019.02.12", "title": "Хранителен тероризъм: Ердоган се бори със скока на цените"}
{"url": "https://www.dnes.bg/index/2019/02/12/receptata-dnes-kartofena-supa-s-bekon.401736", "text": ":\r\n:\r\n \r\nЗапържете бекона, докато стане хрупкав. Отцедете го върху кухненска хартия. Междувременно пригответе зеленчуците. Загрейте зехтина в тенджера. Запържете зеленчуците за няколко минути. Добавете бульона. Оставете го да заври и прибавете картофите. Намалете температурата. Варете, докато картофите омекнат. След това добавете и настъргания кашкавал заедно с бекона. Овкусете със сол и подправки по избор.\r\n\r\n\r\n \r\n ", "date": "2019.02.12", "title": "Рецептата Dnes: Картофена супа с бекон "}
{"url": "https://www.dnes.bg/sofia/2019/02/12/20-vlaka-za-novata-liniia-na-metroto-13-ot-tiah-veche-u-nas.401838", "text": "200 000 пътници се очаква да ползват новата линия на метрото в София, когато бъде пусната в експлоатация, заяви ръководителят на \"Метрополитен\" инж. Стоян Братоев. \n\r\n\"Общо 20 влака ще се движат по линията, 13 от тях вече са в България. Започнала е подготовка за работа на машинистите, те се обучават на специален тренажор\", обясни пред БНТ инж. Стоян Братоев.\n\n\n\r\nПо новата линия машинистите ще са с ограничени функции, но те ще бъдат обучени и за работа на ръчен режим. През останалото време ще следят основно за безопасността на пътниците. На този етап кадрите са обезпечени, за новите влакове вече се обучават 25 души, каза още Братоев.\n                    \n                    \n                \r\nСистемата за управление ще бъде тествана през април в отсечката между бул. \"България\" и кв. \"Красно село\".\n\r\nДо сантиметър влакът може да бъде позициониран, по този начин има повече сигурност, плавност на движение. говорим за нова система за управление, коментира Братоев.", "date": "2019.02.12", "title": "20 влака за новата линия на метрото, 13 от тях – вече у нас"}
{"url": "https://www.dnes.bg/notifikacii/2019/02/12/cska-shte-vyzrajda-karierata-na-pozabraven-nacional.401839", "text": "ЦСКА има желание да привлече в редиците си Александър Тонев, който в момента е свободен агент, пише \"Меридиан мач\".\n\r\nПоради липсата на достатъчно широчина в състава, а и недостатъчното време до подновяването на първенството, новият треньор Любослав Пенев иска обезателно да разбере какво е състоянието на Тонев и ако е възможно, да му подаде ръка и да възроди кариерата му на “Армията”.\n\r\nВ края на лятото Тонев се подложи на лека операция в Барселона, а след това поддържа форма сам на базата на националния отбор в Бояна и с отбора на родния си Елин Пелин. Пенев пък познава отлично качествата на футболиста, с когото работи преди 10 години в ЦСКА, а след това бе и основен играч на националния отбор, когато Любо бе селекционер.\n                \n                \r\n29-годишният Тонев обаче не е играл официален мач вече повече от година. Той разтрогна договора си с италианския Кротоне в началото на миналата година и оттогава е без отбор, като се е заел да се възстанови напълно от травмата си.\n\r\nТой може да играе на различни позиции в атака - като крило или зад нападателя, което го прави доста ценен за ЦСКА. Тонев има впечатляваща кариера, като е играл за Лех (Познан), Астън Вила, Селтик, Фрозиноне и Кротоне.\r\n ", "date": "2019.02.12", "title": "ЦСКА ще възражда кариерата на позабравен национал"}
{"url": "https://www.dnes.bg/eu/2019/02/12/naprejenie-v-ispaniia-predi-procesa-sreshtu-separatisti.401840", "text": "Дванайсет каталунски сепаратистки лидери ще бъдат изправени днес пред Върховния съд на Испания заради ролята им в неуспелия опит за обявяване на независимост на Каталуния преди 16 месеца, който дълбоко раздели страната и предизвика най-голямата политическа криза от десетилетия, информира агенция Ройтерс.\n\r\nСтотици полицаи, включително от антитерористичните части, са разположени около сградата на Върховния съд в центъра на Мадрид.\n\r\nПодсъдимите, които са обвинени в бунт и злоупотреба с обществени средства, няма да говорят пред съда в първия ден от процеса, който е предвиден за процедурни въпроси. Деветима от обвиняемите са в затвора без право да излязат под гаранция от края на 2017 г. и началото на 2018 г.\n\n\n\r\n                    \n                    \n                Опитът за обявяване на независимост на Каталуния през октомври 2017 г. дойде след референдум, който бе проведен въпреки съдебна забрана и който разгневи останалата част на Испания. Употребата на полицейски палки и гумени куршуми срещу протестиращи в деня на гласуването шокира Испания и света, припомня Ройтерс.\n\r\nПривържениците на обвиняемите казват, че те са политически затворници и че съдебният процес е политически.\n\r\nПравителството отхвърля тази теза, като посочва, че обвиняемите са нарушили закона, а съдиите разглеждат случая без политическа намеса, в съответствие с върховенството на закона.\n\r\nСепаратистите призоваха каталунците да спрат за кратко работа днес по обяд в знак на протест срещу процеса и да се включат в митинг в Барселона довечера. Друга голяма демонстрация е планирана за неделя, а за 21 февруари - обща стачка.\n\r\nПолитическата десница организира масов протест в неделя в Мадрид против евентуални отстъпки към подкрепящите независимостта каталунски партии от страна на премиера социалист Педро Санчес. Дясноцентристката партия \"Гражданите\" свика в неделя друг митинг в Барселона \"в защита на конституцията\".\n\r\nПодкрепящият независимостта ръководител на регионалното каталунско правителство Ким Тора, който ще присъства на откриващата сесия на съдебния процес, призова за оправдаване на подсъдимите.\n\r\nДържавният прокурор иска присъди затвор до 25 години.\n\r\nБазираната в Женева Международна комисия на юристите посочи, че този случай създава риск от ограничаване на права и може да послужи за прецедент.\r\n\"Широко формулираните обвинения за размирици или бунтове рискуват да нарушат принципа на законността, както и да доведат до произволна и диспропорционална намеса в човешките права\", посочи комисията.\n\r\nСъдебният процес започва в момент, когато правителството на малцинството на Педро Санчес се нуждае от подкрепата на каталунските партии, за да одобри в сряда бюджета за 2019 г., отбелязва Ройтерс, цитирана от БТА. До момента каталунските партии са обявили, че ще блокират закона заради отказа на Санчес да обсъжда независимостта. Провал при гласуването на бюджета вероятно ще предизвика предсрочни избори тази година, посочва агенцията.\r\n ", "date": "2019.02.12", "title": "Напрежение в Испания преди процеса срещу сепаратисти"}
{"url": "https://www.dnes.bg/stranata/2019/02/12/idva-zastudiavane-i-viatyr-no-za-kratko.401841", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗастудяване ще обхване днес страната, сочи прогнозата за времето.\r\nСтуденият въздух идва от северозапад, което означава, че ще бъде доста по-ветровито. Валежната зона е над източната част на страната, но бързо ще премине. През днешния ден ще има валежи в Северна България. Почти никъде няма силни пориви на вятъра засега, но до час ще се усилят.\n\r\nТова  Симеон Матев. Той посочи, че градусите ще са между 1 и 13 за цялата страна.\n\r\n\"Вятърът ще ни накара да усетим тези стойности като по-ниски. Сряда преди обяд ще има превалявания в Северна България. Едва ли ще има снежна покривка, по-дебела от 8-10 сантиметра. Нямаме причина да очакваме силни валежи. В края на седмицата се очаква подобряване на времето.\r\n                    \n                    \n                Утре вятърът ще спре, а валежите ще спрат в четвъртък\", прогнозира той в \"България сутрин\".", "date": "2019.02.12", "title": "Идва застудяване и вятър. Но за кратко"}
{"url": "https://www.dnes.bg/obshtestvo/2019/02/12/kanabis-v-medicinata-sreshtu-epilepsiia-vyzmojno-li-e-tova-u-nas.401844", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРодители на деца с епилепсия искат маслото от канабис да бъде разрешено за употреба в България за най-тежките форми на заболяването.\n\r\nОт тяхната асоциация са поискали това с писмо до министъра на здравеопазването, което са изпратили в края на януари, но все още нямат отговор. Това разкри в студиото на \"България сутрин\" Веска Събева, която е председател на Асоциацията на родителите на деца с епилепсия.\n\r\n\"Все още продължават много сериозните изследвания върху взаимодействието на маслото от канабис с лекарствата за епилепсия. Не можем съвсем безотговорно да кажем, че всичко е готово, че всичко е изследвано, но има безспорни доказателства за много тежки епилепсии, че то помага\", категорична е Събева.\n                    \n                    \n                \r\nТя подчерта, че това масло помага при различните случаи както за облекчаване на симптомите, така и за спирането им. , че от Асоциацията не искат легализация на канабиса като цяло, а на формите, които лекуват и облекчават състоянието при различните форми на епилепсия.\n\r\nТя каза още, че вечното противопоставяне на привърженици и противници на легализацията на канабиса се крие в контрола и неинформираността. \"Страхът идва от това, че винаги ще има някъде пробойна и ще могат да я използват не по предназначение за лечението, за което ние искаме\", допълни тя.\n\r\nСъбева беше категорична също, че има хора, които имат огромна нужда от това масло от канабис, което би могло да облекчи много тяхното състояние.\n\r\n ", "date": "2019.02.12", "title": "Канабис в медицината срещу епилепсия – възможно ли е това у нас?"}
{"url": "https://www.dnes.bg/sofia/2019/02/12/bul-vitosha-vse-po-skyp-i-predpochitan-veche-e-47-mi-v-sveta.401846", "text": "Столичният бул. \"Витоша\" продължава да се изкачва в класацията на най-скъпите търговски улици в света за поредна година и вече е на 47-о място сред общо 65 пазара в света. Това e най-високата позиция на софийската улица за последните пет години в традиционното проучване Main Streets across the World на международна консултантска компания, пише \"Труд\".\n\r\nНай-популярната търговска улица в София е минала с две места напред през 2018 г. със среден месечен наем от 50 евро/кв.м. Тя е разменила мястото си с Calea Victoriei в румънската столица Букурещ, която за същия период е паднала от 47-а на 49-а позиция с 47 евро/кв.м среден наем.\n\r\nЦентралните улици в София и Букурещ са в добри позиции, макар шопинг центровете и ритейл парковете да ги изместиха като места за търговия. Икономическият ръст и повишената покупателна способност обаче им отрежда много добри позиции. \n                    \n                    \n                \r\n\"В София бул. \"Витоша\" се радва на постоянен интерес за отваряне на нови магазини и заведения през последните години. Това е и в основата на ръста на наемите, който наблюдаваме, особено при локации с по-добра видимост и търсените от търговците по-големи квадратури\", коментират от консултантската компания.\n\r\nФактори като електронната търговия и бързо модернизиращия се начин на пазаруване не променят стремежа на потребителите към общуване и преживяване. Това, заедно с нарастващия поток от туристи в София, определя и трайното присъствие на централните улици.\n\r\nВ Европа най-скъпата улица за поредна година е New Bond Street в Лондон с месечен наем от 1339 евро/кв. м. В световен план Лондон е на трета позиция след Upper 5th Avenue в Ню Йорк и Causeway Bay в Хонконг. \r\nАзиатският мегаполис измести Ню Йорк за първи път от 5 години и стана най-скъпата търговска дестинация с месечен наем от 2050 евро/кв. м. Като основна причина от компанията посочват завръщането на китайските туристи и нарастващите продажби на луксозни стоки, бижута и часовници.\n\r\nПродажбите на дрехи, обувки и аксесоари нарастват в страните от Централна и Източна Европа, което води до раздвижване на пазара на търговски площи. Ръстът на икономиката, ниските нива на безработица и покачването на заплатите благоприятстват развитието на търговията със стоки от категорията \"Мода\", пише в доклад на консултантска компания за недвижими имоти, посветен на модния сектор. \n\r\nТърговските центрове доминират ритейл индустрията в региона. Единственият пазар в Централна и Източна Европа, в който главните търговски улици са с централна роля, е столицата на Чехия – Прага. Най-много шопинг центрове в региона пък има в Полша – близо 500 обекта с общо 11,8 млн. кв.м. отдаваема площ.", "date": "2019.02.12", "title": "Бул. \"Витоша\" все по-скъп и предпочитан. Вече е 47-ми в света "}
{"url": "https://www.dnes.bg/eu/2019/02/12/mocarelata-ot-ostrova-iska-da-detronira-italianskata.401842", "text": "Моцарелата, която се произвежда във Великобритания, намира все по-голямо място на трапезата на британците и има надежда, че тя ще детронира италианската си братовчедка, възползвайки се от Brexit, информира АФП.\n\r\nНа 2000 километра от италианската област Кампаня, насред зеленеещите се хълмове на Хемпшир, Англия, няколко десетки биволи излизат лениво от обора. Настъпил е часът за доене във фермата в Лейвърстоук.\n\r\nМлякото им, богато на протеини и калций, е събрано и превърнато през деня в големи бели топки, които могат да бъдат опитани още същата вечер.\n\r\nДжоди Шектър, 69-годишният бивш шампион във Формула 1, е сменил професията си и се насочил към биоземеделието и отглеждането на животни. Той се е заел с производството на моцарела от биволско мляко преди 10 години с цел да получи най-добрия вкус, без да се правят компромиси. Днес Шектър произвежда 150 тона биомоцарела на година във фермата си от 1000 хектара.\n\n\n\r\n                    \n                    \n                Все пак вкусът на британците е трябвало да се приспособи към този нов местен специалитет.\n\r\n\"В началото бе сложно, тъй като моцарелата ми бе прясна, а по-голямата част от хората в Англия никога не са вкусвали прясна моцарела. Моцарелата, която те купуват в супермаркетите, е на поне 5 дни и започва да омеква\", обяснява Шектър.\n\r\nТопките моцарела, които са произведени в тази ферма, се продават в супермаркетите Waitrose, в интернет от онлайн доставчика Ocado и могат да бъдат намерени в менюто на веригата за бързо хранене Прет а манже.\n\r\nНяколко седмици преди излизането на Великобритания от ЕС, което е предвидено за края на март, Джоди Шектър гледа на бъдещето с оптимизъм.\r\nПотенциални клиенти са се свързали с него, опипвайки почвата. \"Има интерес\", твърди той.\n\r\nОколо една трета от консумираните хранителни продукти във Великобритания в момента идва от континента и търговците се страхуват от нарушения във веригата им за снабдяване в случай на Brexit без споразумение. Някои компании трупват запаси от храни, а други сменят доставчиците, обръщайки се към местния пазар.\n\r\nКомпанията Azzurri също залага на произведена във Великобритания моцарела във веригите си ресторанти Аск ителиън и Дзици. Там се използват 650 тона моцарела всяка година.\n\r\n\"Направихме дегустации на сляпо и британската моцарела спечели. Тя имаше много по-добра структура и бе по-кремообразна\", заяви пред Франс прес директорката за развитие на храните в Адзури Катрин Търнър. \"Това е много добър продукт и то не само като вкус. Това е и по-местен продукт\", добави тя.\n\r\n\"Brexit не бе единствената причина за избора ни, но бе взет предвид\", обяснява Катрин Търнър. Според нея да се смени произходът на един от ключовите продукти \"е нещо добро, като се има предвид сегашната несигурност\". \r\n ", "date": "2019.02.12", "title": "Моцарелата от Острова иска да детронира италианската "}
{"url": "https://www.dnes.bg/obshtestvo/2019/02/12/toksikolog-niama-boino-otrovno-veshtestvo-pri-gebrev.401847", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзползвано ли е химическо оръжие на българска територия? Британски медии заподозряха, че срещу бизнесмена Емилиян Гебрев е използван невропаралитикът \"новичок\", какъвто бе установен в пробите на бившия руски разузнавач Сергей Скрипал. \n\nВъзможно ли е химическото оръжие \"новичок\" да се обърка с пестицид, използван в земеделието за борба с вредителите?\n\r\n\"Клиничната картина е една и съща, но в анализите се откриват две различни вещества. Както в България, така и във Финландия е открит фосфорорганичен пестицид. Не е открито бойно отровно вещество. Това изключва едното да бъде сбъркано с другото\", обясни токсикологът проф. Никола Александров за зрителите на \"България сутрин\".\n                    \n                    \n                \r\nПо думите му и двете вещества могат да постъпят в човешкия организъм по всички възможни пътища - през устата, през кожата или през дихателните пътища. От една салата човек може да изпадне в кома, потвърди токсикологът.\n\r\n уточни, че разликата при пестицидите и бойните отровни вещества е в токсичността.\n\r\n\"Българските лаборатории са достатъчно компетентни, за да могат да установяват това, което е установено и във Финландия\", посочи токсикологът.\n\r\n ", "date": "2019.02.12", "title": "Токсиколог: Няма бойно отровно вещество при Гебрев"}
{"url": "https://www.dnes.bg/stranata/2019/02/12/mlad-myj-zagina-pri-katastrofa-krai-pazardjik.401850", "text": "21-годишен мъж е загинал при катастрофа на пътя Пазарджик - Панагюрище близо до разклона за село Априлци, съобщиха от Областната дирекция на МВР. \r\nОколо 21.00 часа на 11 февруари лек автомобил \"Опел\" се е обърнал край пътя, след като шофьорът е загубил управление. \r\nВ колата са пътували трима души от село Юнаците. Загинал е шофьорът на автомобила, който е на 21 години от село Априлци.\r\nДругите двама мъже са откарани в болница с различни травми.", "date": "2019.02.12", "title": "Млад мъж загина при катастрофа край Пазарджик"}
{"url": "https://www.dnes.bg/zvezdi/2019/02/12/tita-po-stypkite-na-shefa-si-krisko-shte-uchastva-v-kapkite.401771", "text": "Тита потвърди слуховете, че ще вземе участие в предаването \"Като две капки вода\". 19-годишната певица написа в Instagram: \"Може би сте се досетили, че този сезон ще бъда участник в най-якото шоу за преобразявания \"Като две капки вода\". Нямам търпение\".\r\nВ момента изпълнителката на \"Късай\" е на турне в Северна Америка заедно с Криско. \"Вече сме в Торонто и разликата между България и Канада е, че нашият сняг е по-топъл с 20 градуса\", отбеляза рапърът в социалната мрежа. Тита също публикува красиви снимки от канадския град.\r\n \r\nЗасега сред потвърдените участници в шоуто е друга певица - Мария Илиева. \r\n \r\n", "date": "2019.02.12", "title": "Тита по стъпките на шефа си Криско, ще участва в \"Капките\""}
{"url": "https://www.dnes.bg/sofia/2019/02/12/chasti-ot-stolicata-ostavat-bez-voda-v-sriada.401852", "text": "\"Софийска вода” временно ще прекъсне водоснабдяването в част от жк. \"Лагера\".\n\r\nНа 13 февруари 2019 г. (сряда), във връзка с подмяна на спирателни кранове по ул. \"Плиска\" жк.\"Лагера\" , се налага спиране на водоподаването от 09:30 до 18:30 часа на клиентите на \"Софийска вода”, живеещи в: бл. 11, бл. 12, бл. 19, бл. 20, бл. 21, бл. 22.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Плиска\" ъгъла с ул. \"Христо Матов\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.12", "title": "Части от столицата остават без вода в сряда"}
{"url": "https://www.dnes.bg/notifikacii/2019/02/12/sedemnaiset-jertvi-na-pojar-v-hotel-v-indiia.401845", "text": "Седемнайсет души загинаха рано днес при пожар в хотел в центъра на индийската столица, предадоха Асошиейтед прес и ДПА. Четирима са пострадалите.\r\nОт пожарната служба съобщиха, че 35 души са спасени от огъня в хотел \"Арпит палас\" в Ню Делхи.\r\nПожарникар каза, че огънят е потушен, а спасители проверяват за други потенциални жертви.\r\nПричината за пожара, който обхванал по-голямата част от пететажната сграда, се разследва.\r\n \r\n/БТА/", "date": "2019.02.12", "title": "Седемнайсет жертви на пожар в хотел в Индия"}
{"url": "https://www.dnes.bg/stranata/2019/02/12/300-dushi-ostanaha-bez-rabota-sled-pojara-krai-voivodinovo.401876", "text": "Пловдивската окръжна прокуратура наблюдава разследването  за пожара в месопреработвателното предприятие край Войводиново, който избухна в неделя. \n\n До момента са извършени оглед на местопроизшествие, разпити на свидетели, приобщаване на документи.\r\nПредстои извършване на допълнителни огледи и назначаване на пожаротехническа и химическа експертизи, които да установят причината за инцидента.\r\nЗаводът е почти напълно унищожен. \r\nЩетите са огромни, а близо 300 души останаха без работа.\r\nСлед два дни борба със стихията пожарът е почти напълно потушен. \r\nВчера в гасенето са се включили 15 пожарни коли.\r\nПродуктите в завода – животни и животинска мас, се гасят изключително трудно, коментира Цвятко Дешев от пожарната служба в Пловдив.\r\nСпоред него най-важното е, че няма пострадали хора от завода, както и пожарникари, щетите са само материални.", "date": "2019.02.12", "title": "300 души останаха без работа след пожара край Войводиново"}
{"url": "https://www.dnes.bg/obshtestvo/2019/02/12/barekov-s-chetvyrti-sin-dobre-doshyl-antoni.401885", "text": "Евродепутатът Николай Бареков стана баща за четвърти път. Неговата половинка Мария го дари с трети син, евродепутатът има още един и от бившата си жена Евгения. \r\nБлагата вест съобщи самият Бареков в социалните мрежи и се похвали, че е пример за решаването на демографската криза в България.\r\n\"Добре дошъл на моя четвърти син Антони Бареков! Днес моята Мария ме дари с този прекрасен нов човек. Нека бъде здрав, обичан и много качествен щастлив мъж! В 10:02 минути се появи Антони на белия свят под вещите грижи на екипа на доцент Асенова от Болница Лозенец! Благодаря на всички. Вече съм официално многодетен мъжки татко на български синове и капитан на баскетболния тим на Бареков! Дотук направих повече за решаването на демографския проблем, отколкото целия тим на ПатрЕотите в парламента\", написа Николай Бареков.", "date": "2019.02.12", "title": "Бареков с четвърти син: Добре дошъл, Антони!"}
{"url": "https://www.dnes.bg/notifikacii/2019/02/12/do-2060-g-germaniia-shte-triabva-da-vnasia-260-hil-migranti-godishno.401881", "text": "Германският пазар на труда изисква най-малко 260 000 имигранти всяка година в средносрочен и дългосрочен план, показва анализ на фондация Bertelsmann. При застаряването на населението в страната броят на служителите (ако няма мигранти) ще се свие с около 16 милиона до 2060 г. - почти една трета.\r\nДо 2060 г. Германия ще има нужда от годишна имиграция от поне 260 000 души. Само по този начин причиненият от демографията срив в предлагането на работна ръка може да бъде ограничен до ниво, приемливо за икономиката. Очаква се средногодишно около 114 000 имигранти да влязат във федералната република от други страни от ЕС, но около 146 000 души ще трябва да имигрират от трети страни извън ЕС. Това показват резултатите от изследването на Йохан Фукс и Александер Кубис от Института за изследване на заетостта (IAB) и Луц Шнайдер от университета Кобург от името на фондация Bertelsmann. \r\n                \n                Проучването отчита и потенциала на местното население. Изследователите предполагат по-висока раждаемост в бъдеще, както и наличието на повече жени и възрастни хора на пазара на труда. Но дори и мъжете, и жените да работят по същия начин, а в Германия да се въведе пенсиониране след 70-та годишнина, необходимостта от квалифицирана работна ръка не би могла да бъде покрита само с местни средства.\r\n„Миграцията е ключ за успешното бъдеще. Германия се нуждае от квалифицирани работници - също от региони извън Европа\", подчертава председателят на Борда на директорите на фондацията Йорг Дрегер.\r\nСъщо така анализаторите са разгледали как цифровизацията ще засегне нуждите от имиграция. Според анализа един все по-дигитализиран пазар на труда изисква не по-малко служители, а по-квалифицирани служители, като техници, магистри и академици.\r\n", "date": "2019.02.12", "title": "До 2060 г. Германия ще трябва да внася 260 хил. мигранти годишно"}
{"url": "https://www.dnes.bg/cars/2019/02/12/pusni-migach-be-kakvo-vbesiava-nai-mnogo-shofiorite-na-pytia.401874", "text": "Да си шофьор не е лесна задача, защото винаги трябва да си напълно концентриран зад волана. Кои действия на пътя обаче вбесяват най-много шофьорите? На този въпрос се опитват да отговорят анализаторите от най-големия онлайн-сервиз за продажба на гуми в Германия, които са се допитали до близо 700 автомобилисти през последната седмица на януари.\n\r\nНа първо място сред най-дразнещите действия със 71% са шофьорите, които се приближават плътно до колата пред тях, като присветкат с фаровете и искат да им се направи път. Точно 70% от допитаните пък са посочили и водачите, които не подават мигач при завиване или престрояване по време на движение.\n\r\nС 60% следват шофьорите, които бавят трафика на пътя и карат останалите да нервничат. Велосипедистите, които нарушават правилника за движение, получават 55% от гласовете на допитаните. А 52% от тях се вбесяват от водачите, които бързат да тръгват на светофар, още преди да е светнало зелено.\n                    \n                    \n                \r\nВ Германия също са недоволни от ремонтите по пътищата, така че вторият раздел въпроси от допитването е посветен именно на това. Според 68% от анкетираните, пътищата в страната са в лошо състояние, а 64% са на мнение, че политиците не се интересуват изобщо от проблемите на шофьорите и собствениците на автомобили.\n\r\nПо-малко от половината допитани - 48%, са недоволни от глобите, данъците и таксите, които трябва да плащат. А 47% посочват, че не харесват указателните табели, тъй като в тях има много малко информация, както и пътната маркировка. Като цяло 37% смятат, че отношението на властите към хората с автомобили не е достатъчно добро.\n\r\nКато цяло, 78% от анкетираните са на мнение, че условията за издръжка и управление на автомобил за 10 години са се променили в негативна посока и това води до по-големи разходи за хората зад волана.\r\n", "date": "2019.02.12", "title": "Пусни мигач, бе! Какво вбесява най-много шофьорите на пътя"}
{"url": "https://www.dnes.bg/notifikacii/2019/02/12/forbes-plovdiv-sred-nai-dobrite-novi-imotni-pazari.401865", "text": "Докато Европа наблюдава как изтича времето до Brexit след едва шест седмици, много погледи са насочени към имотните пазари в големите европейски градове. След като някои компании напуснат Великобритания и се установят в други страни, на Стария континент ще се появят нови центрове на търговия, а инвеститорите в имоти се мъчат да прогнозират къде е най-добре да вложат ресурсите си, преди цените да се изплъзнат от обсега им.\r\nЕдно е сигурно, пазарите, които ще отбележат най-голям ръст на печалбата, ще преминат повратната точка много бързо. Тук не става въпрос за стартъпи, които се местят на друга локация, защото наемите са ниски. Това са установени организации с глобално присъствие, които се нуждаят от достъп до големи летища и квалифицирана работна ръка. Те ще донесат заможни хора и високи заплати в градовете, в които инвестират, и жилищните пазари ще се приспособят бързо.\r\n                \n                LeadingRe, консорциум от близо 600 международни имотни агенции в 70 страни, следи как се представят пазарите ѝ и е предоставил данни на Forbes за вторичните пазари в Европа, които са отбелязали най-силен ръст миналата година.\r\n\"Въпреки че Лондон, Женева, Париж и Монако продължават да държат най-високите цени на имотите в Европа, други градове стават все по-популярни сред международните купувачи, като предлагат отлична възвръщаемост на инвеститорите“, казва Крис Диец, изпълнителен вицепрезидент на компанията. „Нарастващата ни популярност на нововъзникващите европейски пазари е свидетелство за растящото значение на международните инвеститори в тези градове“, допълва той.\r\n\r\nПловдив е вторият по големина град в България, който от началото на тази година е Европейска столица на културата, което означава, че ще бъде във фокуса на туристите до декември, поясняват от агенцията. Тенденциите при цените на имотите са сходни с тези в столицата София, където цените на жилищата от среден клас нараснаха с около 9% миналата година, сочат данни на Unique Estates. Жилищата в луксозния сегмент са поскъпнали с 6%. Въпреки че това не е двуцифрен растеж, инвестициите, които ще дойдат заради факта, че Пловдив е Европейска столица на културата, ще увеличат значително ръста само след една година, прогнозира Forbes.\r\nКои други градове попадат в този списък вижте в \r\n ", "date": "2019.02.12", "title": "Forbes: Пловдив - сред най-добрите нови имотни пазари"}
{"url": "https://www.dnes.bg/politika/2019/02/12/boikotirat-li-mu-koncepciiata-za-romite-karakachanov-aut-ot-kabineta.401890", "text": "Вицето и лидер на ВМРО Красимир Каракачанов се закани, че ако концепцията му с мерки за интеграция на ромите не бъде приета от парламента с подкрепата на управляващите, той е готов да подаде оставка и да мине в опозиция. \n\n\n\n\n \"Ако ГЕРБ смятат, че ДПС са им идеологически по-близко до сърцето, няма проблем, аз си подавам оставката, минавам в опозиция, да си направят коалиция и да управляват щастливо\", каза вицепремиерът в интервю за Евроком.\n\r\n\"Ако най-важният въпрос е, че ние изчезваме като нация, ако това наше виждане не се споделя от хората, с които управляваме, какъв е смисълът да продължаваме заедно\", каза той по адрес на коалиционните партньори.\n                    \n                    \n                \r\n\"Аз не желая един ден моите внуци и правнуци да кажат, че по времето на нашия дядо България се закри като държава след 1400 г.\", категоричен е Каракачанов.\n\r\nВицепремиерът все пак смята, че ще има подкрепата на кабинета и няма да се стигне до оставка, тъй като не е бил спрян, когато е информирал предварително и премиера, и министрите за оповестяването на концепцията и за внасянето й. \n\r\nРаздал я е и на министрите за предложения.\n\r\nКаракачанов смята, че никъде в документа няма заложени противоконституционни нарушения на права.\n\r\nПо думите му така наречените \"системни партии\" много обичат да работят с този електорат по време на избори.\r\n\"По един или друг начин да ги мотивират, било с обещание, било материално. Да, българските партии не желаят да губят електорат и в това е разковничето на проблема\", коментира Каракачанов.\n\r\n\"За мен няма значение коя партия ще управлява, ако народът живее добре и сигурно. Нека да стане ясно на обществото кой има дупе да тръгне и кой не иска да го направи. Повече така не може да продължава\", заяви вицепремиерът.\n\r\nТой добави, че въобще не го притесняват онези, \"които реват за правата на човека, защото това са крокодилски сълзи от хора, които 25-30 г. се добре се хранят с темата права на човека, но дезинтегрират държавата, разбиват чувството ни за национална общност и солидарност.\n\r\nКаракачанов твърди още, че ако има репресивни мерки в тази концепция, то те са насочени не към ромите, а към държавната администрация, която не контролира и не следи изпълнението на законите. И даде за пример отсъствието от училище, измамите с ТЕЛК и източването на социалната система.\n\r\nСпоред него за проблема с малцинствата вина носят и политиците, и гражданите, които години наред си затварят очите. \n\r\nКаракачанов припомни, че от ВМРО поне от 10-12 години говорят за всички онези проблеми, които се натрупват покрай ромското население в България, само че никой не е обръщал внимание на партията, когато е била в опозиция. \n\r\nА проблемите били ясни на всички - битовата престъпност, незаконното строителство, източването на социалните фондове от абсолютно здрави хора от същата тази общност.\n\r\nИ все пак вицето обясни, че има проблем само с една част от ромския етност.\n\r\n\"Има една друга част, по-малката е от хора, които са тръгнали по нормалния, по човешкия път – работят, учат поне до средно образование, намират си някаква работа, трудят се, живеят нормално. По-голямата част бяха научени, че имат само права. И те са научени много добре да си искат правата, но не желаят да разберат, че покрай правата имат и задължения, че в България има закони, че това, че си циганин не ти дава повече права от другите. Не ти дава правото да се возиш без билет в градския транспорт, не ти дава правото да отказваш да си плащаш тока и водата, не ти дава правото да пребиваш който ти хареса, не ти дава правото да влизаш в имота на българските граждани и да ги ограбваш. И още много други неща – те не желаят да разберат, че това не е тяхно право, напротив – това е противозаконно\", каза Каракачанов. ", "date": "2019.02.12", "title": "Бойкотират ли му концепцията за ромите - Каракачанов аут от кабинета!"}
{"url": "https://www.dnes.bg/sofia/2019/02/12/dupka-do-dupka-v-momenta-lokva-dobre-doshli-v-obelia.401887", "text": "\n\r\nМножество огромни дупки по улиците тормозят жителите на столичните ж.к. \"Обеля 1\",  ж.к \"Обеля 2\" и \"Обеля\", сигнализира читател на Dnes.bg.\n\r\nПо думите му от години в района не се прави нищо за решаване на проблема, освен от време на време да се запълват некачествено дупки. \n\r\n\"В момента районът е като разкопана нива с множество дупки, някои от които с дълбочина 15 см. Наясно съм, че в този сезон, поради ниските температури, не е подходящо да се извършват подобни дейности, но защо администрацията не е възложила ремонта на фирмата, с която има сключен договор за асфалтиране още през есента, преди започване на зимния сезон\", пита в писмото си читателят. \n                    \n                    \n                \r\nТой отбелязва, че улиците стоят разбити още от лятото, а сега след студа и солта, дупките стават все по-големи. \n\r\n\"Улица \"Обелски могили\" е невъзможна вече за движение и на автомобили, и на пешеходци. В края на улицата, където започват ромските къщи, няма  изградени тротоари, дъждоприемни шахти и уличното платно е цялото разкопано. Многократно сме сигнализирали на районната администрация, също така и на Столична община, но без резултат. При проливни дъждове водата влиза в дворовете на хората, улицата става непроходима и като езеро\", пише читателят и пита в заключение:\n\r\n\"Тук е момента да попитам вас: В кой век живеем, че толкова години този проблем не се решава?\"", "date": "2019.02.12", "title": "Дупка до дупка, в момента – локва! Добре дошли в \"Обеля\""}
{"url": "https://www.dnes.bg/obshtestvo/2019/02/12/predi-29-godini-izliza-pyrviiat-broi-na-v-demokraciia.401866", "text": "\n\r\nНа 12 февруари 1990 г. излиза първият брой на вестник \"Демокрация\". Той стартира като издание на Независимия синдикат на журналистите в България и става партийният вестник на Съюза на демократичните сили, припомнят от СДС.\r\n \r\nТака \"Демокрация\" постави началото на свободната българска журналистика, а според десните сили той е и \"синият\" отговор на червения орган \"Работническо дело\".\r\n \r\n\"В началото на прехода вестникът беше източникът, от който гражданите следяха с доверие и надежди прохождането на българската демокрация. Той беше пространството, в което се събраха свободният дух и талантът на българските журналисти, политици и общественици, които имаха една обща цел – България да отхвърли комунизма, да бъде свободна и да тръгне уверено по европейския си път\", пишат в своя позиция по повод годишнината от СДС.\r\n \r\n\"Рожденият ден на \"Демокрация\" е рожденият ден на свободното слово в България!\r\n \r\nЧестит празник на всички, които свързаха съдбата и професионалния си път със синия вестник и на неговите читатели!\", се чете още в поздравителния адрес.", "date": "2019.02.12", "title": "Преди 29 години: Излиза първият брой на в. \"Демокрация\""}
{"url": "https://www.dnes.bg/politika/2019/02/12/rumiana-bychvarova-poslanik-v-izrael-marin-raikov-v-london.401894", "text": "Президентът Румен Радев е дал съгласието си шефката на кабинета на премиера Бойко Борисов и бивш вицепремиер и вътрешен министър Румяна Бъчварова да е новият български посланик в Израел, пише \"\".\n\r\nБъчварова бе един от препъникамъните в продължилото над половин година съгласуване между правителството и държавния глава на новите посланически назначения.\n\n\n\r\nШефката на кабинета на министър-председателя ще замени в Тел Авив Димитър Михайлов.\n\r\nВ края на миналата седмица от президентството обявиха, че са дали съгласието си и за нов посланик в Лондон, но без да посочват името му. Това трябва да е бившият ни първи дипломат в Париж и Рим и служебен премиер през 2013 г. Марин Райков.\n                    \n                    \n                \r\nВече е договорено и преместването на посланика ни в Берлин Ради Найденов в Швейцария. Той е кандидатура на президента Радев като бе и служебен външен министър през 2017 г. в кабинета на Огнян Герджиков. Новата ни посланичка в Берлин Елена Щекерлетова застъпи на поста си в понеделник.\n\r\nПовече от половин година президентът Румен Радев блокираше въртележката на посланиците, тъй като бе несъгласен с предложенията на правителството. Главното му възражение е срещу предложението за Париж да замине зам.-министърът на външните работи Юрий Щерк като държавният глава иска да наложи Петко Драганов. \n\r\nВ края на миналата седмица обаче външната министърка Екатерина Захариева направи публична забележка на Радев, че бави посланиците, въпреки че правителството скоростно се е съгласило да прати в Москва неговия кандидат Атанас Кръстин.\n\r\nЗаради забавената ротация България остана без посланик в Лондон в разгара на Брекзит. Досегашният Константин Димитров се прибра в България, а новият едва ли ще успее да замине преди 30 март, когато Великобритания ще напусне ЕС.", "date": "2019.02.12", "title": "Румяна Бъчварова - посланик в Израел, Марин Райков - в Лондон"}
{"url": "https://www.dnes.bg/sofia/2019/02/12/mitropolit-gavriil-da-zachitame-hristiianskoto-semeistvo.401893", "text": "В Национална стратегия за детето много добре трябва да се прецизира какво е позволено и какво - не във възпитанието. Това каза пред БНР ловчанският митрополит Гавриил. В петък църквата заяви, че настоява за цялостна редакция на проекта за Национална стратегия за детето 2019 – 2030 г.\n\n\n\n\r\n\"Националната стратегия трябва да отчита традициите на българското християнско семейство, да не копираме чужди практики, които са неприложими за България. Трябва да има защитеност на родителите и правата им, както и на децата. Наказанията са не само физически, те са и психически. Трябва много добре да се прецизира какво е позволено и какво не е позволено във възпитанието. Българските родители по традиция са добри родители, те са много по-жертвени от други родители по света. Има изключения, но те трябва да се докажат, а не да е обща практика. Където се докажат, държавата трябва да се намесва много строго“, посочи той в интервю за предаването „12+3“. По думите му по въпроса за абортите позицията на църквата е еднозначна – не ги приема.\n                    \n                    \n                \r\nМитрополит Гавриил обясни, че са имали само 4 дни за даване на становища по темата. В този кратък срок е написан проект на становище, което след той е разпратен до митрополитите на БПЦ. Два дни след това не е имало получено противно мнение. Митрополит Гавриил не изключи възможността и част от тях да не са имали време да го разгледат.\n\r\n\"Заседание на Светия синод ще имаме към края на февруари и затова се наложи да се работи по този начин. Имахме само два дни, за които трябваше този въпрос да се реши. Въпросът беше дали да пуснем това становище, или въобще да нямаме такова“, добави той.\n\r\nСпоред бившия директор на Държавната агенция за закрила на детето Весела Банова има огромни недоразумения в начина, по който разговаряме относно това какво представляват правата на детето.\n\r\n\"Правата на детето не бива да се противопоставят на отговорностите на детето или на правата на родителите. Като общество или смятаме, че децата си заслужава да им създадем и гарантираме детство, или не“, коментира тя и подчерта, че според закона държавата се намесва, само когато животът и здравето на детето са в опасност.\n\r\n\"Отнемането на деца от институциите са единични случаи. Тук става въпрос за спасяване живота на детето. Бедността не е причина сама по себе си, а неглижирането на детето, т.е. системното пренебрегване на неговото здраве, потребности, физическа цялост\", посочи Весела Банова.\n\r\nЕкспертът обясни, че стратегията за детето е политически документ, който дава визия за това накъде искаме да вървим като общество до 2030 г. Тази стратегия полага огромни усилия да се увеличи подкрепата към родителите, така че те спокойно да отглеждат децата си, отбеляза Банова.", "date": "2019.02.12", "title": "Mитрополит Гавриил: Да зачитаме християнското семейство!"}
{"url": "https://www.dnes.bg/index/2019/02/12/poeti-v-pomosht-na-deca-da-razvivat-umeniiata-si-za-pisane.401877", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Академията за млади писатели и поети \"Заешка дупка\" на едноименната творческа академия е специализирана за деца от 9 до 16-годишна възраст, които обичат да пишат и да четат, и които биха искали да се развиват в тази посока.\n\r\nИменно заради това и Академията стартира работа, като все още има малко време за записване на желаещите участници, които по време на този своеобразен курс по творческо писане ще показват свои творби, но ще пишат под ръководството на утвърдени български писатели.\n\r\nЕдин от тях е Петър Чухов, който разкри пред , че целта на тази академия е да се създаде навици на младите автори как да претворяват своето въображение в текстове.\n                \n                \r\n\"Колкото и неприятно да звучи, да се дисциплинира тази фантазия\", обясни той.\n\r\nКолегата му Мартин Колев пък призна, че писането е самотно занимание, а Академията за млади писатели ще помогне именно в тази посока.\n\r\nДиана Петрова добави, че творческите занимания за младежите са полезни. По думите ѝ децата се подценяват, защото имат фантазия, но имат нужда от техника и повече практика.\n\r\n\"Едно от нещата, които ги вдъхновява, е отношението с родителите. Това е едно от нещата, които много ги вълнува. Също така любовта е тема, особено за тийнейджърите\", подчерта писателката в ефира на \"България сутрин\".\r\n ", "date": "2019.02.12", "title": "Поети в помощ на деца да развиват уменията си за писане"}
{"url": "https://www.dnes.bg/obshtestvo/2019/02/12/shte-zadyrjat-li-po-visokite-zaplati-lekarite-u-nas.401884", "text": "Проектонаредбата за придобиване на специалност в медицината, която предвижда държавата да плаща заплатите на младите лекари, решили да останат у нас, урежда много малка част от кадровия проблем в здравната система. Това мнение изрази ,  в ефира на .\r\n\"Бедна България готви най-скъпо платените за едно общество кадри за богата Западна Европа, което е пълен парадокс... Най-често причината е, че възнагражденията у нас и в Западна Европа са коренно различни. По-големият проблем у нас обаче са тежките диспропорции във възнагражденията между лекарите. Това доведе до фаворизиране на определени специалности в медицината и подценяване на базови специалисти\". \r\n                    \n                    \n                Според д-р Виткова има много начини студентите да се насочат към дефицитните специалности.\r\n\"Няма да можем да задържим един лекар само с увеличение на заплатата, защото той търси своята професионална реализация. Трябва да сестимулира реализацията на медицинските служители, да се финансират научни проекти, да се даде възможност  на лекарите за  участие в научни конгреси... Що се отнася до качеството на медицината в България, в наши лечебни заведени, особено в университетските, вече има оборудване, което е на над средното европейско ниво\". \r\n.", "date": "2019.02.12", "title": "Ще задържат ли по-високите заплати лекарите у нас? "}
