{"url": "https://www.dnes.bg/mestni-izbori-19/2019/10/02/bitkata-za-sofiia-fandykova-shte-udari-manolova-na-balotaj-s-5.424850", "text": "В София ще има балотаж и той ще бъде между кандидатите за кмет Йорданка Фандъкова и Мая Манолова, смята  Юлий Павлов от Центъра за анализи и маркетинг, който представи резултатите от проучване за електоралните нагласи в Столичната община един месец преди местните избори.\r\nДопитването е направено сред 1007 пълнолетни граждани на Столичната община между 20 и 30 септември. Проучването е със собствено финансиране и е част от изследователската програма на Центъра за анализи и маркетинг.\r\nза Йорданка Фандъкова биха гласували 43,2% от гласуващите, за Мая Манолова - 39,2%, за Борислав Игнатов - 5,1%, за Ангел Джамбазки - 4%, за Волен Сидеров - 1,2%, за Десислава Иванчева - 0,7%, показват данните от изследването.\r\n                    \n                    \n                \n                \n                \n                 между Йорданка Фандъкова и Мая Манолова за настоящата кметица биха дали вота си 47,1% от гласуващите на първи тур, а за Манолова - 42,4%. 10,7% заявяват, че няма да гласуват на такъв балотаж.\r\nДали преднината на Йорданка Фандъкова ще се запази, ще се увеличи или ще намалява, зависи от това как ще протече кампанията, отбеляза анализаторът. Трудно е да говорим за привличане на нови избиратели, кампанията трябва да е насочена към мобилизиране на тези, които вече са направили избор, да излязат и да гласуват, както и да не се допуска демобилизация, посочи той.\r\n, ГЕРБ-СДС биха получили 38,7% от гласовете на гласуващите, БСП - 29,7%, \"Демократична България\" - 7,9%, ВМРО - 4,4%, \"Атака\" - 1,6%, \"Движение 21\" - 1,5%.\r\nЗа Партията на зелените биха дали вота си един процент, за ДПС - 0,7 на сто, за АБВ - 0,6 процента, за ДБГ и \"Глас народен\" - по 0,5 на сто.\r\nМного е рано за прогнози , но трудно може да бъде стопена разликата между ГЕРБ и БСП, както и трудно може ГЕРБ да си повиши резултата и да получи пълно мнозинство, коментира Павлов, цитиран от БТА.\r\nСпоред данните 57,1% от анкетираните със сигурност са решили да гласуват и са решили за кого, 10,3 на сто смятат да гласуват, но все още не са избрали за кого, 15,4% все още не са решили дали да отидат до урните, а 17,2% са категорични, че няма да гласуват.\r\nОчакванията на Юлий Павлов са, че като избирателната активност ще зависи и от кампанията. Той уточни, че данните са моментна снимка, а не прогноза.\r\nПовече от три към едно е съотношението между хората, които смятат, че София се е променила към по-добро в последните години, спрямо тези, които са на мнение, че се е променила към по-лошо, коментира анализаторът. Според 19,9 на сто от анкетираните София се е променила към по-добро през последните години, а 31,6 на сто - по-скоро към по-добро, като общият им сбор е около 52 процента.\r\nНяма съществена промяна, отговарят 31,9 на сто, а промяна по-скоро към по-лошо и към по-лошо виждат съответно 11,9 на сто и 2,7 процента, тоест около 15 на сто.\r\nВляво от центъра като политически възгледи се самоопределят около 26 на сто от анкетираните, 32,2 на сто се самоопределят като центристи, а вдясно от центъра са 32,5 на сто.\r\n----------------------------------------------------------\r\n", "date": "2019.10.02", "title": "Битката за София: Фандъкова ще удари Манолова на балотаж с 5%"}
{"url": "https://www.dnes.bg/world/2019/10/02/britanskiia-kabinet-s-predlojenie-za-sporazumenie-s-es-za-irlandskata-granica.424857", "text": "Британското правителство публикува предложението си за компромис за ирландската граница с цел избягване на излизане от ЕС без споразумение на 31 октомври, предаде Ройтерс.\n\r\nСпоред Лондон това предложение, което се съдържа в писмо на премиера Борис Джонсън до председателя на Европейската комисия Жан-Клод Юнкер, ще позволи да се избегнат физически митнически проверки на границата между двете Ирландии.\n\r\nПланът заменя спорния \"предпазен механизъм\" от предишното споразумение и предвижда Северна Ирландия да е в същата митническа зона като Великобритания, но регулациите на ЕС да важат за тази британска провинция за известен преходен преход. \n\r\nПрез това време в Северна Ирландия ще се въведе система на декларации с опростена процедура за малките фирми, за да се избегнат митнически проверки.\n                    \n                    \n                \n                \n                \n                \r\nВ документа се казва, че предложенията осигуряват целостта на общия пазар на ЕС и се съобразяват със Споразумението от Разпети петък, с което през 1998 г. бе сложен край на три десетилетия конфликт в Северна Ирландия.\n\r\nСеверноирландската Демократична юнионистка партия, която подкрепя Борис Джонсън в британския парламент, одобри тези предложения на премиера.\n\r\nПартията заяви, че предложенията не застрашават вътрешния пазар на Обединеното кралство и опазват Споразумението от Разпети петък.\r\n", "date": "2019.10.02", "title": "Британския кабинет с предложение за споразумение с ЕС за ирландската граница "}
{"url": "https://www.dnes.bg/index/2019/10/02/vezni-vodolei-na-koi-zodii-shte-im-vyrvi-prez-oktomvri.424830", "text": "Лятото бързо се изтъркули и ето че изпращаме последните топли дни. Есента идва с нови емоции и изненади за представителите на определени знаци. \r\nСпоред астролозите, октомври е месец, в който хората трябва да се отпуснат и рискуват по-често. Следващите дни ще ви дадат възможност да станете по-уверени в способностите и направите добро впечатление на околните. \r\n \r\nЗа три зодии следващите 30 дни определено ще бъдат късметлийски. Това важи и за представителите на знаците, които са с такъв асцендент. Ето и кои са те: \r\n \r\n\r\n \r\nРодените под този знак ще имат благоприятни условия за стартиране на ново начинание. Октомври ще им донесе развитие както в професионлания, така и в личния живот. Ако до момента сте имали неуспехи или лош късмет, оставете всичко зад гърба си и започнете на чисто. Няма да ви е лесно, но ще имате достатъчно енергия, за да изградите основата за нещо хубаво. Голям успех ще имат Везните, които отдавна кроят планове, но все нещо им куца, за да ги осъществят. \r\n \r\n\r\n \r\nЗвездите ще донесат разнообразие в живота на Водолеите през октомври. Не се стискайте, а инвестирайте в спомени и пътувайте. \r\n \r\n", "date": "2019.10.02", "title": "Везни, Водолей... На кои зодии ще им върви през октомври?"}
{"url": "https://www.dnes.bg/notifikacii/2019/10/02/po-stotina-migranti-dnevno-probvat-da-vliazat-u-nas-ot-gyrciia.424839", "text": "Средно по около сто души на ден правят опити за влизане в нашата страна от Гърция, посочи зам.-министърът на вътрешните работи Стефан Балабанов преди участие в кръгла маса на тема \"Всеобхватната координация на миграционния процес\", която се провежда в НС.\r\nЗам.-министърът отбеляза, че в нашата страна по отношение на мигрантите всичко е спокойно. Попитан колко мигранти минават през страната ни и продължават към Западна Европа, Балабанов отговори, че \"засега никой не минава\".\r\n\"С общото взаимодействие с турската и гръцката гранична полиция, ние ги прихващаме още на тяхна територия и те отново си ги взимат обратно\", посочи зам.-министърът.\r\nПо време на конференцията за миграционния процес председателят на парламентарната комисия по вътрешна сигурност заяви, че според тенденциите Европа ще продължи да бъде привлекателно място за мигрантите.\r\n                \n                \n                Анализаторът в Европейският съвет за външна политика Даниел Стефанов коментира, че ЕС трябва да се стреми към управление на миграцията, а сега е фокусиран само към отделни елементи.\r\nВ изказването си на кръглата маса зам.-министър Стефан Балабанов заяви, че сътрудничеството на трети страни по мигрантския проблем не е достатъчно ефективно и ЕС трябва да го засили. По думите му ЕС трябва да подпомогне транзитните държави чрез финансова или друга помощ, както и да работи по укрепване на държавите по произход,ь допълва БТА.", "date": "2019.10.02", "title": "По стотина мигранти дневно пробват да влязат у нас от Гърция "}
{"url": "https://www.dnes.bg/health/2019/10/02/koi-sa-nai-golemite-vragove-na-syrceto.424856", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХората със сърдечна недостатъчност, над 50 годишна възраст у нас, вече са над 150 хиляди. По-лошото е, че голяма част от тях получават мрачна прогноза и следва ранна смърт. А причините затова са много.\r\n\r\nПонякога твърде закъснялата медицинска помощ, понякога лошата връзка между пациент и лекар, заради която е виновна системата.\r\nСъщо така все още у нас се говори за липса на адекватен регистър за пациентите със сърдечна недостатъчност. Същите тези хора, при които смъртността е най-висока. И достига 20 хиляди на година.\r\n\r\nПроф. Арман Постаджиян, председател на Българската лига по хипертония, говори в \"Директно\" по Bulgaria ON AIR за най-големите врагове на сърцето.  \r\n\r\n", "date": "2019.10.02", "title": "Кои са най-големите врагове на сърцето?"}
{"url": "https://www.dnes.bg/mish-mash/2019/10/02/kakvo-e-da-rabotish-s-ilon-mysk-bivshi-go-sravniavat-s-okoto-na-sauron.424812", "text": "Тази година бе белязана с много възходи и падения за Илон Мъск. Той бе обявен за най-вдъхновяващият лидер в технологичната индустрия. Ала едновременно с това отпадна от класацията на Glassdoor за най-добри изпълнителни директори, която се съставя според отзивите на служителите.\r\nСпоред подчинените на Мъск, той може да бъде брилянтен, но много темпераментен. Девет бивши служители на Tesla решиха да разкажат пред Business Insider какво е да работиш с един от най-големите футуристи в света. Осем от тях пожелават анонимност, тъй като не искат да бъдат застигнати от отмъстителността на Мъск.\r\nСпоред двама от тях, повечето служители се страхували да кажат на бизнесмена, че не са съгласни с него.\r\n                    \n                    \n                \n                \n                \n                \"Заради целият натиск, който оказва върху екипа си, дори и хората с опит не смеят да говорят срещу него“, казват те. Думите им потвърждава бивш мениджър в компанията, който добавя, че колкото и пъти да си е говорил с Мъск по телефона, той така и не запомнил името му.\r\n\"Но това беше добре, защото в момента, в който спомене името ти, означава, че напускаш компанията“, добавя той.\r\nАла от друга страна, някои от бившите служители на бизнесмена твърдят, че в повечето случаи Мъск бил прав.\r\n\"Осъзнавах, че в 90% от случаите, в които не бях съгласен с него, той се оказа прав“, казва бивш висш служител.\r\nНикой не отрича, че Мъск е ужасно умен.\r\n\"Каквото и да си помислиш, той винаги е десет стъпки пред теб. Трябва да мислиш десет пъти по-дръзко от него, за да си успешен“, казва бивш мениджър. Той допълва, че ако изпълнителният директор хареса идеята ти, не губи време, за да я вкара в действие.\r\nЧесто Мъск се повлиявал от това, което чете в социалните мрежи.\r\n\"Той променяше стратегията на компанията за една нощ. Ако в медиите пише, че Tesla има проблем с продукцията, започваме да работим върху нея. Когато вече никой не пише за това, той мести вниманието си на онзи проблем, за който са започнали да говорят“, казва висшият служител.\r\nТой, заедно с още двама негови колеги твърдят, че Мъск не е давал на висшите си служители достатъчно свобода да взимат решения.\r\n\"Има само един човек, който взима решения в Tesla. Това е Илон Мъск“, казват те.\r\nПо думите на бивш производствен инженер, геният има много високи стандарти, което често водело до това да пренебрегне работата на някого и да го накара да започне отначало. Това често водело до по-високи разходи, но качеството на Tesla било тест за перфекционизма на Мъск.\r\n\"Tesla е инженерен рай, където моливът никога не бива оставян“, казва производственият инженер.\r\nНо Мъск понякога си поставял и нереалистични цели без реалистичен план как да ги постигне.\r\n\"Живеем в свят, в който ако не намериш решение на даден проблем и той не бъде премахнат до дни, с теб е свършено. За това е по-добре да си мълчиш“, казва един от бившите мениджъри.\r\nНеговият бивш шеф често коментира сфери, като автономните коли и финансовото представяне на Tesla и поставя цели, които и до днес, компанията му не е изпълнила в обещаните срокове.\r\nСпоред друг служител на Мъск, да привлечеш вниманието на гения към някой от проектите може да е пагубно.\r\n\"Неговото внимание е като Окото на Саурон от „Властелина на пръстените“. Не винаги е добро“, казва той.\r\nЕдинственият, който застава с името си пред Business Insider е старши инженерът по производството Майкъл Стивънс, който работи в Tesla от 2010 г. до 2012 г.  По думите му, Мъск „мисли извън кутията“.\r\nПо време на една от последните им срещи геният попитал служителите си какво виждат в едно кенче сода. След като всички отговорили, дошъл ред и на Мъск, който заявил, че в содата вижда космически кораб, ако увеличиш многократно размера на кенчето.\r\n ", "date": "2019.10.02", "title": "Какво е да работиш с Илон Мъск? Бивши го сравняват с Окото на Саурон"}
{"url": "https://www.dnes.bg/temida/2019/10/02/plamen-georgiev-veche-ne-e-prokuror-stava-konsul-vyv-valensiia.424853", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрокурорската колегия на Висшия съдебен съвет освободи от длъжност Пламен Георгиев днес на свое заседание. Решението беше взето с пълно единодушие от 9 гласа. \nГеоргиев подаде оставка като прокурор от Специализираната прокуратура, след като беше назначен за консул във Валенсия.\r\n\r\nСамо преди няколко дни испанското правителство одобри официално Георгиев да заеме поста.", "date": "2019.10.02", "title": "Пламен Георгиев вече не е прокурор, става консул във Валенсия"}
{"url": "https://www.dnes.bg/obshtestvo/2019/10/02/kak-se-pravi-pica-za-30-sekundi-razkazva-29-godishen-shef-gotvach.424815", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Наричат Цветелин Първанов майстор на италианската кухня, човекът, който може да ви приготви пица \"Маргарита\" за около 30 секунди. Макар да е само на 29 години, той вече е шеф готвач, а в заведението, където работи, дори има паста, кръстена на негово име.\r\n \r\n\"Може да се каже, че съм самоук. Започнах преди няколко години на морето, стана ми интересно. Започнах да чета, да си записвам рецепти, за да се усъвършенствам\", казва Цветелин пред Bulgaria ON AIR. \n\r\nСледват медали от републикански, европейски и световни шампионати по готварство, включително от тазгодишното състезание пица \"Класика\", което се провежда в Румъния. Там Цветелин и екипът му грабват първото място. \n                    \n                    \n                \n                \n                \n                \r\nКаква е разликата между българската и италианската пица и за колко време успяха да приготвят пица - ", "date": "2019.10.02", "title": "Как се прави пица за 30 секунди? Разказва 29-годишен шеф готвач"}
{"url": "https://www.dnes.bg/stranata/2019/10/02/stara-zagora-s-bezplaten-internet-na-kliuchovi-za-grada-mesta.424825", "text": "Община Стара Загора предоставя безплатна интернет връзка на 10 ключови за града и гражданите му места, със средства спечелени по проекта WiFI4EU на Европейската комисия, съобщиха от Общината.\r\n\r\nСвободно в мрежата ще сърфират посетителите на парковете „5-ти октомври“, „Тракия“, „Александър Стамболийски“, „Св. Игнатий Старозагорски“, „Зеления клин“, Станционната градина. Безплатен достъп до интернет е осигурен и за пространството около Музея на религиите, както и на бадминтон площадката в парк „Митрополит Методий Кусев“. \r\n\r\nWiFi4EU е по инициатива на българския еврокомисар Мария Габриел и е предназначена за граждани и посетители на ЕС, които ще имат безплатен достъп до безжичен интернет на обществени места. \r\n ", "date": "2019.10.02", "title": "Стара Загора с безплатен интернет на ключови за града места"}
{"url": "https://www.dnes.bg/obshtestvo/2019/10/02/i-medicinski-nadzor-s-proverka-za-pochinaloto-v-razgrad-dete.424852", "text": "Изпълнителна агенция \"Медицински надзор\" е започнала проверка по случай с починало дете в болница \"Св.Иван Рилски - Разград\" АД, съобщиха от пресслужбата на Министерството на здравеопазването. \n\r\n\r\nДетето е било на 11 месеца и е починало в инфекциозното отделение на болницата, припомнят от там.\r\n\r\nПо-рано днес Окръжната прокуратура в Разград съобщи, че започва разследване за смъртта на 11-месечното момченце. \r\n\r\nВ прокуратурата е постъпила жалба от родителите на детето, родено през октомври 2018 г., към която са приложени медицински документи. Образувано е досъдебно производство по повод смъртта му.\r\n\r\nСпоред наблюдаващия прокурор налице са процесуални основания за образуване на производството за евентуално извършено престъпление по член 123, ал. 1 от Наказателния кодекс.", "date": "2019.10.02", "title": "И \"Медицински надзор\" с проверка за починалото в Разград дете"}
{"url": "https://www.dnes.bg/stranata/2019/10/02/bez-cigari-i-alkohol-v-poshtenskite-pratki.424847", "text": "Забрана за изпращане и получаване на акцизни стоки чрез пощенски пратки се въвежда с промени в данъчното законодателство, одобрени от правителството, които кабинетът ще предложи за приемане от парламента.\r\nАкцизни стоки са например цигарите и алкохолът. Ще има конкретни изключения, посочени в закона, а за нарушения са разписани санкции.\r\nДруга промяна предвижда пощенските пратки да бъдат проверявани от куриерските фирми, а подателят и получателят да бъдат задължени да представят документ за самоличност при изпращане и получаване на стоките.\r\nПредлагат се и редица промени, които предвиждат намаляване на административната тежест.\r\nСред тях например е отпадане на задължението за представяне на документ от компетентен орган в общината при прекратяване на регистрацията на превозно средство.\r\n ", "date": "2019.10.02", "title": "Без цигари и алкохол в пощенските пратки "}
{"url": "https://www.dnes.bg/world/2019/10/02/putin-ne-namira-nishto-pritesnitelno-v-razgovora-mejdu-zelenski-i-trymp.424844", "text": "Президентът на Руската Федерация Владимир Путин защити американския си колега Доналд Тръмп във връзка с обвиненията, че държавният глава на САЩ е оказвал натиск над Киев да дискредиритра политическия опонент на Тръмп Джо Байдън, като заяви че няма \"нищо компроментиращо“ в стенограмата на разговора.\r\n\"Не виждам нищо компроментиращо в разговора между Тръмп и украинският лидер Зеленски“, заяви Путин.\r\n ", "date": "2019.10.02", "title": "Путин не намира нищо притеснително в разговора между Зеленски и Тръмп"}
{"url": "https://www.dnes.bg/politika/2019/10/02/ocenka-ot-bsp-deputatite-reagirali-byrzo-za-sykratenoto-sledstvie.424860", "text": "Няма да има cъкрaтeнo cлeдcтвиe при убийcтвo, рeшихa eдинoдушнo дeпутaтитe в прaвнaта кoмиcия. \n\r\n\"Необходимо беше, след като има такава реакция. Своевременно реагираха народните представители. Възможно е да е закъсняла, но сега има бурна обществена реакция и се реагира съобразно нея\", коментира депутатът от БСП Красимир Янков в \"Денят ON AIR\". \n\nСпоред него тeпървa щe имa cпoр в плeнaрнaтa зaлa дaли cъкрaтeнoтo cлeдcтвиe дa oтпaднe и при тeжкa тeлecнa пoврeдa, кaктo иcкa oпoзициятa, или дa ocтaнe caмo при oтнeмaнe нa чoвeшки живoт, кaквoтo щe е прeдлoжeниeтo нa ГEРБ.\n\r\nКрасимир Янков изрази мнение и относно казуса с Джок Полфрийман.\n                    \n                    \n                \n                \n                \n                \r\n\"Удоволетворен съм от тази реакция, която показва, че имаме будно общество по отношение на освобождаването на Джок Полфрийман. Мисля, че засиленият обществен интерес ще доведе до много внимателно анализиране на всички факти и обстоятелства\", \n\r\nПо думите му това тежко престъпление трябва да бъде наказвано сурово. Той бе категоричен, че законите в България са добри и са синхронизирани с тези в Европейския съюз. \n\r\nДепутатът коментира и ситуацията преди местния вот.\n\r\n\"Големите партии, каквато е и БСП, имат възможността бързо да се мобилизират. Имат активисти, които да поемат тази част, която наричаме кампания. Не само БСП, но и другите партии работят за представяне на своите кандидати\", заяви още Янков.", "date": "2019.10.02", "title": "Оценка от БСП: Депутатите реагирали бързо за съкратеното следствие"}
{"url": "https://www.dnes.bg/world/2019/10/02/godina-sled-ubiistvoto-na-hashogi-princ-salman-zdravo-dyrji-vlastta.424680", "text": "Година след убийството на журналиста Джамал Хашоги, саудитският престолонаследник Мохамед бин Салман продължава уверено да държи юздите на властта в богатата на петрол монархия, а международната му репутация изобщо не е накърнена, пише ДПА.\n\r\nНяколко седмици след убийството на саудитския журналист дисидент миналия октомври в саудитското консулство в Истанбул принц Салман игнорира вълната от възмущение в целия свят и присъства на срещата на върха на Г-20 в Аржентина.\n\r\nНаследникът на трона се къпеше в светлината на прожекторите в Буенос Айрес, срещайки се със световни лидери, включително президента на САЩ Доналд Тръмп и руския президент Владимир Путин. Малко след срещата на Г-20 Мохамед направи регионална обиколка в Мавритания, Тунис и Алжир.\n                    \n                    \n                \n                \n                \n                \r\nПрез последната година 34-годишният член на кралското семейство много държеше да демонстрира, че негативните последици от убийството на Хашоги не са го превърнали в международен парий. Бидейки любим син на престарелия крал Салман, Мохамед рядко пропуска голямо събитие в страната или в чужбина.\n\r\nТой обаче така и не е направил посещение в САЩ - най-верния съюзник на Рияд, нито пък в някоя европейска страна.\n\r\nХашоги - коментатор на \"Вашингтон пост\", беше рязък критик на принца. Според Турция, ЦРУ и някои западни правителства заповедта за убийството на Хашоги може да е дошла само от най-високите нива на саудитския режим. \n\r\nОфициални лица в Рияд нееднократно заявяваха, че Мохамед не е замесен в това.\n\n\r\nСамият той почти не говори по случая \"Хашоги\", а само обещава разследване на смъртта му. Редица високопоставени официални лица, включително двама от неговия вътрешен кръг, бяха уволнени във връзка с делото.\n\r\nДокументален филм, който ще бъде излъчен тази седмица от американската телевизия Пи Би Ес, цитира думи на Мохамед, казани за първи път: \"Това се случи под мой надзор. Аз нося цялата отговорност, защото то се случи по време на моето управление\".\n\r\nФилмът на Пи Би Ес, озаглавен \"Престолонаследникът на Саудитска Арабия\", ще бъде излъчен за първи път на 1 октомври, в навечерието на първата годишнина от смъртта на Хашоги.\n\r\nВъв филма се казва, че през декември 2018 г. кореспондентът на Пи Би Ес Мартин Смит е успял да \"улови\" принца на рали за електромобили край Рияд и го запитал дали може такова убийство да се случи без негово знание. Принцът, както се твърди, отвърнал: \"Ние имаме 20 милиона души. Имаме 3 млн. държавни служители.\"\n\r\nПрез юни разследващата от ООН Аниес Каламар в своя доклад направи заключение, че вероятно става дума за \"извънсъдебна екзекуция, принудително изчезване и вероятно изтезание, за което Кралство Саудитска Арабия като държава носи отговорност\".\n\r\nТя подчерта, че е необходимо по-нататъшно разследване, за да се установи отговорността на престолонаследника и на други високопоставени лица.\n\r\nПрез същия месец принцът отново представляваше своята страна на срещата на върха на Г-20 в Япония, където Тръмп го нарече \"мой приятел\" и го поздрави за усилията му за модернизиране на ултраконсервативното кралство.\n\r\nКаламар яростно разкритикува семейната снимка на световните лидери от Г-20 в Осака, на която Мохамед бе застанал на централно място, смеейки се и ръкувайки се с Тръмп.\n\r\nТя я нарече \"позорна снимка на нашия гол император и на мълчаливите кандидат-императори\". На събитие във Вашингтон в четвъртък тя каза, че въпросната среща \"изцяло е легитимирала нелегитимното. Така не само се толерира убийство и вероятни убийци, а и те се оказват приобщени\".\n\r\nСледващата среща на Г-20 трябва да се състои в Рияд през ноември 2020 г. Макар че решението за провеждането й в Саудитска Арабия бе взето преди убийството на Хашоги, Каламар каза, че \"Рияд 2020 може да се окаже почти катастрофа за същите онези ценности, които са основополагащи за много страни\", и призова домакинството да бъде поверено на друга страна.\n\r\nМохамед продължава да приема световни лидери, посещаващи Саудитска Арабия. Сред последните му гости бяха държавният секретар на САЩ Майк Помпео и пакистанският премиер Имран Хан.\n\r\nПринцът, изглежда, успя да устои на глобалната буря, предизвикана от убийството на Хашоги, смятат някои наблюдатели. \"Най-лошото вероятно го отмина\", каза Стивън Помпър, главен политически директор на Международната кризисна група - базиран в Брюксел мозъчен тръст. \"В американската политика интензивността има тенденция да намалява с отдалечаването от събитието. Конгресът не може да го държи толкова дълго на фокус и администрацията на Тръмп винаги е търсела начин да остави зад себе си този епизод (смъртта на Хашоги)\", каза Помпър пред ДПА.\n\r\nОткакто бе посочен за наследник на престола през 2017 г., Мохамед представя себе си като носител на промени. Той провежда драматични реформи, включително разрешението за първи път жени да шофират в кралството. \n\r\nИмиджът му обаче пострада заради убийството на Хашоги, смята Помпър, който по-рано е бил директор за човешките права в Съвета за национална сигурност при администрацията на Обама.\n\r\n\"Каквито и надежди да е имал да се представи като реформатор-визионер, те очевидно са се изпарили, и е налице група хора - в частност, близки приятели и колеги на Хашоги, които не смятат, че е въздадено правосъдие. Те няма скоро да забравят случилото се и ще действат упорито политиците и обществеността също да не забравят\", добави Помпър.\n\r\nСъстоянието на човешките права в Саудитска Арабия също се оказа в центъра на вниманието миналата година, когато няколко жени активистки бяха задържани. Правозащитни групи казаха, че те са били измъчвани. Рияд отхвърля тези твърдения.\n\r\nЩо се отнася до случая \"Хашоги\", след многоседмични отрицания и под растящ международен натиск миналата година Саудитска Арабия най-накрая призна, че той е бил убит вътре в консулството. Главният прокурор на кралството каза, че убийството е било предумишлено и настоя за смъртни присъди за петима от 11-те саудитци, признати за виновни за смъртта на Хашоги.\n\r\nРияд обаче така и не е разкрил самоличностите на 11-те заподозрени, нито пък обвиненията срещу тях. Налице са съмнения в справедливостта на процеса, започнал през януари при закрити врата.\n\r\nМонархът отхвърли неколкократните призиви за международно разследване на случая и за публичен процес.\n\r\n\"Ние заявяваме, че суверенитетът на кралството и юрисдикцията на неговата правосъдна система относно това дело не може да бъде предмет на компромис\", каза саудитският държавен министър за външните работи Адел ал Джубейр през юни. Малко или почти никаква информация за процеса не е изтекла досега. \r\n \r\n/БТА/\r\n ", "date": "2019.10.02", "title": "Година след убийството на Хашоги: Принц Салман здраво държи властта "}
{"url": "https://www.dnes.bg/health/2019/10/02/promeni-v-tialoto-signalizirashti-za-zdravoslovni-problemi.424722", "text": "Тялото е уникална система, която винаги дава сигнал, когато нещо не е наред с него. Така например, ако ни боли глава, ще помислим на какво се дължи главоболието ни. Дали е стрес, може би сме препили предната вечер, гладни сме, а вероятно месечният ни цикъл наближава.\r\nВажно е да му обръщаме достатъчно внимание и ако косата ни пада повече от обикновено и продължително време, да се консултираме със специалист.\r\nВижте още 5 симптома, които подсказват, че може да страдате от здравословен проблем.\r\n\r\nАко краищата на езика ви напомнят за къдрава коричка на пай, това може да се дължи освен на травма, но и на дехидратация. Обърнете внимание дали състоянието на езика не е съпроводено с други неразположения като болки, спазми, косопад, ниско кръвно налягане и лесно образуване на синини. Това може да е признак на нарушение на щитовидната жлеза.\r\n                    \n                    \n                \n                \n                \n                \r\nНоктите могат да покажат много за нашето здраве. Някои хора са с по-плътни нокти, докато при други са тънки.\r\nВажно е да следим за промени в тяхната структура, цвят. Ако забележите тъмни вертикални линии, те може да са признак на меланом. Помислете дали не сте ударили някъде нокътя си. Ако тъмната линия не мине след седмици, потърсете съвет от специалист.\r\n", "date": "2019.10.02", "title": "Промени в тялото, сигнализиращи за здравословни проблеми"}
{"url": "https://www.dnes.bg/snimka-na-denia/2019/10/02/chetvyrtyk-zapochva-sys-slynce-sledobed-obache-shte-e-oblachno.424845", "text": "През нощта над по-голямата част от страната ще бъде предимно ясно и почти тихо. В сутрешните часове на места в равнините и котловините ще се образува слоеста облачност или мъгла. Минималните температури ще бъдат между 12 и 17 градуса.\n\r\nУтре преди обяд над по-голямата част от страната ще бъде предимно слънчево, на места в равнините - с ниска облачност. Около обяд от запад облачността ще започне бързо да се увеличава и вплътнява и до вечерта на места, главно в Западна България, ще превали дъжд.\n\r\nВ Източна България ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили - в Дунавската равнина до 15-20 м/сек, и с него ще започне да нахлува студен въздух.\n                \n                \n                \r\nМаксималните температури ще бъдат между 25 и 30 градуса, на места в Източна България - до 32 градуса. През нощта срещу петък с преминаването на добре изразен студен атмосферен фронт в западната половина от страната ще има краткотрайни, временно интензивни валежи и гръмотевични бури. Температурите бързо ще се понижават.\n\r\nНад Черноморието ще бъде предимно слънчево. Преди обяд, на места, с ниска облачност или мъгла. Ще духа умерен югозападен вятър. Максималните температури на въздуха ще бъдат 25-29 градуса. \n\r\nТемпературата на морската вода е 22-23 градуса. Вълнението на морето ще бъде 2-3 бала.\n\r\nНад планините преди обяд ще преобладава слънчево време. След обяд от запад облачността ще се увеличава и вплътнява, и до края на деня на места в масивите от Западна България ще превали дъжд. Ще духа силен югозападен вятър. \n\r\nМаксималната температура на височина 1200 метра ще е около 17 градуса, на 2000 метра - около 10 градуса. През нощта срещу петък с преминаването на добре изразен студен атмосферен фронт валежите ще се активизират, на места ще са интензивни, ще има и гръмотевични бури, а с рязкото понижение на температурите дъждът над 2000 метра ще премине в сняг.\n\r\nВ петък ще има валежи, на места в югоизточната половина от страната, по преминаващия добре изразен студен атмосферен фронт, ще са интензивни, придружени с гръмотевични бури, възможни са и градушки. Със северозападния вятър, в източните райони - вятър от север-североизток, застудяването ще продължи, ще бъде по-интензивно и по-чувствително. \n\r\nДневните температури ще са в широки граници - от 10-15 градуса на места в Западна България до 23-25 градуса на югоизток, но и там до вечерта бързо ще се понижат. В събота вятърът ще отслабне. \n\r\nОблачността ще е променлива, по-често - значителна, в отделни райони на изток, а по-късно през деня - в Западна България, отново ще превали.", "date": "2019.10.02", "title": "Четвъртък започва със слънце, следобед обаче ще е облачно"}
{"url": "https://www.dnes.bg/obrazovanie/2019/10/02/dualnoto-obrazovanie-e-dobro-no-se-prepodava-stara-teoriia.424784", "text": "Дуалното образование има положителен ефект върху развитието на професионалното образование у нас. Това е изводът от изследване сред  фирми и професионални гимназии, участвали в проекта ДОМИНО за въвеждане на дуалното образование в България.\r\nПроучването е на \"Галъп интернешънъл“, проведено през юни – юли 2019 г., сред 104 фирми и 31 училища по ДОМИНО, 502 фирми и 153 училища извън проекта, както и 4 фокус групи с ученици от професионални гимназии и родителите им. Допитването е направено с финансовата подкрепа на Българо-швейцарската програма за сътрудничество в края на петгодишния проект ДОМИНО (2015-2019).\r\nВ рамките на проекта близо 1600 ученици в 32 професионални гимназии в 19 града в цялата страна се обучават по дуалната система по общо 12 професии, като работят в над 170 фирми български и чуждестранни фирми.\r\n                    \n                    \n                \n                \n                \n                Над 70% от завършилите по ДОМИНО вече работят в предприятията, където са трупали трудов опит. Проектът помогна България да изгради свой модел на дуално образование (учене чрез работа), използвайки опита на Швейцария – една от страните в света с най-ниска младежка безработица, както и добрите традиции на българското дуално обучение.\n\r\nВзаимодействието на местно ниво за развитие на дуалното образование е оценено положително както от представителите на бизнеса, така и от представителите на професионалните училища. Участвалите в ДОМИНО споделят най-високо удовлетворение от взаимодействието между работодатели и образователна система на местно равнище.\r\n61% от фирмите и 84% от училищата по проекта оценяват взаимодействието между училища и бизнес като много добро.\r\n \r\nПоложителна тенденция за развитието на дуалното образование в страната се открива и в готовността на бизнеса да отдели хора от своя екип за разработване на учебна програма, която да отговаря по-пълно на съвременните нужди на бизнеса и да спомага за изграждането на квалифицирани кадри. Повече от половината от участвалите в проучването фирми по ДОМИНО изразяват ясно своето съгласие да отделят част от работниците си, за да участват в семинари по дуалното образование.\r\nПри представителите на бизнеса извън ДОМИНО отношението към тази идея е по-скоро резервирано: почти една трета от тях не са склонни да освободят няколко свои работника, за да участва в разработването на нови учебни програми.\r\nСред основните трудности, споделени и от бизнеса, и от представителите на образователната система, на първо място излиза притеснението на фирмите за инвестициите в кадри, без да има гаранции, че те ще останат да работят за тях.  Особено висок е делът на участващите в ДОМИНО фирми, които споделят, че изпитват такива притеснения във връзка с проекта – 73%.\r\nСред основните проблеми се очертават и по-дълбоките цялостни пропуски в професионалното образование в страната. Както учениците във фокус групите, така и дял от 57% от представителите на бизнеса, споделят за широки разминавания между преподаваното в училищата и необходимите знания и умения, които стажантите трябва да имат за работа в реална среда.\r\nРезултатите от проучването, показват още, че теорията, преподавана в професионалните гимназии в страната, често е остаряла и не отговаря на модерните изисквания на бизнеса. Учениците потвърждават, че практическите занятия остават на заден план, за тях често не остава учебно време или няма подходяща материална база и преподаватели.\n\r\nНамирането на достатъчно заинтересовани фирми за формиране на дуална паралелка пък е най-голямата трудност, пред която декларират, че са изправени професионалните гимназии при прилагането на дуалната система за обучение. 44% от участвалите в проучването представители на училища посочват този проблем като основен. \n\r\nПовече от половината (56%) от представителите на училищата, участвали в проучването, се обединяват около позицията, че зад дефицитите на професионалното образование у нас се крие на първо място демографската криза. На преден план излизат и проблеми като недоверие в перспективите, които професионалното образование предлага и спад на престижа на този тип гимназии у нас за сметка на езиковите.\r\n-----------------------------------------------------------------------------\r\n", "date": "2019.10.02", "title": "Дуалното образование е добро, но се преподава стара теория"}
{"url": "https://www.dnes.bg/zvezdi/2019/10/02/tom-kruz-na-sladki-prikazki-s-ukrainskiia-prezident.424826", "text": "Том Круз на гости в кабинета на украинския президент Владимир Зеленски. Това не е част от сценария на холивудска продукция, снимана в Киев, а истинска история от ежедневието на политика.\r\nОт пресслужбата на президента разпространиха кадри от посещението на известния актьор и уточниха, че двамата са обсъдили плановете за заснемането на най-новата част на „Мисията невъзможна“.\r\n \r\nЗеленски, един от най-популярните украински комици до президентските избори тази пролет, разказа на 57-годишния актьор за собствения си опит в киното, се казва в официалното прессъобщение.\r\n \r\nОт кадрите се вижда, че президентът слуша с интерес Том Круз.\r\n \r\n„По време на срещата Том Круз информира Владимир Зеленски, че се интересува от подходящи места в Украйна за снимането на един от новите му филми“, продължава изявлението.\r\n \r\nПреди срещата актьорът привлече вниманието на украинците, пътувайки в метрото на Киев. \r\n \r\nПреди близо месец Владимир Зеленски се срещна с други звезди от Холивуд - Мила Кунис, Ащън Къчър и Робин Райт. Те бяха гости на официално събитие, провело се в украинската столица. \r\n \r\n", "date": "2019.10.02", "title": "Том Круз на сладки приказки с украинския президент"}
{"url": "https://www.dnes.bg/stranata/2019/10/02/remontirat-pytishta-kym-moreto-s-51-mln-lv.424831", "text": "Правителството отпусна 50 817 326 лв. по бюджета на Министерството на регионалното развитие и благоустройството за дейности предимно по второкласна и третокласна републиканска пътна мрежа.\n\r\nС част от средствата - около 45 млн. лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи и други. \n\r\nГоляма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др.\n                    \n                    \n                \n                \n                \n                \r\nОстатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "Ремонтират пътища към морето с 51 млн. лв."}
{"url": "https://www.dnes.bg/temida/2019/10/02/sgs-ne-razgleda-molbata-na-polfriiman-da-napusne-stranata.424851", "text": "Софийски градски съд (СГС) остави без разглеждане молбата на защитата на Джок Полфрийман, с която се иска да му бъде отменена наложената в качеството на обвиняем в досъбедното производство мярка за процесуална принуда \"Забрана за напускане пределите на Република България\". Това съобщиха от пресцентъра на съда. \n\nВ разпореждане председателят на съдебния състав приема, че „с факта на влизане на присъдата в сила, постановена по НОХД № 866/2008 г. по описа на СГС, НО, 12 състав, е приключило наказателното производство по цитираното дело, което води до отпадане по силата на закона/и на самата забранителна мярка, поради което и за съда липсва възможност за произнасяне по същество по депозираната молба, в която се съдържа именно такова искане за отмяна на наложеното ограничение“.\r\n\r\nРазпореждането е окончателно.\r\n ", "date": "2019.10.02", "title": "СГС не разгледа молбата на Полфрийман да напусне страната"}
{"url": "https://www.dnes.bg/rusia/2019/10/02/putin-rusiia-dostavia-gaz-v-evropa-samo-zaradi-tyrgovski-interesi.424838", "text": "Русия изпълнява големи инфраструктурни енергийни проекти с европейските си партньори изключително въз основа на икономически интереси, заяви днес руският президент Владимир Путин в Москва на международния форум Руска енергийна седмица, предаде ТАСС.\n\r\nПродължаваме изпълнението на големи инфраструктурни проекти като газопроводите \"Турски поток\", \"Северен поток\". \r\nМорският участък на \"Турски поток\" е завършен, работи се на суша. \"Северен поток-2\" също върви по график, вече са изградени над 82 процента от маршрута. Отново ще подчертая, тези проекти се осъществяват заедно с европейски компании и имат изключително търговски характер. Искам още веднъж да изтъкна, няма никакви политически мотиви, каза Путин.\n\n\n                    \n                    \n                \n                \n                \n                \r\nДържавният глава на Русия посочи обаче, че САЩ \"грубо се намесват\" в европейските действия по \"Северен поток-2\", допълва Ройтерс.\n\r\nСАЩ винаги са били против нашето енергийно сътрудничество с Европа, коментира Путин, цитиран от ТАСС.\n\r\nРуският президент отбеляза, че задачата на тези газови проекти е да се диверсифицира маршрутът на газовите доставки, да се премахнат рисковете за транзита и така да се засили енергийната сигурност на Европа.\n\r\nЗатова логиката на нормалните бизнес отношения взима връх над опитите енергетиката за стане заложник на политическите разногласия, каза Путин.\n\r\nТой добави, че Русия е готова да удължи сегашния газов договор с Украйна за краткосрочен период, ако е необходимо, и да подпише договор с Киев въз основа на европейското законодателство.\r\nРуският държавен глава отбеляза, че в Азия търсенето на въглеводороди нараства по-бързо, отколкото в Европа.\n\r\nРусия вече е най-големият износител на петрол за Китай. През последните 10 години нашите доставки в страната се увеличиха 4,5 пъти, а на петролните продукти - 2 пъти, каза Путин.\r\n/БТА/", "date": "2019.10.02", "title": "Путин: Русия доставя газ в Европа само заради търговски интереси!"}
{"url": "https://www.dnes.bg/notifikacii/2019/10/02/otmyknaha-5000-leva-ot-doma-na-vyzrasten-myj-v-kaspichan.424785", "text": "5000 лв. са били откраднати от дома на 84-годишен мъж в гр. Каспичан. Това съобщиха от полицията в Шумен.\n\r\n\r\nПолицейски служители от районното управление в Нови пазар работят по установяване на извършител на кражба на парична сума от частен имот в гр. Каспичан. Вчера 84-годишен мъж съобщил, че установил липса на сумата от 5 000 лева от дома си. По негови данни кражбата е станала за времето от 26 септември до 1 октомври.\r\n\r\nНа място бил извършен оглед, образувано е досъдебно производство.", "date": "2019.10.02", "title": "Отмъкнаха 5000 лева от дома на възрастен мъж в Каспичан"}
{"url": "https://www.dnes.bg/zvezdi/2019/10/02/zlatka-raikova-blago-me-napravi-nai-shtastlivata.424828", "text": "\"Вече втори ден ти си моят син, а аз твоята майка! Само мисълта за тебе ме кара да плача! Не знам защо?! Това ли е майчиното чувство, чудя се!? Взеха те за малко, а все едно е цял век!\". Това написа Златка Райкова в Instagram. \r\nПлеймейтката, която наскоро стана майка за първи път, е на седмото небе от щастие и още не може да повярва какво й се е случило. \r\n \r\nПриятелката на футболиста Благой Георгиев, която го дари с четвърти наследник, публикува емоционален статус в социалната мрежа, придружен със снимка, на която държи мъничката ръчичка на момченцето.  \r\n \r\n\"Не знам, защо го пиша дори, просто плача без да спирам и чакам да си пак до мен завинаги! Ти си моето дете ❤️❤️❤️ @blagogeorgiev_official. Ти ме направи най-щастливата жена на света! Обичам ви безкрайно Благой и Благой\", завършва Златка. \r\n \r\n\"Вчера е история, утре е мистерия, днес е дар от Бога, ето защо ние го наричаме подарък. Благодаря ти, БОЖЕ, че ме дари с НЕГО!!!\", написа любимият на Златка в Instagram веднага щом тя роди. \r\n \r\nБебето е трети син за Благой Георгиев, който има две деца от гимнастичката Христина Витанова - дъщеря на 9 и син на 5. Второто момченце на щастливия татко е от бившата му жена Есмер Омерова. \r\n \r\n\r\n ", "date": "2019.10.02", "title": "Златка Райкова: Благо ме направи най-щастливата "}
{"url": "https://www.dnes.bg/index/2019/10/02/manu-momicheto-koeto-zapisa-nai-tejkite-godini-na-mahatma-gandi.424768", "text": "На 30 януари 1948 година, както всяка вечер, Ганди излиза от дома си, подкрепян от двете си племенници Ману и Аба и отива в градината да се помоли. Докато 78-годишният лидер се изкачва по стълбичката към платформата, мъж изскача от публиката, бута Ману и вади пистолет и стреля три пъти.\r\nГанди пада в ръцете на жената, която през последните години не просто се е грижила за него, но е била негов довереник и летописец. По-малко от година преди трагедията, сякаш пророчески, той казва на Ману: \"Искам да си свидетел, когато краят ми дойде.\"\r\nЕдва на 14 Ману се е превърнала в най-младия затворник на борбата на Индия за независимост. Тя се присъединява към Ганди, който е пратен зад решетките след като настоява за края британското управление над родината му.\r\n                \n                \n                Тогава тя започва да пише и дневници, а в следващите 4 години се превръща в плодовит автор. В индийските архиви се съхраняват 12 тома, написани лично от Ману, които включват нейните разкази, речите, които е писала за Ганди, които е записвала, докато той е говорил и различни писма. Съвсем скоро те ще бъдат преведени на английски и публикувани за първи път.\r\nТя е носила дневника навсякъде със себе си. В деня, в който Ганди е убит, той пада от ръката й. След този ден Ману спира да пише в него. Вместо това създава няколко книги и изнася речи за лидера до деня на смъртта си през 1969 година. Тогава тя е на 42 години.\r\nПървата част от дневниците й разкриват живота на едно младо и наблюдателно момиче в плен. Животът й е безрадостен, подвластен на режима.\r\nВ затвора Ману се грижела и за болната жена на Ганди - Кастурбай. Режела зеленчуци, приготвяла храна, чистела, решела косата на Кастурбай, масажирала я и се молела. Без формално образование, под ръководството на Ганди, Ману учи английски, граматика, геометрия и география.\r\nПоказва на картата къде се води Втората световна война, чете за Карл Маркс и Фридрих Енгелс. Уроците и по граматика отнемат по-дълго време.\r\nНо в затвора Ману има и малко радости – слуша музика от грамофон, разхожда се дълго, играе пинг понг с Ганди и се учи да прави шоколад. В дневника си разказва как с другите привърженици на Ганди са планирали да се преоблекат като Рузвелт, Чърчил и други лидери. Ала духовникът отказва, тъй като \"не харесвал подобни прояви\".\r\nВ дневника й се откриват и сърцераздирателни моменти, като разказа за смъртта на Кастурбай. Една вечер тя казва, че \"я боли много и това са последните й вдишвания\". Съпругът й Ганди отговаря: \"Но ще си отидеш в мир, нали?\"\r\nВ студената февруарска вечер тя си отива положила глава в скута на Ганди. Той затваря очи и се навежда над нея, сякаш я благославя.\r\n\"Те прекараха целият си живот заедно... сега той търси финална прошка. Пулсът й спря и тя издиша за последно\", пише Ману.\r\nКолкото повече време минава, дневниците на момичето стават по-дълбоки, по-разумни. Тя се присъединява и към един от най-спорните експерименти на Ганди. През декември 1946 година той я кани в леглото си докато спи, за да тества дали сексуалното желание ще го завладее.\r\nЕкспериментът продължава около две седмици. Какво мисли Ману за него, ще разберем, когато дневниците й бъдат публикувани.\r\nДа се грижи за Ганди през последните му дни не е лесно за Ману. Той вече е стар, времената са трудни, съпругата му е мъртва, както и най-близките му привърженици. Но тя стоически записва всяка една негова дума.\r\n\"Чърчил ме мисли за най-големия си враг. Той вярва, че няма да може да контролира и подтиска страната, ако аз съм извън затвора. Но дори и така, те няма да успеят да подтиснат Индия. Щом хората придобият увереност веднъж, те никога няма да я забравят\", казва Ганди през 1944 година. Три години по-късно, след кървава битка, Индия е независима.\r\nДнес, на 2 октомври, се отбелязва Световният ден без насилие. Днес е роден и Ганди преди 150 години. За Индия, този ден е национален празник и ще бъде отбелязан в цялата страна с големи тържества.", "date": "2019.10.02", "title": "Ману – момичето, което записа най-тежките години на Махатма Ганди "}
{"url": "https://www.dnes.bg/obshtestvo/2019/10/02/medicinski-nadzor-shte-proveri-vsichki-tykanni-banki-u-nas.424822", "text": "Изпълнителната агенция \"Медицински надзор\" (ИАМН) ще провери тъканните банки, които вземат и съхраняват проби от пъпна връв. \n\n\r\nЦелта на инспекциите е да бъде проверено дали се спазват изискванията на Закона за трансплантации на органи, тъкани и клетки и Наредба 6 за утвърждаване на Медицинския стандарт за трансплантация на органи, тъкани и клетки - оборудване, квалификация на персонала, донорски досиета, редовно поддържане на изискуемите регистри, отчетност, съобщиха от Агенцията.\r\nВ страната ни 11 тъканни банки извършват дейност по вземане, експертиза и съхранение на стволови клетки от пъпна връв, като шест от тях съхраняват биологичен материал в България, а пет - в страни от Европейския съюз.\r\n                    \n                    \n                \n                \n                \n                Крайният срок за извършване на проверките е 8 ноември, като обобщени резултати могат да се очакват в десетдневен срок след тяхното приключване.\r\nПрез август тъканната банка Криоцентър - България, подаде искане до ИАМН за закриване на дейността си в България.\r\nПричините не са ни известни, но стана причина за безпокойството на българските клиенти, които плащат около 5000 лева годишна такса за съхраняването на клетките. Хората не са наясно какво ще се случи с материала, взет от децата им, стана ясно от споделяния в социалните мрежи.", "date": "2019.10.02", "title": "\"Медицински надзор\" ще провери всички тъканни банки у нас"}
{"url": "https://www.dnes.bg/sofia/2019/10/02/chetirima-postradaha-pri-katastrofa-na-botevgradsko-shose.424854", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетирима души пострадаха при тежка катастрофа на бул. \"Ботевградско шосе\" в София този следобед. Кола и такси са се сблъскали, като движението в района е затруднено. \r\n\r\nПострадали са двамата шофьори и двама пътници. Сигналът за инцидента е получен в Спешна помощ около 16:30.\r\nНа място са пристигнали три линейки.\r\n\r\nИначе по-рано през деня двама блъснати пешеходци имаше в София само за няколко часа. 29-годишен французин загина рано тази сутрин, след като беше блъснат от микробус. \r\n\r\nНяколко часа по-късно трамвай удари възрастен мъж в центъра. Движението в районите на инцидентите беше затруднено и се образуваха задръствания.\r\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.02", "title": "Четирима пострадаха при катастрофа на \"Ботевградско шосе\""}
{"url": "https://www.dnes.bg/obshtestvo/2019/10/02/motivirani-uchiteli-sreshtu-500-lv-otgore-za-rabota-s-problemni-deca.424807", "text": "С 500 лева ще бъде увеличена заплатата на учителите, които пожелаят да работят в училища с проблемни области, включително с  ученици, които имат ниски образователни резултати или нисък социален  статус.\r\nНационалната програма, в която ще се включат, е \"Мотивирани учители\".\r\nПедагозите ще получават и допълнителни пари за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период, реши Министерският съвет.\r\nПреди изменението средствата за допълнително финансово стимулиране бяха в размер на 300 лева.\r\nПрограмата разширява възможностите за включване на специалисти в едногодишните обучения за придобиване на професионална квалификация \"учител\" за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда.\r\n                    \n                    \n                \n                \n                \n                Вече ще се допускат и кандидати с образователно-квалификационна степен \"бакалавър\" освен специалисти със степен \"магистър\".\r\nДо 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. Национална програма \"Мотивирани учители\" е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда.\r\nУдължава се и срокът за кандидатстване по програма \"Подпомагане на общините за реализиране на дейности за образователна десегрегация\". Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.10.02", "title": "\"Мотивирани учители\" срещу 500 лв. отгоре - за работа с проблемни деца"}
{"url": "https://www.dnes.bg/mish-mash/2019/10/02/kritici-brijit-makron-e-nepristoino-oblechena-za-pogrebenie.424833", "text": "На 30 септември бивши и настоящи световни лидери се сбогуваха с френския президент Жак Ширак. Той почина миналата седмица на 86-годишна възраст. Службата беше в църквата \"Сан Сюлпис\", която е втората най-голяма в Париж след катедралата Нотр Дам.\r\nНа литургията присъстваха и настоящата първа двойка на Франция – Еманюел Макрон и съпругата му Брижит. И двамата бяха облечени в черно, както подобава за случая. Въпреки това обаче имаше и критици, които забелязаха нещо нередно в тоалета на първата дама.\r\n \r\nПроблемът беше в дължината на роклята, избрана от Брижит. Тя беше заснета на слизане от служебната кола и това, което разгневи критиците беше, че роклята ѝ се вдига прекалено много. Така папараците успяха да заснемат дългите крака на първата дама, което естествено предизвика коментари в социалните мрежи\r\n \r\nПовечето от тях бяха, че това не е подходящо облекло за погребение. Други казваха, че Брижит е трябвало да сложи панталон или поне по-дълга рокля, която да не позволява такъв тип инциденти. Разбира се, имаше и хора, които защитиха избора на Брижит.\r\n \r\nСпоред някои модни експерти, тя е компенсирала късата си рокля с дългото черно палто, с което беше облечена.\r\n \r\n\r\n ", "date": "2019.10.02", "title": "Критици: Брижит Макрон е непристойно облечена за погребение"}
{"url": "https://www.dnes.bg/mestni-izbori-19/2019/10/02/ot-razplakanata-desi-do-kandidat-za-kmet-na-bankia.424834", "text": "През 2013 година Десислава Николова стана популярна из цяла България като разплаканото момиче от емблематичната снимка на протестите пред парламента. А днес тя вече е кандидат за кмет на Банкя - родното място на Бойко Борисов.\r\nДесислава Николова е активист и председател на младежката структура \"МлаДа България\", докато следва политология в Софийския университет \"Св. Климент Охридски\". Нейната кандидатура издига \"Демократична България\".\r\nЕдва 15-годишната Деси се оказва в сърцето на протестите през 2013 година. Кадърът на Стефан Стефанов, който е направен на 12 ноември, обиколи не само страната, но се появи и в холивудската продукция The Giver (\"Пазителят\") с Мерил Стрийп и Джеф Бриджес.\r\n                    \n                    \n                \n                \n                \n                 \r\n", "date": "2019.10.02", "title": "От разплаканата Деси до кандидат за кмет на Банкя"}
{"url": "https://www.dnes.bg/crime/2019/10/02/zadyrjaha-trima-za-iznudvane-i-prinuda-na-dlyjnici-v-pernik.424809", "text": "Специализираната прокуратура обвини трима за участие в организирана престъпна група, занимаваща се с изнудване и принуда на длъжници на фирма за кредити в Перник, използваща лиценза на кредитна институция със сходно наименование.\n\r\nУчастниците бяха задържани на 1 октомври тази година след разследването на Специализираната прокуратура и ТСБОП-Перник.\r\nПри извършените претърсвания на 7 адреса, 3 автомобила и лични обиски, бяха намерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност, съобщиха от прокуратурата.\n                    \n                    \n                \n                \n                \n                \r\nДоказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход.\n\r\nТримата \"служители“ – всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем.\n\r\nС постановления на прокурор от Специализираната прокуратура на тримата е наложено задържане до 72 часа. В Специализирания наказателен съд ще бъде внесено искане за определяне на мярка за неотклонение \"Задържане под стража“ за всеки от тях.\r\n ", "date": "2019.10.02", "title": "Задържаха трима за изнудване и принуда на длъжници в Перник"}
{"url": "https://www.dnes.bg/mish-mash/2019/10/02/14-000-svaleni-ot-stenite-darenieto-na-edin-bar-za-jertvite-na-dorian.424797", "text": "В бар Сиеста Кий от години има една и съща традиция - клиентите залепват банкнота от по 1 или 2 долара за стените. Така парите служат за временна декорация на бара в Сарасота, Флорида.\n\r\nПрез последния месец обаче служителите в бара са прекарали доста време, сваляйки от стените на бара банкнотите. Всичко това е направено с една цел - да се помогне на пострадалите от урагана \"Дориан\" на Бахамите.\n\r\nУправителят на заведението Кристин Хейл във вторник е занесла пачките в банка за преброяване. Така сумата, събрана буквално от стените и тавана на бара, е била преброена. Сиеста Кий са събрали 13 961 долара от стените си.\n\r\n\"Видеата започнаха да излизат и видяхме колко ужасно е положението, обяснява пред Washington post Хейл. - Това, което се е случило с тези хора е необяснимо\".\n                    \n                    \n                \n                \n                \n                \r\nНа служителите им отнело един месец да свалят банкнотите от стената, защото те са закрепени с телбод и трябвало да внимават да не разкъсат парите.\n\r\nТрадицията клиентите да искат от служителите на бара телбод, с който да закрепят пари по стените, датира още от преди 16 г., когато барът е започнал работа. \n\r\nСлужителите обясняват на клиентите, че това е стара рибарска традиция - рибарите оставяли по един долар в бар преди да излязат в морето, и така били сигурни, че когато се върнат ще имат пари за поне едно питие. \n\r\nДали това е така няма никакво значение, защото е забавна история. \n\r\nНа всеки няколко години собственичките на бара, сестрите Джил и Бет, заедно със съпрузите си, свалят банкнотите и ги даряват за различни благотворителни каузи. В повечето случаи \"приходите\" отиват за организации, които подпомагат каузите на жени и деца. \n\r\nТази година, когато клиентите разбрали, че банкнотите им ще бъдат дарени за пострадалите от урагана \"Дориан\", започнали да \"даряват\" доста по-често и повече. Някои от банкнотите били двайсетачки. \n\r\nТака сумата набъбнала до почти 14 000 долара. В повечето случаи събирали около 7-8000 долара от стените. \n\r\n ", "date": "2019.10.02", "title": "$14 000, свалени от стените: Дарението на един бар за жертвите на \"Дориан\""}
{"url": "https://www.dnes.bg/politika/2019/10/02/ns-reshi-obshtestveno-polezen-trud-pri-administrativni-narusheniia.424796", "text": "Обществено полезен труд при административни нарушения и престои в ареста за хулиганство. Този промени записаха депутатите в Закона за административните нарушения и наказания по предложение на \"Обединени патриоти“.\r\nПри системно и повторно извършено административно нарушение да се налага наказание \"безвъзмезден труд в полза на обществото“, който да бъде от 40 до 200 часа годишно и да продължава не повече от две последователни години, предвиждат приетите на първо четете поправки.\r\nЗа нарушение на обществения ред пък ще се лежи в ареста на районните до 25 денонощия.\r\nВносителите на поправките обясняват, че предложенията за промяна са провокирани от факта, че макар в много закони да се предвиждат глоби за за административни нарушения, те на практика не се събират.\r\n                    \n                    \n                \n                \n                \n                \"Независимо от устойчивата тенденция за завишаване на размерите на предвидените глоби, практиката показва също толкова устойчива тенденция за неизпълняемост на това наказание. Като водеща причина за това може да се определи факта, че при масовите случаи на административни нарушения, например тези по Закона за горите, глобата се налага на лица, които декларират липса на доходи или доходи под социалния минимум. Така при определяне на размера на глобата не може да се спази изискването конкретният ѝ размер да е съобразен с доходите и имуществото на наказания. Поради тези причини, макар и наложена като наказание, глобата не може да бъде събрана, т.е. наказанието не може да бъде изпълнено. А това от своя страна създава усещане в обществото, че държавата абдикира от изпълнението на задължението си да наказва извършителите на административни нарушения“, обясняват депутатите.\r\nСпоред тях възстановяване на доверието в държавата се налага да се предприемат предлаганите от тях законодателни мерки.\r\nЩо се отнася до предложението за налагане на наказание \"задържане в териториална структура на МВР“, вносителите обясняват, че то е съобразено със съществуващите производства в Указа за борба с дребното хулиганство и Закона опазване на обществения ред при провеждането на спортни мероприятия.\r\nПредвидено е приложното поле на новите две наказания да бъде ограничено, като те не се прилагат за всички видове нарушения, а само в строго определени случаи, доколкото са по-тежки. Наказанието безвъзмезден труд в полза на обществото ще се налага само при повторно извършено административно нарушение или за нарушение на системно извършване, като това наказание да може да се налага самостоятелно или едновременно с някое друго от досегашните административни наказания - глоба, обществено порицание или лишаване от право за упражняване на професия или дейност.\r\nЗадържането в МВР ще се прилага само за нарушения, свързани с нарушаването на обществения ред.", "date": "2019.10.02", "title": "НС реши: Обществено полезен труд при административни нарушения"}
{"url": "https://www.dnes.bg/obshtestvo/2019/10/02/sem-naloji-dve-globi-na-bnr-obshto-za-27-000-leva.424798", "text": "Единодушно с 4 гласа \"за\" от СЕМ е взето решение да бъдат наложени две глоби на БНР.\n\r\nЕдната санкция е в размер на 7 000 лева за нарушаване на индивидуалната лицензия, съобщи \"\".\n\n\n\n\r\nВторият акт е за нарушаване на принципа за гарантиране правото на информация, а санкцията е максималната - 20 000 лева.\n\r\nГлобата е наложена заради 5-часовото спиране на програма \"Хоризонт\" на 13 септември. Размерът на глобата, която е предвидена по Закона за електронните съобщения, е между 10 и 100 000 лева. \n\r\nБНР има разрешение за ползване на радиочестотен спектър за аналогово радиоразпръскване, което го задължава да осигурява непрекъснатост на излъчването от предавателните станции на територията на цялата стран.\n                    \n                    \n                \n                \n                \n                \r\nНа извънредно заседание миналия петък Съветът за електронни медии даде едноседмичен срок на генералния директор на медията Светослав Костов да подаде оставка. \n\r\nВ противен случай в седмицата между 7 и 11 октомври на свое редовно заседание СЕМ ще започне процедура за предсрочното прекратяване на мандата на генералния директор на БНР.\n\r\nСветослав Костов обяви, че няма намерение да подава оставка.\r\n ", "date": "2019.10.02", "title": "СЕМ наложи две глоби на БНР, общо за 27 000 лева"}
{"url": "https://www.dnes.bg/temida/2019/10/02/razsledvat-smyrtta-na-bebeto-ot-razgrad.424792", "text": "Окръжната прокуратура в Разград започва разследване за смъртта на 11-месечното момченце, починало в МБАЛ - Разград, съобщиха от Апелативна прокуратура – Варна.\r\nВ прокуратурата е постъпила жалба от родителите на момченцето, родено през октомври 2018 г., към която са приложени медицински документи. Образувано е досъдебно производство по повод смъртта му.\r\nСпоред наблюдаващия прокурор налице са процесуални основания за образуване на производството за евентуално извършено престъпление по член 123, ал. 1 от Наказателния кодекс. \n\r\nПо този текст се разследва причиняването на смърт по поради незнание или немарливо изпълнение на правно регламентирана дейност, представляваща източник на повишена опасност.\r\n                    \n                    \n                \n                \n                \n                Разследването ще се извърши от следовател при Окръжния следствен отдел към Окръжната прокуратура в Разград. Ще бъде изискана цялата медицинска документация от постъпването на детето в болничното заведение до смъртта му на 24 септември тази година, както и резултатите от аутопсията и вътрешната проверка в болницата и проверката на РЗИ – Разград по случая.\r\nПредстоят разпити за всички медицински лица, участвали в лечението на детето.\r\nСлед извършването на следствените действия и преценка на събраните материали ще бъде назначена комплексна съдебномедицинска експертиза, която трябва да установи причината за смъртта на момченцето. \n\r\n \r\n ", "date": "2019.10.02", "title": "Разследват смъртта на бебето от Разград"}
{"url": "https://www.dnes.bg/world/2019/10/02/sasht-sled-balistichnata-raketa-na-kndr-sdyrjanost.424799", "text": "САЩ призоваха Пхенян \"да се въздържа от провокации\" и да запази ангажираността си с ядрените преговори, след като Северна Корея изстреля балистична ракета край източните си брегове, предаде Ройтерс.\r\n\r\n\"Призоваваме (Северна Корея) да се въздържа от провокации, да съблюдава задълженията си съгласно резолюциите на Съвета за сигурност на ООН и да остане ангажирана с участието си в съдържателни и трайни преговори за гарантиране на мира и стабилността на Корейския полуостров и премахване на ядрените оръжия\", заяви в Рим говорителка на Държавния департамент.\n\r\nДържавният секретар на САЩ Майк Помпео е на посещение в Италия.\r\n\r\nЮжна Корея заяви, че днешната ракета може да е била изстреляна от подводница, предаде БТА. \r\n\r\nИзстрелването стана ден след като Северна Корея обяви, че ядрените преговори със САЩ ще бъдат възобновени.\r\n ", "date": "2019.10.02", "title": "САЩ след балистичната ракета на КНДР: Сдържаност!"}
{"url": "https://www.dnes.bg/notifikacii/2019/10/02/svetilo-v-hirurgiiata-ne-privetstvam-izkustvenite-gyrdi-i-ustni.424769", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стремежът на човечеството винаги е бил да добавя години към живота и да увеличава неговата продължителност. Стремим се и да остареем красиво и достойно. И това става възможно с помощта на лекарите и гигантските стъпки, които те правят в областта на медицината. \n\r\nКолко дълго можем да съхраним красотата на кожата и тялото и може ли без хирургическа намеса да върнем блясъка на отпуснатата тъкан? Доктор Марлен Суламанидзе е притежател на 16 патента, извършил е над 25 хиляди операции и пристигна за първи път в България, за да участва в международната конференция \"Глобал Естетик Академи\". \n\r\n\"Ще разказвам и показвам методи, операции. Сега се обръща внимание на лицето, но и на тялото. Ако човек изглежда добре, има успех в живота, в работата. Интересува ни много подмладяването в днешни дни\", каза той в студиото на \"България сутрин\".\n                \n                \n                \r\n\"Вече сме толкова напред и постигаме много добри резултати - няма разрези, кръв, само убождания. Не приветствам модата с изкуствените гърди и уголемените устни\", обясни лекарят пред \n\r\nПо думите му днес има методики, които позволяват да се подобри и формата на гърдите, кожата, корема, дупето, бедрата. Ако обаче докторът е умен, ще даде такива препоръки на пациента, каквито са нужни, а ако се прекалява - трябва да му се откаже.", "date": "2019.10.02", "title": "Светило в хирургията: Не приветствам изкуствените гърди и устни!"}
{"url": "https://www.dnes.bg/science/2019/10/02/ban-shte-predskazva-bydeshti-iavleniia-s-kvantova-tehnologiia.424794", "text": "Проект на БАН и още няколко научни организации за Център за компетентност по квантова комуникация, интелигентни системи за сигурност и управление на риска, предстои да се реализира у нас.\r\nЕдна от целите на центъра ще бъде да се предсказват предварително някои неблагоприятни явления и процеси от критичната инфраструктура и от човешкия характер, заяви акад. Чавдар Руменин от Института по системно инженерство и роботика към БАН, пред . \n\n\r\n\n                    \n                    \n                \n                \n                \n                \r\n\"Създаването на такъв център е наистина достижение за България и за партньорите ни от ЕС. Той стартира преди около година и половина, но вече приключват строително-монтажните дейности. Доставя се апаратура. Това е един интердисциплинарен проект, насочен към квантовата комуникация\".\n\r\nГостът обясни, че ще има възможност да се криптира информация и да бъде пренасяна чрез фотони. \n\r\n\"Това е квантово свойство на светлината, с което се характеризира светлинният лъч. Този лъч се дели на две части, които носят информация\", подчерта Руменин.\n\r\n\"Ще направим комуникационен експериментален канал за предаване на криптирана и декриптирана комуникация\", уточни академикът.\n\r\n\"Ще се разиграват стратегически игри. За следващите три години целта е да започнем научни изследвания. Европейската комисия е дала 90% от средствата за нашия център и за други центрове, а останалите 10% са от Министерството на образованието и науката\".\r\nЦялото интервю на  акад. Чавдар Руменин гледайте по a.", "date": "2019.10.02", "title": "БАН ще предсказва бъдещи явления с квантова технология"}
{"url": "https://www.dnes.bg/mestni-izbori-19/2019/10/02/nelogichnoto-se-sluchi-sofiia-praid-zad-kandidaturata-na-djambazki.424801", "text": "Гей общността у нас, в лицето на организаторите на \"София Прайд\", застана зад кандидатурата за кмет на... Ангел Джамбазки.\r\nПричината е, че се почувствали обидени от коментара на Волен Сидеров, лидер на партия \"Атака\", в снощното предаване Референдум по БНТ, откъдето той беше позорно изгонен.\r\nВ ефира на националната телевизия Сидеров нарече многократно \"гей\" своя  бивш коалиционен партньор, настоящ евродепутат и кандидат за кмет на  София Ангел Джамбазки.\r\nНа страницата си във Facebook гей общността написа:\n\r\n\"София Прайд\" категорично застава зад Ангел Джамбазки! Осъждаме остро нападките на основа на действителна или предполагаема сексуална ориентация от страна на Сидеров, защото те нямат място в един цивилизован политически дебат в една европейска демократична държава\", заяви в своя позиция организацията, която е отговорна ежегодно за провеждането на гей парада в София.\r\n                    \n                    \n                \n                \n                \n                \"Да бъдеш гей не е позорно. Позорно е това да бъде използвано като компромат. Призоваваме за избори без омраза! И подчертаваме, че ако господин Джамбазки преосмисли политическите си ценности, вратите на организационния комитет на прайда са отворени за всеки\", се казва още в позицията на \"София прайд\".\r\nПрипомняме, че и двамата - Ангел Джамбазки и Волен Сидеров, се кандидатираха за кмет на София, а в програмата и на двамата присъства забрана за провеждането на \"София Прайд\".", "date": "2019.10.02", "title": "Нелогичното се случи: \"София Прайд\" зад кандидатурата на... Джамбазки"}
{"url": "https://www.dnes.bg/politika/2019/10/02/cveta-karaiancheva-se-poiavi-prevyrzana-dobre-e.424804", "text": "\nШефката на НС Цвета Караянчева очевидно вече е добре след катастрофата с кортежа на НСО, при която пострада преди две седмици и половина.\r\nТя се включи в брифинг в централата на ГЕРБ за местните избори и макар да беше покрила раменете си с шал заради операцията, която претърпя, изглеждаше напълно възстановена.\n\n\r\nКараянчева пострада в катастрофа на 15 септември и още същия ден й беше направена оперативна интервенция, при която се стабилизира костен фрагмент към раменната става.\r\nЕскорт с автомобили на НСО, с който пътува Караянчева, беше ударен от друга кола на пътя Шумен - Силистра.\r\nОказа се, че шефката на НС е със счупена раменна става и беше транспортирана по спешност в правителствена болница с хеликоптер.", "date": "2019.10.02", "title": "Цвета Караянчева се появи превързана, добре е "}
{"url": "https://www.dnes.bg/politika/2019/10/02/zaplatite-v-biudjetnata-sfera-sys-skok-ot-10-prez-2020-g.424802", "text": "Заплатите в бюджетната сфера ще се повишат с 10% догодина, в ход е и стратегията за удвояване на учителските възнаграждения. Това са сигурните неща в новия бюджет, но той още не е коментиран с министерствата, защото е рано, стана ясно от думите на финансовия министър Владислав Горанов пред журналисти в МС.\r\n\r\nЗа септември има превишение на приходите над разходите в хазната с около 150 млн. лв., което увеличава общото превишение за деветмесечието до малко над 1,2 млрд.лв. \r\n\r\nГоляма част от инвестиционните разходи са струпани в края на годината, така че очакваме бюджетът да не ни изненада в отрицателен аспект и горе-долу се движим в рамката, която приехме с актуализацията, уточни той. Бюджетът за тази година беше ревизиран заради покупката на новите изтребители F-16.\r\n ", "date": "2019.10.02", "title": "Заплатите в бюджетната сфера със скок от 10% през 2020 г."}
{"url": "https://www.dnes.bg/science/2019/10/02/zapisaha-tuptiashtoto-syrce-na-mars.424800", "text": "Сондата \"ИнСайт\", която през месец ноември 2018 година пристигна на Марс, успя да запише няколко сеизмични труса на Червената планета, които могат да бъдат чути като аудиозаписи на Земята, предават Франс прес и Асошиейтед прес.\n\n\n\r\nНАСА пусна в интернет два звукови файла от марсиански земетресения от 22 май и 25 юли, записани с помощта на свръхчувствителния сеизмометър на сондата. Той прослушва марсианските недра от началото на годината и се опитва да улови \"пулса\" на планетата. Тя не е мъртва и \"диша\" по свой начин, пише БТА. \n\r\nСеизмометърът на \"Инсайт\" успя да улови 100 явления на Марс, но едва 21 от тях могат да бъдат определени като трусове. Първият от тях бе регистриран през месец април. Записите на \"туптящото сърце\" на Червената планета са достъпни на и \r\n                    \n                    \n                \n                \n                \n                ", "date": "2019.10.02", "title": "Записаха \"туптящото сърце\" на Марс"}
{"url": "https://www.dnes.bg/politika/2019/10/02/predizborna-ataka-dps-uvolniava-rodnini-na-kandidat-obshtinari-ot-gerb.424805", "text": "В районите със смесено население ДПС уволнява близки на кандидати за общински съветници в листатата на ГЕРБ. Това обвинение отправи шефката на НС Цвета Караянчева, която е депутат от Кърджали.\n\n\r\n\n\r\n„За пореден път ГЕРБ показа изключително отговорно отношение, явяваме се с пълни листа на почти всички места в страната, но опонентите ни от БСП листите им са непълни, дори и в София подкрепата им е към някого, а противопоставянето между БСП и ГЕРБ е много сериозно в смесените региони, защото там ДПС натиска, уволнява хора които са в листите на ГЕРБ, но нашите структури са много мотивирани, ние се борим за по-добрия живот на хората не против нещо“, каза тя.\n                    \n                    \n                \n                \n                \n                \r\nКараянчева призна, че се учудва на политиците, които казват, че битката в смесените региони е предрешена и я печели ДПС, защото според нея няма такова нещо.\n\r\n„В Белица се уволняват роднини на кандидати, които са в общинската ни листа, във Велинградско също има голям натиск, но това не е редно, битката трябва да се води на политическата сцена, а не със заплахи“, каза тя.\n\r\nВъпреки всичко ГЕРБ ще води позитивна кампания и компроматна война няма да има, увери вицепремиерът Томислав Дончев.\n\r\n„Кандидатите ни за кметове всеки ден се опитват да убеждават хората защо те са най- добрият избор. Това са местни избори за локалните предизвикателства, но доколкото това е политически процес, той има и национални измерения“, коментира той.\n\r\nПо думите му ГЕРБ се интересуват от целите и предизвикателствата на хората по места, а не да правят революция и контрареволюция.\n\r\nШефката на депутатите от управляващата партия Даниела Дариткова настоя, че участието на партията в изборите не е самоцел за постигане на власт.\n\r\nИ тя, както и Цвета Караянчева, и Томислав Дончев упрекнаха лидера на „Атака“ Волен Сидеров за поведението му в предаването „Референдум“ на БНТ.\n\r\nСпоред Дариткова това е позор за институцията парламент, но в същото време призна, че в коалиционното споразумение с малкия партньор на ГЕРБ не е записано поведението на политиците.", "date": "2019.10.02", "title": "Предизборна атака: ДПС уволнява роднини на кандидат общинари от ГЕРБ "}
{"url": "https://www.dnes.bg/zvezdi/2019/10/02/adel-zabravi-byrzo-za-koneki-veche-e-s-nova-liubov.424778", "text": "Адел  има ново гадже. През април певицата обяви, че тя и Саймън Конеки се развеждат. Звездата преживявала тежко раздялата и тогава до нея бил рапъра Скепта. Тя разчитала на него в трудните си моменти и двамата създали специална връзка.\r\n\"Адел и Скепта бяха един до друг, след като връзките им се разпаднаха. Сега те са се привързали и определено имат специална връзка. Те прекарват все повече време заедно. Някои от техните приятели предвиждат, че те ще станат страхотна двойка един ден\", коментирали са източници на вестник \"The Sun\". \r\n\r\n", "date": "2019.10.02", "title": "Адел забрави бързо за Конеки, вече е с нова любов"}
{"url": "https://www.dnes.bg/obshtestvo/2019/10/02/bg-grajdanstvo-ne-i-sreshtu-kratkotraini-investicii.424803", "text": "Министерският съвет предлага отпадане на възможността за даване на гражданство срещу краткотрайни инвестиции.\r\nМинистрите одобриха проект за промени в Закона за българското гражданство, целящи отпадане на възможността чужденците, получили статус на постоянно пребиваващи у нас, срещу краткотрайни инвестиции да получават впоследствие гражданство при значително облекчени условия. \n\r\nПрактиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева.\r\n                    \n                    \n                \n                \n                \n                Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа, мотивират се от МС.\n\r\nУстановени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително.\n\r\nС проекта се предвижда задължение за молителя в производството по българското гражданство да уведомява Министерството на правосъдието при настъпили промени във фактите и обстоятелствата, свързани с българското гражданство, и да представи относимите актуални документи, свързани с промяната. Предлага се неуведомяването за настъпилата промяна да бъде основание за отмяна на натурализацията на лицето.\n\r\nС промените се създава и задължение за заинтересованите институции в производството по българското гражданство - Министерството на вътрешните работи (МВР) и Държавната агенция \"Национална сигурност\" (ДАНС) да актуализират писмените си становища по конкретните преписки при настъпили промени след изразяването им и да ги представят в Министерството на правосъдието (МП) към момента на разглеждане на молбите и предложенията от Съвета по гражданството.\n\r\nРегламентират се и нови съкратени срокове за произнасянето на МП, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.10.02", "title": "БГ гражданство? Не и срещу краткотрайни инвестиции!"}
{"url": "https://www.dnes.bg/world/2019/10/02/folksvagen-registrira-kompaniia-v-turciia.424808", "text": "Германският автомобилостроител Фолксваген регистрира компания в турския търговски регистър със седалище в окръг Маниса и капитал в размер на 943 милиона и 500 хиляди турски лири, предаде Анадолската агенция.\n\n\n\r\nПредмет на регистрираната фирма е проектиране, производство и монтаж на превозни средства и компоненти за тях, продажба, износ и внос на тези продукти и всякакви други дейности, свързани с това, уточнява агенцията, цитирана от БТА.\r\n\r\nСедалището на компанията е в община Юнусемре на окръг Маниса.", "date": "2019.10.02", "title": "Фолксваген регистрира компания в Турция"}
{"url": "https://www.dnes.bg/akoshtete-vqrvaite/2019/10/02/vikingite-postaviali-morgi-do-nekropolite-si.424806", "text": "По време на разкопки в некропол от епохата на викингите в община Хемне, в централната част на Норвегия, археолози попаднаха на древна морга, съобщи Физ.орг, предава БТА.\n\n\r\n\n\r\nСградата е била с размери 5 метра на 3 метра. В ъглите й имало стълби, а за издигането на стените й са били използвани дървени дъски. Сградата се намирала близо до некропола.\n\r\nПо-рано специалистите смятаха, че в моргите викингите съхранявали телата на мъртъвци, за да ги погребат следващата пролет. Новите данни обаче разкриват, че тези здания са имали символично, а не функционално значение.\n                    \n                    \n                \n                \n                \n                \r\nВикингите вероятно са вярвали, че душите на мъртъвците продължавали да живеят в некропола и в замяна на дарове осигурявали добра реколта и плодовитост на животните.\n\r\nРазкопките ще продължат през есента т.г. и догодина. Учените се надяват, че нови находки ще допринесат да се опознае по-добре устройството на обществото на викингите.", "date": "2019.10.02", "title": "Викингите поставяли морги до некрополите си "}
{"url": "https://www.dnes.bg/sofia/2019/10/02/tramvai-udari-vyzrasten-chovek-na-bul-mariia-luiza.424811", "text": "Трамвай блъсна пешеходец на столичния бул.  \"Мария Луиза\". Инцидентът е станал около 11.00 часа, съобщи . \r\n\r\nНаложи се движението по булеварда временно да бъде ограничено.\r\n\r\nПострадалият мъж е бил на видима възраст около 80 години. Той е настанен в \"Пирогов\". \r\n\r\nПричините за инцидента все още се изясняват.", "date": "2019.10.02", "title": "Трамвай удари възрастен човек на бул. \"Мария Луиза\" "}
{"url": "https://www.dnes.bg/politika/2019/10/02/policiia-izvadi-siderov-ot-referendum-bnt-povedenieto-mu-be-nizko.424755", "text": "Телевизионно участие на Волен Сидеров приключи с извеждането му с жандармерия от студиото на БНТ. \n\r\nЛидерът на \"Атака\" беше поканен в предаването \"Референдум\", но непристойното му поведение в ефир стана причина за прекъсването на предаването. \n\r\nС него в студиото бяха Даниела Дариткова от ГЕРБ, Деница Златева от БСП, Халил Летифов от ДПС, Юлиан Ангелов от ВМРО, Стефан Иванов от НФСБ и Веселин Марешки от \"Воля\". \n\r\nВолен Сидеров обаче взе думата още от самото начало и влезе в конфронтация с представителя от вече бившите коалиционни партньори на Атака ВМРО. \n\r\nАнгелов и Сидеров си размениха остри реплики, които обаче нямаха нищо общо с предизборните платформи. Вместо това започнаха обвинения, че партията на вицепремиера Красимир Каракачанов, по думите на Сидеров, е \"патерица\" на ДПС и ГЕРБ. Лидерът на \"Атака\" постави в центъра на дебата и сексуалната ориентация на евродепутата и кандидат за кмет на столицата Ангел Джамбазки. \n                    \n                    \n                \n                \n                \n                \r\nНеговият микрофон беше изключен и служители на телевизията и охранителна полиция опитаха да изведат политика от студиото. \n\r\nВодещата на предаването Добрина Чешмеджиева опита да прекъсне тирадата на Волен Сидеров, който отказваше да спазва предварително определения регламент на предаването. Събеседниците му, както и водещата, го призоваха да използва по-приличен език. \n\r\nНеговият микрофон беше изключен на два пъти, а той самият многократно бе подканен да напусне студиото. В тези действия обаче той съзря опит за налагане на цензура. \n\r\nМеждувременно Юлиан Ангелов от ВМРО напусна сам студиото. \n\r\n\"Ние не сме на ваше подчинение, господин Сидеров\", контрира го водещата. \n\r\nВ крайна сметка в студиото влязоха двама жандармеристи, а прякото предаване приключи, докато Волен Сидеров не бъде изведен от студиото. \"Референдум\" продължи след прекъсването с буквално по няколко думи на останалите гости. \r\n\n\r\n\"Държанието му в предаването \"Референдум\" от 01.10.2019г. беше възмутително и накърни достойнството на водещата на предаването Добрина Чешмеджиева и на всички работещи в БНТ.\n\r\nРъководството на БНТ декларира, че застава зад Добрина Чешмеджиева и зад нейните действия по време на предаването.\n\r\nНие смятаме, че поведението, което демонстрира г-н Сидеров, беше низко, това беше демонстрация на безнаказаност и липса на уважение към БНТ, каквато депутатският имунитет не му дава.\n\r\nНедопустимо е използването на ефира на обществената телевизия и употребата на език на омразата, на думи, които очернят политически опоненти.\n\r\nНикога в 10-годишната история на предаването \"Референдум\" не е имало такова шокиращо поведение на участник.\n\r\nПрипомняме, че участието в предаването \"Референдум\" на 01.10.2019г. на господин Сидеров е в качеството му на председател на ПП \"Атака \"и ръководител на предизборния щаб.\n\r\nЗаради това отношение БНТ ще предложи на ЦИК и СЕМ да изключат от споразумението ПП \"Атака\" и тя да няма безплатни и платени участия в БНТ.\n\r\nНадяваме се също и политиците в НС да се дистанцират от поведението на Волен Сидеров\", гласи позицията на обществената телевизия.\r\n ", "date": "2019.10.02", "title": "Полиция извади Сидеров от \"Референдум\", БНТ: Поведението му бе низко!"}
{"url": "https://www.dnes.bg/index/2019/10/02/receptata-dnes-zdravoslovno-smuti-s-leneno-seme.424639", "text": ":\r\n1 добре узрял банан\r\n2/3 чаена чаша неподсладено бадемово мляко\r\n1/3 чаша кисело мляко\r\n1 и ½ с.л. бадемов тахан\r\n1 с.л. смляно ленено семе\r\n1 ч.л. мед\r\n \r\n:\r\n \r\nСложете в блендер всички съставки и смелете до получаването на гладка смес.\r\n\r\n", "date": "2019.10.02", "title": "Рецептата Dnes: Здравословно смути с ленено семе"}
{"url": "https://www.dnes.bg/usa/2019/10/02/djimi-kartyr-na-95-nai-dylgoletniiat-prezident-na-sasht.424751", "text": "Джими Картър отпразнува на 1 октомври 95-ия си рожден ден и така стана първият американски президент, достигнал тази възраст, предаде Асошиейтед прес.\n\r\nКартър, който е президент на САЩ от 1977 до 1981 г. и живее в малкото градче Плейнс в щата Джорджия, не беше планирал никакви публични тържества за отбелязването на годишнината си.\n\r\nТрийсет и деветият президент на САЩ е роден през 1924 г. и е израснал във времената на Голямата депресия. През последните години той намали темпото във физическо отношение и наскоро призна, че има проблеми с ходенето след претърпяна операция през май за смяна на тазобедрена става. \n\r\nТой обаче остава активен в участието си в програмите на центъра, открит от него и съпругата му Розалин Картър след края на президентското му управление през 1982 г. Все още преподава в неделно училище в баптистката църква Мараната в Плейнс. Семейство Картър планира по-късно тази седмица да посети Нашвил в щата Тенеси, където ще помогне за построяването на къщи за фондацията \"Подслон за човечеството\".\n                    \n                    \n                \n                \n                \n                \r\nПрез 2015 г. Картър се пребори с раково заболяване след тежка диагноза, а тази пролет стана най-дълголетният американски президент в историята, след като задмина по този показател починалия миналата година Джордж Буш-баща. \n\r\nРозалин Картър, сега на 92, е сред най-дълголетните първи дами на САЩ. Двамата са женени от 73 години.\n\r\nВ последните си публични изяви бившият президент звучеше като човек, който все още се грижи за политическото си наследство. Той критикуваше американските военни разходи и войни, заклейми все по-голямото присъствие на парите в политиката в САЩ и призова за действия за борба с кризата с климата, отбелязва Асошиейтед прес, цитирана от БТА. Особено се гордее с факта, че при управлението му Вашингтон не е участвал в нито един военен конфликт зад граница.\r\n ", "date": "2019.10.02", "title": "Джими Картър на 95 – най-дълголетният президент на САЩ "}
{"url": "https://www.dnes.bg/obshtestvo/2019/10/02/plevneliev-ako-sprem-makedoniia-za-es-shte-byde-istoricheska-greshka.424757", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Моментът е исторически - Македония трябва да получи покана за ЕС. Президентът Радев е популист, той изпразни от съдържание консултативния съвет. Радев допусна няколко много големи грешки. Той се заигра популистки с русофилите и изгуби доверието на американците и на лидерите на ЕС. Това каза президентът (2012 - 2017 г.) Росен Плевнелиев, който бе гост в студиото на \"България сутрин\".\n\r\nПлевнелиев твърди, че тези консултации са били само за да покаже Радев, че все още е фактор на регионално ниво.\n\r\n\"Националният интерес на България е Северна Македония да стане член на ЕС, без да поставяме някакви \"червени линии. Ако сега ние спрем Македония по пътя към ЕС, това ще бъде историческа грешка с тежки последствия за нас. България ще бере исторически срам! По пътя на преговорите трябва да изчистим нещата си с Македония. Днес в Скопие няма нито една българска медия. Ако Радев беше честен, можеше да погледнем провалите на нашата политика в отношенията ни с Македония. Не сме чули оценката му за руското влияние в Северна Македония\", коментира още Плевнелиев.\n\n\n\n                    \n                    \n                \n                \n                \n                \r\nТой твърди, че правителството все пак успява да върви напред за позицията на страната. Според него трябва да изплозваме силните си козове, но и да действаме внимателно.\n\r\n\"За 5-годишния ми мандат нямаше една позитивна статия в Скопие за България, а днес това вече е променено. Там има ново и смело правителство. Ако Заев падне, идва Груевски - това ли искаме? Вместо да поставяме ултиматуми, ние също трябва да работим здраво\", сподели още държавният глава (2012 - 2017 г.) в ефира на .\n\r\nПлевнелиев обясни, че вицепремиерът Красимир Каракачанов и ВМРО са заели своята пазарна ниша, но има баланс, защото правителството знае какво прави.\n\r\n\"Президентът винаги търси конфронтацията, но слава Богу, беше блокиран. Срамно е случилото се в ефира на БНТ снощи. Някои от политиците, тук визирам и господин Сидеров, са забравили, че трябва да имат морални устои. Скандалите не би следвало да са начин за правене на политика\", коментира той участието на лидера на \"Атака\" в БНТ снощи. \n\r\nСпоред Плевнелиев правителството в момента има нужното мнозинство и е убеден, че ще изкара мандата си. \n\r\n\"Чакат ни две много важни години за европрограмите. Очаква ни една генералска битка през 2021 година, когато ще има и президентски избори. Радев не иска да служи като президент, а има само амбиции вътре в България\", каза още Росен Плевнелиев.\n\r\nПо думите му битката за новия завод на Volkswagen e eпична и правителството е дало много атрактивна оферта. \n\r\n\"Продължаваме да сме в играта. Неколкократно управляващите VW поискаха да бъде взето решение за Турция. Те имат различни аргументи - по-големия пазар, по-развитата икономика. България изгради една много силна позиция. Открихме в хода на битката с Турция една огромна празнота - Турция е член на митническия съюз и се възползва от това споразумение. Единствено с Турция няма никакви инструменти, че ЕК може да налага санкции, ако страната не спазва правилата на ЕС\", сподели Плевнелиев.\n\r\nТой заяви, че скандалът тепърва предстои и страната ни е задала съответните въпроси към ЕК.\n\r\n\"Тласък на автомобилостроенето - това ще е резултатът, ако се реши заводът на VW да е в България. В София няма проблем VW да намерят нужните 5 000 човека. Нека сме наясно - тази битка с Турция е неравна, но ние постигнахме и научихме много. Малка е вероятността да имаме пълен успех, но си създадохме едно уважение към България\", заключи Плевнелиев.", "date": "2019.10.02", "title": "Плевнелиев: Ако спрем Македония за ЕС, ще бъде историческа грешка!"}
{"url": "https://www.dnes.bg/world/2019/10/02/chetiri-jertvi-sled-srutvaneto-na-most-v-taivan.424754", "text": "Издирвателните екипи откриха четири тела и търсят двама изчезнали от рибарски плавателни съдове, оказали се на местопроизшествието в момента на вчерашното срутване на мост в Тайван, предаде Асошиейтед прес.\n\r\nДнес Националната служба за противопожарна охрана идентифицира две от жертвите като индонезийци и една като филипинец. Самоличността на четвъртата жертва засега е неустановена.\n\r\nТайванските военни разположиха плаваща платформа, за да помогнат на работниците да отстранят отломките и да опитат да извадят два от общо трите рабарски съда изпод рухналите части от моста. Третият съд беше изваден още вчера.\n\r\nПредполага се, че всички жертви са работници в сферата на риболова от Индонезия и Филипините.\n                    \n                    \n                \n                \n                \n                \r\nВчера дългият 140 метра аркообразен мост рухна върху залив на източния бряг на Тайван, на около 60 км югоизточно от столицата Тайпе. Преди това островът беше връхлетян от тайфун, но когато мостът се срутил, времето било слънчево и не е ясно дали бурята е била фактор, припомня БТА.\n\r\nДесет души са хоспитализирани с наранявания, включително тайванец шофьор на бензиновоз, чийто камион паднал от моста. Другите девет са филипински и индонезийски рибари, състоянието на единия от които - индонезиец, е сериозно, предаде тайванската Централна информационна агенция, като се позова на агенцията за подбор на персонал на работниците.\r\n ", "date": "2019.10.02", "title": "Четири жертви след срутването на мост в Тайван"}
{"url": "https://www.dnes.bg/football/2019/10/02/totnym-s-niakolko-antirekorda-sled-2-7-ot-baiern.424760", "text": "Тотнъм очаквано строши няколко антирекорда при снощната срамна загуба с 2:7 насред Лондон от Байерн Мюнхен.\r\n\r\nНикога преди това \"шпорите\" не бяха допускали толкова попадения във вратата си в домакински мач, като статистиката важи за всички официални мачове на клуба. Любопитното е, че Байерн отправи едва 10 точни удара към вратата на съперника.\r\n\r\nРезилът на лондончани е най-тежката домакинска загуба на английски отбор в европейските клубни турнири. Тотнъм стана първият английски клуб от 1995 година, допуснал седем или повече гола във вратата си в Европа. Куриозното е, че последният случай е свързан също с \"шпорите\" - през 1995 година германският Кьолн ги разбива с 8:0 за Интертото.\r\n\r\nВсичко за мачовете от Шампионската лига снощи - ", "date": "2019.10.02", "title": "Тотнъм с няколко антирекорда след 2:7 от Байерн "}
{"url": "https://www.dnes.bg/notifikacii/2019/10/02/erdogan-nojyt-opria-do-kokala-tyrpenieto-ni-se-izcherpva.424758", "text": "\"Някой ден ще дойдем внезапно\", предупреждава турският президент Реджеп  Ердоган от заглавие на в. \"Ортадогу\", визирайки предстояща военна операция на Турция в Северна Сирия.\n\r\nИзказването на Ердоган пред депутатите вчера на откриването на есенната сесия на парламента е във фокуса на всички турски вестници днес.\n\r\n\"Нямаме и ден за губене\" (в. \"Йени шафак\"), \"Ние ще направим необходимото\" (в. \"Стар\"), \"Няма да чакаме\" (в. \"Милят\"), \"Не остана друга възможност\" (в. \"Гюнеш\") - това са някои от заглавията в турския печат тази сутрин.\n\r\n\"Някои се опитват да поставят Турция на колене, като й прехвърлят товара на тероризма и бежанците. Турция не е страна, която ще изостави собствената си сигурност и бъдещето на своите братя за радост на силите, които имат сметки в региона. Нима Турция е държава, която се наема да бъде подизпълнител на сценарии, писани на масата?\", заяви Ердоган.\n\n\n\r\n                \n                \n                Президентът негодува заради неизпълнените обещания към Турция и опитите тя да бъде залъгвана.\n\r\n\"Лично казахме в очите на онези, които от години залъгват Турция относно ликвидирането на терористичната организация, че е дошъл краят на тази игра. Не ни остана друг изход, освен сами да продължим по пътя си. Планираме да настаним два милиона души в зона за сигурност, дълбока 30 километра\", каза още президентът.\n\r\nВоенни официални представители от Турция и САЩ се договориха през август за установяване на зона за сигурност в Северна Сирия и създаване на мирен коридор, който до облекчи движението на сирийските бежанци, които искат да се върнат у дома. Анкара обаче обвинява Вашингтон, че бави процеса и предупреждава, че ако американците продължат да протакат, ще предприеме самостоятелно военна операция в Северна Сирия.\n\r\nКакто уточни Ердоган, тази зона ще се простира от река Ефрат в Сирия до границата с Ирак.\n\r\n\"Ножът опря до кокала. Търпението ни към онези, които гонят свои сметки в региона, е на път да се изчерпи. Вече нямаме за губене и един-единствен ден\", извежда акценти от изказването на турския лидер и в. \"Милят\", цитиран от БТА. \r\n ", "date": "2019.10.02", "title": "Ердоган: Ножът опря до кокала, търпението ни се изчерпва"}
{"url": "https://www.dnes.bg/stranata/2019/10/02/jena-zagina-nelepo-na-smetishteto-v-sliven.424761", "text": "Жена е загинала нелепо в района на сметището в Сливен, съобщиха от МВР. \r\n\r\nСигналът за инцидент в района на обособеното сметище в индустриалната зона на Сливен е постъпил към 15.55 часа вчера. \r\nСметоизвозваща гондола се е обърнала при разтоварване. По първоначални данни е загинала една жена, която се е намирала в района на сметището.", "date": "2019.10.02", "title": "Жена загина нелепо на сметището в Сливен"}
{"url": "https://www.dnes.bg/politika/2019/10/02/gerb-sys-speshni-popravki-na-nk-zaradi-sluchaia-polfriiman.424762", "text": "Спешни поправки в НПК внесоха трима депутати от ГЕРБ, начело с председателя на Правната комисия в Народното събрание Анна Александрова заради случая с предсрочното освобождаване от затвора на убиеца на Андрей Монов австралиеца Джок Полфрмийман.\n\r\nЗаконотворците настояват в кодекса изрично да се запише, че делата за предсрочно освобождаване подлежат на възобновяване.\n\r\nТова става седмица, след като министърът на правосъдието Данаил Кирилов призова за законови поправки, предизвикани от частния случай на Джок Полфрийман\n\r\nТримата депутати от ГЕРБ Анна Александрова, Красимир Ципов и Димитър Лазаров предлагат делата за условно предсрочно освобождаване (УПО) пак да се гледат на две инстанции, но при определени условия да се иска възобновяването им пред ВКС, макар и да са влезли в сила.\n                    \n                    \n                \n                \n                \n                \r\nТова поиска в случая с Полфрийман главният прокурор Сотир Цацаров, оспорвайки легитимността на решението на Софийския административен съд и мотивирайки се с това, че то по същество е \"решение\", а не \"определение\", следователно подлежи на възобновяване.\n\r\nВчера беше съобщено, че Висшият касационен съд ще гледа делото за възобновяването на 7 октомври.\n\r\nВносителите на поправката се мотивират с това, че общият подход от наказателните дела трябва да се прилага и за тези по УПО поради \"правната значимост\" на тези дела за държавата и обществото.\n\r\nПредстои поправката в НПК да се гледа на първо четене в парламента. Това е поредното законово изменение, породено от частен случай.", "date": "2019.10.02", "title": "ГЕРБ със спешни поправки на НК заради случая \"Полфрийман\""}
{"url": "https://www.dnes.bg/notifikacii/2019/10/02/frenski-grajdanin-e-zaginaliiat-na-stolichniia-bul-praga.424763", "text": "Френски гражданин е загиналият тази сутрин млад мъж на столичния булевард „Прага“, съобщи БНР.\n\r\n29-годишният мъж беше ударен от микробус.\n\r\nИнцидентът е станал рано сутринта около 5,40 часа в отсечката между улиците „Шандор Петьофи“ и „Бузлуджа“.\n\r\nТрагедията се е разиграла пред очите на много хора. „Сигналът към Бърза помощ е подаден в 5,40 часа, като в 5,42 постъпва втори сигнал за същия инцидент. Линейката е пристигнала на място в 5,46 часа, но медиците само са констатирали смъртта\", обясниха за Dir.bg от Бърза помощ.\n\r\nНа мястото е извършен оглед.\n\r\nОколо тялото на мъжа е имало много кръв и се предполага, че при инцидента той си е ударил главата, а това е довело до фаталния край.\n                \n                \n                \r\nИзясняват се обстоятелствата и поведението на младежа, довели до тежкия инцидент, уточниха от МВР.\n\r\nДвижението по бул. \"Прага\" вече е възстановено.\r\n ", "date": "2019.10.02", "title": "Френски гражданин е загиналият на столичния бул. \"Прага\""}
{"url": "https://www.dnes.bg/akoshtete-vqrvaite/2019/10/02/kakva-shte-e-2020-godina-za-vsiaka-zodiia-kratka-prognoza.424725", "text": "Сякаш не усетихме колко бързо мина времето от 1 януари 2019 година, защото вече правим планове за следващата. \r\nДнес в рубриката ни „Всичко за Зодиите“ споделяме с вас кратка прогноза за всеки зодиакален знак за всеки месец от новата 2020 година. Вижте някои насоки, като очаквайте скоро и пълния годишен хороскоп на Az-jenata.bg\r\n\r\nЯнуари – ще бъде изпълнен с положителност.\r\nФевруари – вълнуващ месец, когато ще имате многобройни планове.\r\nМарт – добър месец за придобиване на нови умения.\r\nАприл – месец на планиране. Помислете добре преди да стигнете до окончателно решение.\r\nМай – подходящият момент да приложите плановете си в действие. Не се съмнявайте във възможностите си.\r\n                    \n                    \n                \n                \n                \n                Как всяка зодия показва любовта си към партньора\r\nЮни – период, в който трябва внимателно да продължите напред, но да не вземате прибързани решения.\r\nЮли – направете първия ход, без значение дали става въпрос за любов или кариера.\r\nАвгуст – погрижете се за вашия отдих и баланс.\r\nСептември – не се фокусирайте върху дребните проблеми, а мислете за цялостната картина.\r\nОктомври – вдъхновяващ месец, ще бъдете съсредоточени върху постигането на целта си.\r\nНоември – някои хора ще ви поискат помощ, но си помислете дали и доколко я заслужават.\r\nДекември – отличен месец за планиране на вашия любовен и професионален живот.\r\n\r\nЯнуари – ще бъде месец, в който трябва да избягвате да вземате големи решения. Просто се наслаждавайте на живота.\r\nФевруари – трябва да изчистите вътрешното си Аз и да спрете да мислите лошо за другите.\r\nМарт – възможно е да се влюбите.\r\n\r\n ", "date": "2019.10.02", "title": "Каква ще е 2020 година за всяка зодия - кратка прогноза "}
{"url": "https://www.dnes.bg/sofia/2019/10/02/vijte-kyde-v-sofiia-niama-da-ima-voda-na-3-oktomvri-chetvyrtyk.424773", "text": "На 3 октомври 2019 г. (четвъртък), във връзка с подмяна на сградно водопроводно отклонение на ул. „Сопот“, жк. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. \"Сопот\" от ул. \"Васил Кънчев\" до ул. \"Проф. Иван Шишманов\".  \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сопот“ пред бл. 143.\n\r\nНа 3 октомври 2019 г. (четвъртък), във връзка с подмяна на сградно водопроводно отклонение на ул. „Русе“, жк. „Света троица“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. \"Русе\" от ул. \"Пловдив\" до ул. \"Казанлък\", бл. 350, бл. 368, бл. 370, бл. 852 и магазин \"СБА\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Русе“ на кръстовището с ул. „Варна“.\n                    \n                    \n                \n                \n                \n                \r\nНа 3 октомври 2019 г. (четвъртък), във връзка с ремонт на хидрофорна уредба на бл. 2, жк. „Дружба“ I се налага спиране на водоподаването от 13:00 до 17:00 часа на клиентите на „Софийска вода”, живеещи в:\r\nбл. 2- висока зона.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 2.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.10.02", "title": "Вижте къде в София няма да има вода на 3 октомври, четвъртък "}
{"url": "https://www.dnes.bg/rusia/2019/10/02/cenova-lista-obida-sreshtu-putin-462-dolara.424767", "text": "Географията и демографията на присъдите показва, че гневът срещу Путин се надига на места, които обикновено подкрепят президента\n\r\nПреди шест месеца Русия прие закон, според който се смята за административно нарушение обиждането на държавните символи и институциите на властта. Първите резултати от прилагането му показват, че когато съдът налага глоба, то това е заради обиди към президента Владимир Путин, пише в свой коментар за Bloomberg Леонид Бершидски.\n\r\nТака първият подобен закон след разпадането на Съветския съюз доведе до странна ценова листа за обиди. Средно струва 30 хил. рубли (462 долара) да се позори президента.\n\r\nСлед като Путин подписа закона през март, местната полиция, прокуратурата и съдилищата започнаха да го използват, за да възпират неуважителната реч към всички видове длъжностни лица, включително кметове и директори на държавни компании.\n                    \n                    \n                \n                \n                \n                \r\nПрез юли именно Путин поиска главния прокурор да наблюдава възникващите казуси. Скоро след това вътрешното министерство на Русия възложи на полицията да прилага закона само срещу хора, използващи обиден език и изображения по отношение на Путин, кабинета, парламента и съдилищата.\n\r\nСпоред доклад на правозащитната организация Агора от общо 45 дела, открити по новия закон, 26 са били заради Путин, а 18 от тях са приключили с правни обвързващо решение, налагащо глоба.\n\r\nСпоред Агора първото дело, приключило успешно по новия закон, засяга Ронан Ватанен от град Калевала. Той е публикувала серия от постове в социалната мрежа Vkontakte, описващи Путин като \"крадец\", някои от приятелите му милиардери като \"паразити\" и \"дяволи\". Той бе осъден на 30 000 рубли глоба на 24 април.\n\r\nНай-голяма известност е придобила присъдата на Юри Картижев заради използването на нецензурирани думи към руския президент Владимир Путин. Картижев беше глобен с 30 хил. рубли през април. За цитиране на Картижев пък друг руснак беше глобен също с 30 хил. рубли.\n\r\n\r\n ", "date": "2019.10.02", "title": "Ценова листа: Обида срещу Путин = 462 долара"}
{"url": "https://www.dnes.bg/zvezdi/2019/10/02/kaili-djenyr-i-travis-skot-se-razdeliha-vremenno-li-e.424771", "text": "Кайли Дженър и Травис Скот са се разделили временно. \"Те си вземат малко почивка един от друг, но не са приключили. Все още имат някои проблеми с доверието, но тези проблеми произхождат най-вече от стреса, идващ от начините им на живот\", казали са източници на \"People\".\r\nОт \"TMZ\" предават, че двамата са решили да прекарат известно време разделени още преди няколко седмици.\r\n \r\nРиалити звездата и рапърът са заедно от около 2 години, като дори имат дъщеричка Сторми, която се роди през февруари 2018 г.\r\n \r\nТе все още обаче не са потвърдили официално новината за раздялата.\r\n \r\n", "date": "2019.10.02", "title": "Кайли Дженър и Травис Скот се разделиха, временно ли е?"}
{"url": "https://www.dnes.bg/politika/2019/10/02/siderov-shte-sydi-bnt-bila-manipulator-a-toi-govorel-istini.424780", "text": "В цензура и полицейщина обвини лидерът на \"Атака\" Волен Сидеров БНТ.\n\r\nПричина за това стана неговото участие в предаването \"Референдум\" във вторник за предстоящия местен вот. Заедно с него в студиото бяха Даниела Дариткова от ГЕРБ, Деница Златева от БСП, Халил Летифов от ДПС, Юлиан Ангелов от ВМРО, Стефан Иванов от НФСБ и Веселин Марешки от \"Воля\".\n\r\nВолен Сидеров взе думата още от самото начало и влезе в конфронтация с представителя от вече бившите коалиционни партньори на \"Атака\" ВМРО.\n\n\r\nВ крайна сметка микрофонът на Сидеров беше изключен и служители на телевизията и охранителна опитаха да изведат политика от студиото.\n                    \n                    \n                \n                \n                \n                \r\nЗаради случая БНТ излезе днес с позиция, която заклейми поведението на лидера на \"Атака\" и грубото незачитане на подписаното между ЦИК, БНТ и политическите партии споразумение.\n\r\nСидеров обаче коментира, че не той е нарушил споразумението, а националната телевизия, така че ще съди БНТ.\n\r\n\"Недопустимо е да се пуска полиция в студиото. БНТ се издържа с парите на всички данъкоплатци, а идват полицаи и жандармеристи, защото казах няколко истини, че Джамбазки е гей и трябва да си го признае, за да не заблуждава избирателите си и че предаването \"Референдум\" е скучно\", коментира Сидеров.\n\r\nСпоред него той е изразил личното си мнение за \"Реферундум\", чиято водеща от години отегчавала зрителите.\n\r\n\"Питам защо едно предаване на обществената телевизия си позволява да налага цензура, а днес чета някакви декларации на Емил Кошлуков, че нямало да ме допуска – това да не му е бащиния, кой определя един депутат, избран с гласовете на хората дали да има достъп до телевизията, която се издържа от парите на българския народ и как може да се цензурира един политик\", скочи лидерът на \"Атака\".\n\r\nБНТ от обществена телевизия се е превърнала в манипулатор, а в конкретния случай става дума за цензура, неправомерно прекъсване на споразумението с \"Атака\", за да се угоди на водещата на предаването, смята той.\n\r\nСпоред него водещата на \"Референдум\" Добрина Чешмеджиева трябва да му се извини, защото го е прекъсвала и му е изключила микрофона.\n\r\nСидеров заподозря, че има медиен чадър над ВМРО.\n\r\nТой отрече да е употребил алкохол преди предаването.\n\r\n\"Защо този въпрос не го задавате на Красимир Каракачанов, който редовно употребява алкохол, виждал съм го как употребява алкохол пред мен, яде, пие след това отива в предаването\", каза Сидеров.\n\r\nСпоред лидера на \"Атака\" от 15 години се говорят глупости за него като това, че злоупотребява с алкохол и наркотици.\n\r\n\"Това са ченгесарски номера, които се пускат в пространството с идеята някой да повярва в тях\", настоя политикът.", "date": "2019.10.02", "title": "Сидеров ще съди БНТ, била манипулатор. А той говорел истини! "}
{"url": "https://www.dnes.bg/stranata/2019/10/02/salmonela-zatri-pticeferma-izbiha-pticite-jestoko.424770", "text": "Сигнал за нехуманно умъртвяване на птици от птицеферма от служители на Агенцията по храните в шуменската община Смядово. Акцията беше заснета от охранителна камера във фермата, а клипът беше разпространен в социалните мрежи от собственика на фирмата Димитър Папазов. На видеото се вижда как служител на агенцията подскача върху чувалите с птици, предава bTV.\n\n\r\nТой обясни, че акцията по евтаназирането на животните е постановка от БАБХ. Собственикът подчерта, че проби от птиците са взети в петък вечерта около 20:30, което той смята за притеснително.\n\r\nРезултатите на агенцията показват, че има наличие на салмонела по стените в две от халетата на фермата.\n                    \n                    \n                \n                \n                \n                \r\nСобственикът на птицефермата предприема самоконтролни проби, които изпраща до лаборатория. По думите му резултатите за болестта са отрицателни.\n\r\nВъпреки това е последвало умъртвяване на птиците. Председателят на комисията, извършваща хуманното умъртвяване, съгласно заповедта на директора на ОДБХ-Шумен – д-р Наташа Баева заяви, че проверката е извършена по всички правила.\n\r\nПапазов изрази своето притеснение и от държанието на д-р Баева по време на акцията.\n\r\nДиректорът на ОДБХ-Шумен д-р Катя Райкинска обясни, че поведението на служителя, който тъпче чувалите с птиците е недопустимо и неприемливо. Експертът е поискал писмено обяснение от всички служители, участвали в умъртвяването.\n\r\nСлед изпратен доклад до изпълнителния директор на БАБХ е образувано дисциплинарно производство. Райкинска заяви, че служителят от кадрите е отстранен от работа.\n\r\nДиректорът обясни, че установените щамове на салмонела в птицефермата са опасни за здравето на хората и животните. Освен това яйцата, произведени в обекта, са изтеглени от търговската мрежа.", "date": "2019.10.02", "title": "Салмонела затри птицеферма, избиха птиците жестоко"}
{"url": "https://www.dnes.bg/index/2019/10/02/avtobus-padna-v-propast-zaginaha-23-ma-dushi.424739", "text": "Най-малко 23-ма души загинаха и още 30 пострадаха снощи след като автобус падна в пропаст в южната част на Перу, съобщи перуанското управление за контрол на пътническия и товарния транспорт, цитирано от ТАСС. \n\r\n\r\nПървоначално бе съобщено за 10 жертви.\r\n\r\nСътрудници на управлението на място са установили реалния брой на загиналите и ранените.\r\nПострадалите са откарани в болници в съседни градове, включително Куско.\r\n\r\nАвтобусът е паднал от 100 м височина в провинция Киспикчани. Причините за трагедията засега не са установени. ", "date": "2019.10.02", "title": "Автобус падна в пропаст, загинаха 23-ма души"}
{"url": "https://www.dnes.bg/index/2019/10/02/razdelenata-katalunia-shte-ima-li-novi-protesti.424670", "text": "Протестите за независимост на Каталуня бяха потушени преди да са постигнали искания резултат. Но в последните дни се появяват опасенията от надигането на ново вълнение, тъй като с притаен дъх всички очакват присъдите на 12-те сепаратистки лидери, които бяха арестувани.\r\nЕдин от активистите, който води протестите е Джорди Санчес. Той е застрашен от това да прекара следващите 17 години зад решетките.\r\n\"Всички спекулират около това каква ще е присъдата, дали ще е тежка, колко години ще получат. Те си говорят за живота ни...\", казва съпругата на Санчес Сузана пред BBC.\r\n\"Един ден се чувстваш добре и вярваш, че всичко ще се нареди, но на следващия си тъжен и си мислиш, че той никога няма да излезе от затвора\", казва синът му.\r\n                \n                \n                По думите им те са знаели, че е възможно активистите да бъдат арестувани, но не са вярвали, че това ще се случи. Според Сузана, те били социални активисти, не част от правителството и просто упражнявали правото си да протестират.\r\nПроцесът срещу сепаратистите разделя Каталуня. В Жирона, сърцето на протестите срещу Испания, знаците в подкрепа на арестуваните са навсякъде.\r\n„Винаги, когато се представям, казвам: „Здравейте, аз съм Алба и съм каталунка.”\r\nПодтикната от процеса, младата Алба също започва борба за независимост.\r\n„Изглежда така, все едно в Каталуня всички сме съдени, защото това са нашите представители в парламента и направиха това, което ние гласувахме да направим. Ако те са изправени пред съда, това е защото ние ги помолихме да направят това, което сториха“, казва Алба.\r\nАко затворниците бъдат осъдени, сепаратистите в Жирона планират да излязат по улиците на нов протест. Те заплашват, че ще парализират страната и ще спрат всичко, за да принудят властите да разговарят с тях.\r\nНо въпреки това, последните социологически проучвания показват, че има повече хора, които искат да останат част от Испания.\r\n„Всички тези жълти панделки, символ на независимостта, са поставени на определена височина, за да не могат онези, които не искат независимост, да ги достигнат и да ги махнат през нощта“, казва Елда, възрастна жена от Жирона, която вярва, че Каталуня трябва да остане част от Испания. Това я превръща в мишена за сепаратистите, които рисуват графити по фасадата на къщата й.\r\n„Те отравят растенията ми, унищожават градината ми. Това са действия на хора, които искат да ми кажат, че заради разбиранията ми, аз съм длъжна да търпя това или по-лоши неща, които ще ми бъдат сторени. Познавам хора, които бяха уволнени заради идеите им“, разказва Елда.\r\nПрезидентът на Каталуня е готов за нов референдум.\r\n\"Ако те бъдат приети за виновни от испанските власти, ние няма да се съгласим с присъдата“, казва Ким Тора.\r\nЗапитан какви са плановете му за независимост сега, президентът отговаря: \"Ще гласуваме отново. Ще направим онова, което сторихме\". Ала той отказва да конкретизира какви действия ще бъдат предприемани от страх, че испанските власти ще го възпрепятстват.\r\n\"Ядосана съм им. Още когато започнаха знаеха, че нищо няма да проработи. Не можеш да си играеш с хората така. Сега те трябва да си понесат последствията“, казва Елда. А съпругата на Санчез не е сигурна дали каузата си е заслужавала, за да гледа децата си сега тъжни от факта, че баща им е в затвора.\r\nПрисъдите на затворниците ще бъдат обявени до дни. Напрежението в Жирона, а и в цяла Каталуня се усеща. Страхът от нови сблъсъци – също.", "date": "2019.10.02", "title": "Разделената Каталуня: Ще има ли нови протести? "}
{"url": "https://www.dnes.bg/obshtestvo/2019/10/02/ban-pokazva-kakvo-e-svyrshila-za-150-godini-rabota.424740", "text": "Две събития бележат началото на честванията на 150-годишнината от създаването на Българската академия на науките, които започват от днес. Това съобщи пресцентърът на БАН.\n\n\n\r\nПредседателят на БАН акад. Юлиан Ревалски ще открие изложба в 60 постера - от 11.30 часа на Моста на влюбените при НДК. В нея се представят историята и дейността на учените в Академията. От 1 до 14 октомври гражданите и гостите на София, както и всички изкушени от науката, имат възможността да се запознаят с многообразието от научни области и с най-новите постижения на институтите на Българската академия на науките - институцията, създадена през 1869 г. с усилията на Левски, Марин Дринов, Васил Друмев, Васил Д. Стоянов и на много други големи българи.\n                    \n                    \n                \n                \n                \n                \r\nИскате да разберете повече за българския компютър \"Витоша\" или за първия български електронен калкулатор? Искате да видите как изглежда робот от ново поколение и да разберете кой създава 3D релефни тактилни плочи със семантична анотация на Брайлова азбука? Заповядайте до 14 октомври на Моста на влюбените при НДК да разгледате изложбата, канят от БАН. Изложбата показва още иновативни решения за акумулаторната индустрия, 3D образи от компютърно генерирани холограми, един от най-известните методи - леене с противоналягане, прототип на фотокаталитичен пречиствател за очистване на въздуха в затворени помещения, оригинална научна апаратура, основана на уникални методи на изследвания, актуални проекти и новости от всички научни направления на БАН.\n\r\nВ 17.00 часа днес в Националния археологически музей на БАН ще бъдат наградени ръководителите на най-успешните проекти по \"Програма за подпомагане на млади учени и докторанти в БАН\". Министърът на образованието и науката Красимир Вълчев е поканен да връчи отличията на младите учени. Събитието е посветено на 150-годишнината от създаването на БАН и предшества официалното честване на 12 октомври.", "date": "2019.10.02", "title": "БАН показва какво е свършила за 150 години работа"}
{"url": "https://www.dnes.bg/usa/2019/10/02/trymp-izvyrshva-se-dyrjaven-prevrat-a-ne-impiichmynt.424741", "text": "Президентът на САЩ Доналд Тръмп нарече протичащата в момента в Конгреса процедура за импийчмънт срещу него опит за \"държавен преврат\", предаде Франс прес.\n\r\n\r\n\"Стигнах до извода,че това, което се случва сега, не е \"импийчмънт\", то е ДЪРЖАВЕН ПРЕВРАТ, който има за цел да отнеме властта на хората, техните гласове, техните свободи, тяхната втора поправка (на конституцията), религията, въоръжените сили, стената по границата (с Мексико) и дадените им от Бога права на граждани на Съединените американски щати\", писа Тръмп в Туитър.", "date": "2019.10.02", "title": "Тръмп: Извършва се държавен преврат, а не импийчмънт"}
{"url": "https://www.dnes.bg/kino/2019/10/02/zagubeniiat-ieti-nai-gledan-v-kinosalonite-u-nas.424742", "text": "Историята на бебето Йети, което тийнейджърката Йи намира на покрива си, разказана в анимацията \"Загубеният Йети\" се хареса най-много на българската публика, сочат обобщените данни от киносалоните у нас. \n\n\r\nФилмът, който спечели публиката и в САЩ, е гледана от 11 580 зрители и има 109 927 лева приходи за първите три дни у нас.\n\r\nНа втора позиция е бразилската научна фантастика \"Към звездите\" с Брад Пит и Томи Лий Джонс в главните роли. Търсенето на изгубен кораб от космически проект, срещата между баща и син, влиянието на антиматерията върху земния живот, са гледани от вече 22 001 зрители и отчитат 225 329 лева приходи за десетте дни у нас, пише БТА. \n                    \n                    \n                \n                \n                \n                \r\nТрето място е за биографичната драма \"Да свалиш Уолстрийт\", създаден по статия от списание \"Ню Йорк\" отпреди четири години на журналистката Джесика Преслър. Иновацията на група стрийптизьорки да обират елегантно клиентите си - банкери и брокери, е гледана от 27 065 зрители и има 243 787 лева приходи за трета седмица у нас.\n\r\nЧетвърто място сред най-гледаните филми у нас е за последния филм по книгата на Дейвид Морел - \"Рамбо: Последна кръв\". Завръщането на Силвестър Сталоун като екшън-героя Джон Рамбо, но този път в борба с мексикански мафиоти, заснета и в България, е гледано от 11 204 зрители и има 98 325 лева приходи за десетте дни у нас.\n\r\nНа пето място в топ 10 е \"То: Част втора\". Хорърът, чието действие се развива 30 години след първия филм, както и по книгата на Стивън Кинг, и е наситен с реминисценции за всеки от героите, е гледан от 61 121 зрители и има 551 852 лева приходи за месец у нас.\n\r\nШесто място е за \"Angry Birds: Филмът 2\", който е сред десетте най-гледани филми у нас вече месец и половина. Приключенията на Ред и на неговите приятели, подкрепени от отбора на прасетата са гледани от 67 873 зрители и имат 620 277 лева от билетите им.\n\r\nНа седмо място е филмът на Куентин Тарантино \"Имало едно време... в Америка\". \"Намигването\" към края на 60-те на миналия век с героите на Брад Пит, Леонардо Ди Каприо, Ал Пачино е гледано от 80 330 зрители и има 765 855 лева приходи за седемте седмици у нас.\n\r\nОсмо място е за екшъна \"Бързи и яростни: Хобс и Шоу\", който е вече над два месеца след премиерата му в топ 10. За това време героите на Джейсън Стейтъм и Дуейн Джонсън са гледани от 175 483 зрители и има 1 921 582 лева приходи.\n\r\nДевето място е за обновената анимация \"Цар Лъв\", римейк на тази от 1994 година. Изпълнената с много познати песни и познат сюжет история на младия Симба устремил се към Лъвската скала е гледана от 289 061 зрители и има 2 854 900 лева приходи за близо трите месеца у нас.\n\r\nНа десето място е екшънът \"Код: Ангелът\" - трети филм от поредицата за агент Банинг. Действието на филма, развиващо се изцяло на американската територия със заплаха за живота на президента, но заснето в значителна част и в България, е гледано от 29 450 зрители и има 277 044 лева приходи за петте седмици у нас.", "date": "2019.10.02", "title": "\"Загубеният Йети\" най-гледан в киносалоните у нас"}
{"url": "https://www.dnes.bg/world/2019/10/02/vatikana-tyrsi-tymni-imotni-sdelki-v-kliuchovi-slujbi.424743", "text": "Полицията на Ватикана извърши обиски в офисите на Държавния секретариат на Светия престол и в Службата за финансова информация (СФИ), като изнесе оттам документи и електронни устройства в рамките на разследване по подозрения за финансови машинации, се казва в официално съобщение на папската държава, цитирано от Ройтерс и Асошиейтед прес.\n\n\r\n\n\r\nСмята се, че в тези две институции за първи път се извършва полицейски обиск, при който са били издирвани доказателства за предполагаеми финансови престъпления, пише БТА. \n                    \n                    \n                \n                \n                \n                \r\nДържавният секретариат е най-влиятелната служба във Ватикана - централно звено на неговата бюрократична машина и дипломация, а също така и административно сърце на световната Римокатолическа църква, отбелязва Ройтерс.\n\r\nСФИ, оглавявана от швейцарския адвокат Рене Брюлхар, е служба за финансов надзор, която има власт над всички структури на ватиканската администрация.\n\r\nВ съобщението на Ватикана не се съобщават никакви подробности. Отбелязва се само, че извършената операция е резултат от оплаквания, подадени през лятото от Банката на Ватиката и от Службата на главния одитор по повод на \"финансови операции, извършвани през определен период от време\".\n\r\nСпоред високопоставен ватикански източник, цитиран от Ройтерс, операцията, която според съобщението е била оторизирана от ватиканската прокуратура, е свързана със сделки с недвижими имоти.", "date": "2019.10.02", "title": "Ватикана търси тъмни имотни сделки в ключови служби"}
{"url": "https://www.dnes.bg/usa/2019/10/02/mishka-padna-ot-tavana-na-beliia-dom-v-skuta-na-jurnalist.424744", "text": "Мишка падна от тавана на Белия дом върху слисан репортер и предизвика бъркотия и писъци в залата сред журналистическата колегия, събрала се на пресбрифинг в президентската резиденция във Вашингтон, предаде Асошиейтед прес.\n\n\r\n\r\nПотърпевшият бе Питър Алекзандър - кореспондент на телевизия Ен Би Си По-късно той написа в Туитър: \"Има и други новини: мишка падна буквално от тавана на нашата зала в Белия дом и тупна право в скута ми\", пише БТА. \r\n\r\nМалката армия от репортери, продуценти и тв оператори, акредитирани към Белия дом, скочиха да залавят малкия гризач, но безуспешно. Той успя да се шмугне в някаква кухина.\r\n\r\nИзненадващата случка произведе голямо оживление в социалните мрежи. Репортерът от Ен Би Си Шанън Петипийс написа в Туитър: \"Това бе най-вълнуващото събитие в залата за брифинги на Белия дом от няколко месеца\".", "date": "2019.10.02", "title": "Мишка падна от тавана на Белия дом в скута на журналист "}
{"url": "https://www.dnes.bg/sofia/2019/10/02/policiia-zatvori-bul-praga-v-sofiia-29-godishen-e-zaginal.424750", "text": "29-годишен пешеходец е загинал при катастрофа на бул. \"Прага\" в столицата, съобщава МВР. \r\n\r\nКъм 5:30 часа на столичния бул. \"Прага\" в отсечката между улиците \"Шандор Петьофи\" и \"Бузлуджа\" е станал пътен инцидент с микробус. \r\nПри инцидента е загинал 29-годишен пешеходец. \r\nОт няколко часа на място има полиция, а булевардът бе затворен и в двете посоки.\r\nНа мястото е извършен оглед, изясняват се обстоятелствата и поведението на младежа, довели до тежкия инцидент.\r\n\r\nПредприети са мерки за бързо възстановяване на движението по булеварда.", "date": "2019.10.02", "title": "Полиция затвори бул. \"Прага\" в София, 29-годишен е загинал "}
{"url": "https://www.dnes.bg/world/2019/10/02/severna-koreia-izstrelia-balistichna-raketa-padna-v-iaponsko-more.424747", "text": "Северна Корея изстреля тази сутрин две балистични ракети в посока към Японско море, като едната от тях е паднала в изключителната икономическа зона на Япония, съобщи на пресконференция в Токио генералният секретар на японското правителство Йошихиде Суга, цитиран от ТАСС.\n\n\r\n\n\r\nПо-късно днес японският министър на отбраната Таро Коно каза пред журналисти, че всъщност Пхенян вероятно е изстрелял една ракета, която в процеса на полета си в източно направление е достигнала максимална височина от 900 км и се е разделила на две части. Едната от тях е паднала в изключителната икономическа зона на Япония на 350 км от брега на префектура Шимане.\n                    \n                    \n                \n                \n                \n                \r\nРакетата е изстреляна от района на севернокорейското пристанище Вонсан. \"Към този момент нямаме данни за нанесени щети на риболовни кораби. Продължаваме да събираме информация\", каза Суга.\n\r\nТой съобщи, че се свиква спешно заседание на националния съвет за сигурност на Япония с участието на премиера Шиндзо Абе и министрите на отбраната и външните работи, за да се обсъди ситуацията около ракетните изстрелвания от Северна Корея и да се набележат начини за действие.\n\r\nПремиерът Абе нареди да бъде събрана цялата налична информация и да се гарантира сигурността на морските съдове и самолетите. Той изрази протест пред Северна Корея и каза пред журналисти, че Япония \"ще продължи тясното сътрудничество със САЩ и международната общност по севернокорейския проблем\".\n\r\nВ съобщение от Синята къща - южнокорейското президентство, се казва, че Северна Корея вероятно е извършила опит за изстрелване на балистична ракета от подводница, предаде агенция Йонхап. Правителството в Токио не потвърди, но и не опроверга тази информация. Южнокорейският съвет за национална сигурност изрази безпокойство, че това става преди подновяването на разговорите между Пхенян и Вашингтон на 5 октомври.\n\r\nВ първоначалното съобщение на Йонхап, по данни на обединения генщаб на южнокорейските въоръжени сили, се казваше за една ракета с малък обсег. По-късно бе направено уточнение, че генщабът не е посочил типа на ракетата, полетния й обсег и максималната височина на полета, пише БТА. \n\r\n\"Нашите военни следят ситуацията, в случай че има още изстрелвания, и са в състояние на готовност\", съобщиха от щаба.\n\r\nПредставител на американската администрация съобщи във Вашингтон, че САЩ са в тесен контакт със своите съюзници в региона във връзка с днешната севернокорейска ракета. \"Ние следим ситуацията\", каза той, цитиран от ТАСС.\n\r\nНовите изстрелвания дойдоха, след като висш севернокорейски дипломат съобщи снощи, че Северна Корея и САЩ са се съгласили да подновят на работно равнище преговорите за денуклеаризация. Преговорите бяха прекъснати преди няколко месеца след провала на срещата на върха между севернокорейския лидер Ким Чен-ун и президента на САЩ Доналд Тръмп заради разногласия относно облекчаването на санкциите и разоръжаването на Пхенян.\n\r\nСпоред Асошиейтед прес тези изстрелвания са демонстрация на растящите военни възможности на Северна Корея преди подновяването на ядрения диалог със САЩ. От началото на юли т.г. Северна Корея редовно извършва изстрелвания на балистични ракети с малък обсег. Само през август Пхенян извърши пет такива изпитания.", "date": "2019.10.02", "title": "Северна Корея изстреля балистична ракета – падна в Японско море"}
{"url": "https://www.dnes.bg/world/2019/10/02/nad-180-zadyrjani-pri-bezredicite-v-honkong.424749", "text": "Над 180 участници в улични безредици са задържани при вчерашните протестни акции в Хонконг. Най-малко 25 служители на правоохранителните органи са ранени, съобщи пред журналисти комисарят от местната полиция Стивън Ло, цитиран от ТАСС.\r\n\r\nТой потвърди информациите за инцидента, при който 18-годишен демонстрант е получил огнестрелна рана в гърдите и е хоспитализиран в критично състояние.\n\n\r\nПо думите на комисаря полицейският служител, произвел изстрела с бойни патрони, е действал \"изключително и само при самоотбрана и е имал законни основания за това\".\r\n\r\nОбщо по данни на здравните органи при сблъсъците са ранени 66 души. Състоянието на двама от тях се оценява от лекарите като критично, а на още двама като сериозно, съобщи БТА.\r\n ", "date": "2019.10.02", "title": "Над 180 задържани при безредиците в Хонконг"}
{"url": "https://www.dnes.bg/eu/2019/10/02/djonsyn-predava-okonchatelnoto-predlojenie-za-brexit.424745", "text": "Британският премиер Борис Джонсън ще предаде днес на лидерите на Европейския съюз в Брюксел своите нови и \"окончателни\" предложения с цел да се постигне в последната минута споразумение за Брекзит, предадоха Асошиейтед прес и Ройтерс, цитирайки съобщение на правителството в Лондон.\n\n\r\n\n\r\nСпоред съобщението от Даунинг стрийт премиерът, представяйки своите предложения, ще ги нарече \"честен и разумен компромис\", но същевременно и \"окончателна\" оферта, като ще посочи, че ако ЕС не се съгласи да ги обсъди, Великобритания ще се откаже от по-нататъшни преговори, пише БТА. \n                    \n                    \n                \n                \n                \n                \r\nСпоред вестник \"Дейли телеграф\", който е успял да получи достъп до плана на Джонсън, носещ условното название \"Две граници в продължение на 4 години\", след\r\nБрекзита Северна Ирландия ще остане част от единния пазар на ЕС най-малко до 2025 г., но ще напусне митническия съюз заедно с останалата част от Обединеното кралство.\n\r\nВестникът отбелязва, че Джонсън е обсъдил вчера своето предложение по телефона с европейските си колеги. То представлявало алтернатива на режима на предпазния механизъм (т.нар. \"бекстоп\"), който има за цел да гарантира, че границата между двете части на ирландския остров ще остане \"прозрачна\", т.е. без създаване на структури за контрол по нея. Именно този \"бекстоп\", който е предвиден в споразумението, постигнато между ЕС и правителството на предишната премиерка Тереза Мей, и досега остава възел на раздора в преговорите между Лондон и Брюксел.\n\r\nПредвижда се през 2025 г. еднокамарният парламент на Северна Ирландия да реши дали да продължи да действа по правилата на ЕС, или да се върне изцяло към спазване на британските правила, които до този момент вече силно ще се различават от европейските.\n\r\nПолитиците от ЕС досега неведнъж са подчертавали, че няма да се съгласят да бъде променен вече съгласувания предпазен механизъм. Главното, което го отличава от новото, ограничено във времето предложение на Лондон, е, че той е безсрочен. При липса на споразумение между Лондон и Брюксел, Северна Ирландия автоматично ще остане в състава на единния пазар и на митническия съюз на ЕС, за да не се допусне поява на \"твърда\" граница, разделяща острова.", "date": "2019.10.02", "title": "Джонсън предава \"окончателното\" предложение за Brexit"}
{"url": "https://www.dnes.bg/video-prognoza/2019/10/02/dnes-shte-e-toplo-temperaturite-na-mesta-shte-stignat-32-gradusa.424753", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Предимно слънчево и топло за периода ще бъде в цялата страна. Ще духа умерен вятър от южната четвърт. Температурите ще се повишат и дневните ще са предимно между 27° и 32°. \n\r\nПрез нощта ще бъде предимно ясно и почти тихо. Минималните температури ще са от 11° - 13° на места в Югозападна България до 17° - 19° по поречието на Дунав и Източна България\", съобщи синоптикът на  Никол Коилова.\n\r\nВ София минималната температура ще е около 13°, максималната – около 27°. Атмосферното налягане ще се понижи и ще е по-ниско от средното за месеца. \n                \n                \n                \r\nПо Черноморието ще е предимно слънчево. Ще духа умерен вятър от южната четвърт. Максималните температури ще са между 24° - 27°. Температурата на морската вода е 21-22°. Вълнението на морето ще е 1 - 2 бала. \n\r\nНад планините ще е слънчево с временни увеличения на облачността, без валежи. Ще духа умерен, по високите и открити части - до силен вятър от юг-югозапад. Температурите ще се повишат и максималната на височина 1200 метра ще бъде около 21°, на 2000 метра – около 15°. \n\r\nВ четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми. \n\r\nВ петък превалявания ще има на повече места из цялата страна, в югоизточните райони ще има и гръмотевична дейност. Със северозападния вятър, в източните райони вятър от север-североизток, захлаждането ще продължи, ще бъде по-интензивно и по-чувствително. Дневните температури в по-голямата част от страната няма да надхвърлят 17°-18°. \n\r\nВ събота вятърът ще отслабне. Облачността ще е променлива, по-често значителна, почти без валежи.", "date": "2019.10.02", "title": "Днес ще е топло, температурите на места ще стигнат 32 градуса "}
{"url": "https://www.dnes.bg/balkani/2019/10/02/paraliza-masovi-demonstracii-i-nacionalna-stachka-v-gyrciia.424752", "text": "Гръцките профсъюзи в частния сектор провеждат 24-часова стачка срещу проектозакон на консервативното правителство в Атина. От протестните действия е засегнат транспортът. Подготвят се масови демонстрации в цялата страна  по обяд, информира кореспондентът на БНР. \n\r\nСтачката ще засегне движението на метрото в двата дни, като в първия ден метрото няма да се движи по линии 2 и 3, а на 3 октомври е обявено тричасово спиране на метрото от 12:00 до 15:00 ч, алармират и от българското МВнР.\n\r\nАвтобусите, тролейбусите и трамваите ще спират работа на 2 октомври. Автобусите и тролейбусите ще се движат между 9:00 и 21:00 ч., а трамваите между 9:00 и 15:00 ч.\n\r\nНа 2 и 3 октомври стачката ще засегне и жп транспорта ОСЕ и влака между предградията на Атина и летището. \n                    \n                    \n                \n                \n                \n                \r\nЩе стачкуват и всички категории кораби, тръгващи от пристанищата Пирея, Рафина и Лаврио. Към стачката на 2 октомври ще се присъединят и банковите служители, както и Националната телекомуникационна компания.\n\r\nПрепоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват протести и възможни безредици.\n\r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107.\r\n ", "date": "2019.10.02", "title": "Парализа: Масови демонстрации и национална стачка в Гърция"}
{"url": "https://www.dnes.bg/politika/2019/10/02/karakachanov-severna-makedoniia-da-promeni-uchebnicite-po-istoriia.424756", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nПремиерът Бойко Борисов призна, че вицепремиерът и лидер на ВМРО Красимир Каракчанов \"раздава шамари\" на Скопие, а самият той обясни, че го прави с \"възпитателна цел\". \n\r\nНа 17 септември Европейският съвет трябва да реши дали да даде зелена светлина на Северна Македония по пистата към Европа. Дотогава българското правителство трябва да подготви позиция за това как страната ни да гласува. Всичко зависи от работата на междуведомствената комисия, която трябва да изглади исторически спорове около личности като Гоце Делчев.\n\n\n\r\nМинути преди Каракачанов да представи книгата си за Тодор Александров, с него се срещна репортер на .\n                    \n                    \n                \n                \n                \n                \r\n\"На 17 октомври България ще даде съгласието си за започване на преговори за присъединяване на Македония към ЕС. Първото министерско заседание обаче трябва да се случи, след като югозападната ни съседка изпълни своите задачи и задължения. Второто заседание пък, едва когато тя промени образователната си система и учебниците си по история\", категоричен бе Каракачанов.\n\r\nПо думите му само по този начин България може да заложи критериите за стъпките на Северна Македония. А ако тя не изпълни някои от тези стъпки, всичко приключвало.\n\r\n\"Македонската страна по всякакъв формален повод се бави, спори за дребни неща и се опитва да печели време. И не са виновни дотолкова членовете на македонската комисия. Те все пак са историци, а не чиновници. Основният двигател на работата на тази комисия от македонска страна беше бившият секретар на външното министерство на Република Македония Виктор Димовски. Именно той се занимаваше с операциите срещу България и даваше инструкции на македонската комисия. И вместо да бъде отстранен, той бе издигнат за шеф на специалните служби\", коментира още Каракачанов пред репортера на Bulgaria ON AIR Mиглена Георгиева.\n\r\n", "date": "2019.10.02", "title": "Каракачанов: Северна Македония да промени учебниците по история!"}
{"url": "https://www.dnes.bg/obshtestvo/2019/10/02/fondaciiata-na-silvi-vartan-s-darenie-za-bolnica-v-plovdiv.424786", "text": "Две реанимационни маси получи като дарение отделението по неонатология в УМБАЛ \"Пловдив\" от фондация \"Силви Вартан за България\", съобщиха от пресцентъра на лечебното заведение.\n\r\n\"Дарението е на стойност 56 000 лв. и е много необходимо за ежедневната ни работа. В отделението постъпват за лечение деца от цяла Пловдивска област, много от тях имат проблеми и се нуждаят от интензивни грижи, за което служат дарените ни реанимационни маси\", посочи началникът на отделението д-р Диана Аргирова. \n\r\nТя добави, че наличието на съвременна високоспециализирана техника е важно за обслужването на новородените деца, защото им осигурява добър старт и високо качество на живот.\n                    \n                    \n                \n                \n                \n                \r\nД-р Аргирова припомни също така, че фондацията на Силви Вартан не за първи път прави дарение на \"УМБАЛ-Пловдив\". През 2012 г. фондацията е осигурила на неонатологичното отделение лампа за интензивна фототерапия, която се ползва ежедневно и до момента е помогнала за лечението на стотици новородени деца.\n\r\nПрез това отделение всяка година преминават около 1200 новородени деца. От тях приблизително 15% са с различна степен на недоносеност, а друга част са с отклонения в жизнените функции.\n\r\n ", "date": "2019.10.02", "title": "Фондацията на Силви Вартан с дарение за болница в Пловдив"}
{"url": "https://www.dnes.bg/notifikacii/2019/10/02/vijdali-li-ste-mariian-policiiata-go-izdirva.424783", "text": "Плевенската полиция издирва Мариян Асенов Панталеев, 36-годишен, с адресна регистрация в с. Буковлък, съобщиха от Областната дирекция на МВР.\r\nМариян Панталеев е в неизвестност от 6:00 часа на 26 септември тази година, след като не се е върнал в дома си в Буковлък. Мъжът се издирва по молба на близките.\r\nТой е на видима възраст 35 – 40 години; ръст – среден; телосложение – нормално; лице – овално, бяло, коса –  бръсната; вежди – тънки; устни – дебели, месести; нос – правилен; очи – пъстри.\r\nОт проведените към настоящия момент издирвателни мероприятия Мариян Асенов Панталеев  не е установен.\r\n   \r\nУмоляват се гражданите, които имат информация за местонахождението на издирваното лице да се обадят на телефон 112 или в най-близкото поделение на МВР като анонимността им е гарантирана.      ", "date": "2019.10.02", "title": "Виждали ли сте Мариян? Полицията го издирва"}
{"url": "https://www.dnes.bg/akoshtete-vqrvaite/2019/10/02/soleno-sladko-kakvo-oznachava-gladyt-za-opredeleni-hrani.424774", "text": " Гладът за определени храни издава какво е здравословното ви състояние и от какво имате нужда, твърдят от британското издание на \"Cosmopolitan\".  От списанието са направили интервю с английския специалист по хранене Джо Траверс, който обяснява какво означава непрекъснатото жадуване за определени храни. Ето и какви са обясненията.\r\n\r\n \r\nСолта е нужна за по-доброто функциониране на мускулите. В повечето случаи, не е страшно, когато умирате да си хапнете нещо солено - просто имате нужда от повече сили. Гладът за солени храни издава, че просто на организмът му липсва тази съставка - това може да е причинено от дехидратация, електролитен дисбаланс и др. Тези състояния се появяват, ако сте повръщали, или сте се потили прекалено обилно.\r\n \r\n\r\n \r\nВсички знаем, че сладкото е вредно и че трябва да ограничаваме приема му. Но редовно се случва да жадуваме да хапнем нещо сладко, най-лошото е, когато това става късно вечер или през нощта. \"Гладът за сладко най-вероятно е заради ниско кръвно налягане\", обяснява специалистът. За да произвежда енергия, организмът иска захар и въглехидрати, затова когато сте изморени, ви се ядат сладкиши, месо, картофи.\r\n \r\n\r\n \r\nАко много ви се яде шоколад, вероятно е да имате дефицит на магнезий, но невинаги това е причината. \"Шоколадът съдържа магнезий, но има други храни, които са много по-добър източник на този елемент\", казва Траверс. Според него, гладът за шоколад отново може да показва, че сте с ниско кръвно и сте уморени. Но има и друго - много хора хапват шоколад, когато са стресирани. \r\n \r\n", "date": "2019.10.02", "title": "Солено, сладко: Какво означава гладът за определени храни?"}
{"url": "https://www.dnes.bg/cars/2019/10/02/v-berlin-otlojiha-zabranata-na-dizelite-niamat-znaci.424766", "text": "В Берлин ще се отложи въвеждането на забраната за движение на стари дизелови автомобили, защото общинските власти на два от районите в германската столица не са успели да осигурят и поставят пътните знаци навреме. \n\r\nОграниченията, обхващащи участъци от осем улици в Берлин в обща дължина 2,9 км, трябваше да са в сила от септември. Знаците, предупреждаващи шофьорите за тях, обаче се очаква да пристигнат между 7 и 11 октомври. Монтирането им ще отнеме още няколко седмици и те ще бъдат поставени \"в края на октомври, началото на ноември\", според говорители на районите Мите и Нойкьолн, предава БТА. \n\r\nВ германската столица от забраната за движение на дизелови автомобили със стандарт по-нисък от Евро-6 ще бъдат засегнати 192 000 коли, а в по-широкия район Бранденбург - 289 000. Шофьорите на по-старите леки автомобили, обхванати от забраната, които все пак искат да влязат в забранените зони, ще трябва да плащат 25 евро, а на товарни автомобили - 75 евро. Изключения са предвидени за живущите в тези зони, за автомобили на инвалиди, таксита, доставчици, ремонтни екипи, линейки. \n                    \n                    \n                \n                \n                \n                \r\nВсе още обаче не се знае как ще се следи за прилагането на системата.\n\r\nРедица германски градове въведоха забрани за движение на по-стари дизелови коли по определени улици след скандала дизелгейт от 2015 година. Частични забрани вече са е сила в Хамбург, Шутгарт, Кьолн и Бон. Решенето за налагане на ограничения и в Берлин бе взето след разпореждане на административния съд на Берлин от октомври миналата година по искане на екоактивисти.", "date": "2019.10.02", "title": "В Берлин отложиха забраната на дизелите, нямат знаци!"}
{"url": "https://www.dnes.bg/politika/2019/10/02/goranov-za-siderov-da-ne-destabilizirame-dyrjavata.424787", "text": "Нищо не налага да дестабилизираме държавата. Така финансовият министър Владислав Горанов отговори на въпрос може ли да се преразгледа коалиционното споразумение след снощното поведение на лидера на \"Атака\" и кандидат-кмет Волен Сидеров в национален ефир.\r\n\r\nГоранов каза след заседанието на МС, че такъв вариант не се обсъжда.\n\n\r\nНе мога да го похваля по някакъв начин или да стимулирам подобно поведение в ефир, каза обаче той и допълни, че всеки носи отговорност за действията си.\r\n\r\nНедопустимо е такова поведение на който и да е, независимо каква позиция заема, каза и министърът на туризма Николина Ангелкова. Тя посочи, че отношенията в малката коалиция са си между партиите в нея. \r\n\r\nДруги членове на кабинета обаче не пожелаха да коментират случая, сред тях вицепремиерите Дончев и Николова.\r\n ", "date": "2019.10.02", "title": "Горанов за Сидеров: Да не дестабилизираме държавата"}
{"url": "https://www.dnes.bg/muzika/2019/10/02/bili-hlapeto-i-venzy-vadiat-na-pokaz-falsha-i-lyjite.424777", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В новия музикален клип на Билян Моллов - Били Хлапето и Венцислав Роланд VenZy, мъжете вземат нещата в свои ръце и вадят на показ фалша и лъжите.\r\nЧетири години след първата си съвместна песен двамата изпълнители се завърнаха ударно с мелодичен разказ в черно-бяло, наречен \"Не очаквай\".\r\n\"Бях започнал инструментала, VenZy дойде една вечер и поукрасихме нещата. Една вечер го пуснах, досвирих го и го записахме. Много се радвам, че хората го усещат. Тази песен застоя, защото искам всичко да се направи като хората, не защото не съм бил готов да я пусна\", сподели Били Хлапето в \"България сутрин\".\r\n\"Усеща се винаги, когато сложиш истинска история в един проект\", допълни VenZy пред \r\nПървоначално идеята им за клипа е била съвсем различна, но впоследствие променят целия сценарий.", "date": "2019.10.02", "title": "Били Хлапето и VenZy вадят на показ фалша и лъжите"}
{"url": "https://www.dnes.bg/politika/2019/10/02/ns-otkaza-da-se-provejda-blic-kontrol-na-borisov.424788", "text": "\nМнозинството в парламента отказа да върне практиката от 42-ото и 43-ото Народно събрание всяка първа сряда на месеца да се провежда т.нар блиц-контрол към премиера и вицетата му.\n\n\r\nЗа това се обяви президентът Румен Радев в първия ден от новата сесия на парламента, а идеята му беше приета от БСП.\n\r\nТака левицата поиска поправки в Правилника за дейността на Народното събрание, според които последните 2 часа от всяко първо заседание на месеца в сряда да е посветен на този контрол, по време на който всеки депутат да може да задава премиера и заместниците му въпроси от общата политика на кабинета.\n                    \n                    \n                \n                \n                \n                \r\nСпоред червения Крум Зарков е нужно да се засили парламентарния контрол.\n\r\nТой припомни, че тази практика отпадна в 44-ото Народно събрание като основният мотив на мнозинството беше, че така или иначе законотворците могат да отправят своите въпроси към премиера по време на редовния петъчен контрол.\n\r\nИстината обаче била, че чрез преразпределяне на въпроси по различни ресори и строго пазен от председателите на НС, премиерът е дошъл едва няколко пъти на контрол в парламента.\n\r\nПавел Шопов от „Атака“ също се застъпи за блиц-контрола. Според него той бил прекрасна формула, дори една от най-добрите. Шопов смята, че е редно премиерът да идва по-често при депутатите, но същото се отнасяло и до вицетата му.\n\r\n„Въпросът е да идват тук и самозабравили се министри, които от месеци не са идвали. Зад широкия гръб на Бойко Борисов се крият други с още по-широки гърбове и върлуват“, скочи той.\n\r\nСпоред него от години нищо не се прави в цели насоки като въпросите за демокрацията, за доходите, за ромската престъпност и точно на въпроси по тези теми трябвало да отговарят вицепремиерите.\n\r\nКрасимир Ципов от ГЕРБ обаче обясни, че има 11 питания и 26 въпроса зададени към премиера като половината от тях са в несъответствие с правилника на НС за контрола.\n\r\nСпоред шефката на депутатите от ГЕРБ Даниела Дариткова няма друг премиер, който да е толкова близко до народа и да говори толкова често с хората.\n\r\n„Днес получих едно прозрение - какво ви е отнела демокрацията - отнела ви е блиц-контрола“, обърна се тя към левицата.", "date": "2019.10.02", "title": "НС отказа да се провежда \"блиц-контрол\" на Борисов "}
{"url": "https://www.dnes.bg/health/2019/10/02/ostavat-broeni-dni-do-forum-bremennost-i-detsko-zdrave-v-plovdiv.424789", "text": "Остават броени дни до третото издание на  на в Пловдив, което ще срещне бъдещи и настоящи родителите с водещи специалисти. Форумът се ще се проведе на 6 октомври, от 10 до 18 часа, в зала „България“ на Международния панаир, а посещението е безплатно.\n\r\nСлед фурора, който предизвика миналата година, тази есен \"Форум бременност и детско здраве“ ще обърне внимание на няколко актуални и нови теми, съобщиха организаторите. \"За\" или \"против“ приема на медикаменти по време на бременността и къде се крие същността на проблема ще обясни акушер-гинеколог в УМБАЛ \"Пловдив“. Бъдещите майки ще имат възможност да разберат защо е толкова важно да се взимат информирани решение по време на бременността директно от адвоката по медицинско право \r\n                    \n                    \n                \n                \n                \n                Що е то кенгуру грижа и повече за ползите от ефекта „кожа в кожа“ ще обясни , която ръководи неонатологичното отделение на УМБАЛ „Пловдив“. Сред новите теми, които ще засегне Форума в Пловдив, е и ехографският скрининг за вродена тазобедрената луксация при бебето, която ще бъде изнесена от , специалист по ортопедия и травматология.\r\nЗа профилактиката на честите заболявания по време на бременността ще говори, акушер-гинеколог в АГ „Селена“, а темата за здравето и активността на бъдещите майки ще коментира  магистър фармацевт.\r\nПовече за т.нар. дирижирано – водено от акушер-гинеколога раждане, в кои случаи се налага намесата му и какви са ползите и рисковете от това, ще разясни  – началник на клиниката по акушерство и гинекология в УМБАЛ „Свети Георги”. Акушерката от ЦРЗ „Д-р Васил Даскалов“  ще се фокусира върху акушерската грижа за позитивно раждане. Темата за съхранението на стволови клетки ще постави  ръководител на тъканна банка „Селена Целс“. \r\nЦенни съвети към родителите за развитието на зрението и грижата за детските очи ще даде офталмологът , а педиатърът ще очертае основните насоки, с които майките и бащите могат да разпознаят симптомите на респираторни заболявания. И тази година на Форума ще се изяснят ползите от ваксинопрофилактиката при децата, лектор по темата ще бъде \r\nПоследният панел на събитието е посветен на семейната психология и детското психо-емоционално развитие. Акушерката Петя Запрянова ще обясни защо кърмещите майки страдат по-рядко от следродилна депресия, а психологът Лучия Таскова ще очертае кризите, през които преминава детето. \n\r\nПо време на събитието интериорни дизайнери на IKEA ще покажат стъпка по стъпка какво трябва да съдържа перфектната и безопасна детска стая.\r\nОсвен полезна информация от топ специалисти, \"Форум бременност и детско здраве“ е подготвил и томбола с много награди. Сред тях са количка, столче за хранене, проходилка, инхалатор, термометър, термораница и още много полезни награди. Участието в томболата е безплатно, но за да се включват в нея бъдещите и настоящи родители трябва да са се регистрирали предварително .  \r\nПовече подробности за програмата на събитието в Пловдив на 6 октомври ще откриете , където може да се регистрирате безплатно за посещение и за томбола с много награди. За всички новости около Форума следете фейсбук страницата на събитието, както и Puls.bg.\n\r\nСъбитието се реализира с подкрепата на тъканна банка \"Селена Целс“, Future Health, Aptamil, Compass Invest.\r\nИнституционални партньори на \"Форум бременност и детско здраве“ са УМБАЛ „Пловдив“ и УМБАЛ „Свети Георги“ – Пловдив.\r\nМедийни партньори на Форума са Bulgaria ON AIR, Dnes.bg, Az-jenata, Az-deteto, Tialoto.bg, сп. „9 месеца“; „Новите родители“, „Първите седем“, „Дневникът на мама и татко“, Bebok.eu, Mama mia, Радио Family и Plovdiv-online.com.", "date": "2019.10.02", "title": "Остават броени дни до \"Форум бременност и детско здраве\" в Пловдив "}
{"url": "https://www.dnes.bg/football/2019/10/02/jrebiiat-za-kupata-levski-posreshta-cherno-more.424793", "text": "Днес бе изтеглен жребият за осминафиналите на Купата на България, в който участваха 11 елитни отбора и 5 участника от Втора лига.\n\r\nБезспорно най-интересната двойка е тази между Черно море и Левски, който по традиция страда срещу \"моряците\".\n\r\nПрез миналия сезон Черно море постигна драматичен успех, след като изравни за 2:2 в добавеното време, а после надвиха съперника с дузпи. Тогава обаче мачът беше във Варна и сега столичани имат възможност да вземат реванш на свой терен.\n\r\nЦСКА също ще има доста трудна задача, гостувайки в Кърджали на амбицирания Арда. Лудогорец гостува на Септември, а настоящият носител на Купата на България Локомотив Пловдив е домакин на Литекс.\n                    \n                    \n                \n                \n                \n                \r\nЕто и всички двойки:\n\r\nБотев (Гълъбово) - Витоша (Бистрица)\r\nАрда 1924 (Кърджали) - ЦСКА\r\nСлавия (София) - Ботев (Пловдив)\r\nСептември (София) - Лудогорец (Разград)\r\nЛевски (София) - Черно море (Варна)\r\nЛокомотив (Пловдив) - Литекс (Ловеч)\r\nБотев (Враца) - Кариана (Ерден)\r\nБерое (Стара Загора) - ЦСКА 1948 (София)\n\r\nМачовете ще се играят на 29-и, 30-и и 31-и октомври.\n\r\nОтзивите след жребия ", "date": "2019.10.02", "title": "Жребият за Купата: Левски посреща Черно море"}
{"url": "https://www.dnes.bg/business/2019/10/02/240-turisti-pochivat-u-nas-s-tomas-kuk-po-chernomorieto-ni.424790", "text": "240 туристи са още у нас по линия на фалиралата компания \"Томас Кук\". Те почиват по нашето Черноморие, в Златни пясъци и Слънчев бряг, каза ресорният министър Николина Ангелкова пред журналисти в МС. \r\n\r\nТуристите ще си заминат в следващите дни, а разходите по престоя им са изцяло поети от германски, британски и полски застрахователи на \"Томас Кук\" и не ангажират наши хотелиери.\n\n\n\r\n\r\n200 души са настанени в Златни пясъци, а останалите 40 в Слънчев бряг.", "date": "2019.10.02", "title": "240 туристи почиват у нас с \"Томас Кук\" по Черноморието ни"}
{"url": "https://www.dnes.bg/mish-mash/2019/10/02/pochina-kraliat-na-cheshkata-pop-muzika-karel-got.424795", "text": "На 80-годишна възраст, след кратко боледуване, почина световноизвестният чешки певец Карел Гот, съобщават от ТАСС.\r\n\"Карел Гот се спомина във вторник малко след полунощ. Той почина, заобиколен от семейството и близките си\", обяви продуцентката на изпълнителя Анета Щолцова в официално изявление.\r\nКарел Гот бе диагностициран с миелоидна левкемия преди месец. Той сам съобщи тежката новина. Още тогава музикантът заяви, че няма намерение да се отказва и ще се бори с болестта докато не я победи.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n ", "date": "2019.10.02", "title": "Почина кралят на чешката поп музика Карел Гот"}
{"url": "https://www.dnes.bg/index/2019/10/02/v-imeto-na-turizma-otvoriha-kontrolnata-zala-na-reaktor-4-na-chernobil.424791", "text": "След засиления туристически интерес към Чернобил, украинското правителство разреши достъпа до едно от ключовите места на взрива централата - контролната зала на реакторен блок 4, съобщават от bTV.\r\nТочно там през 1986 година Анатолий Дятлов, заедно с група съветски учени, провеждат тестове за сигурността. Те  спират охлаждащата система на ядрения реактор, а това довежда до огромна експлозия. Най-малко 54 души загиват.  Радиацията, която се отделя в атмосферата, достига до стотици хиляди други.\r\nИзчислено е, че под изградения от цимент и стомана саркофаг все още има 200 тона радиоактивно гориво. Новият саркофаг беше изграден и поставен над четвърти реактор на АЕЦ “Чернобил” през 2016 г.\n                \n                \n                \r\nМиналата седмица официални лица разведоха журналисти в контролната зала на реактор 4, която се намира под новия саркофаг, за да обявят новите туристически обиколки.\n\r\nОбиколката продължила едва няколко минути, за да не бъдат изложени гостите на големи нива на радиация. Всички туристи ще бъдат с маски и защитно облекло, като ще минават през скенери на влизане и на излизане от централата.\n\r\nНивата на радиация в самата централа са различни, но са концентрирани най-вече в почвата и растенията. Друга голяма опасност е радиоактивният прах, който покрива всичко. Служителите в централата пръскат всичко със специални химикали, като целта е този прах да не се вдига във въздуха.\n\r\nСамо тази година Чернобил и околностите са били посетени от повече от 82 хил. души. Местни експерти и лекари се притесняват, че засиленият интерес носи със себе си много здравни рискове.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.02", "title": "В името на туризма: Отвориха контролната зала на реактор 4 на \"Чернобил\""}
{"url": "https://www.dnes.bg/eu/2019/10/02/djonsyn-napuskame-es-na-31-oktomvri-kakvoto-i-da-stava.424816", "text": "Британският министър-председател Борис Джонсън обеща днес Великобритания да напусне Европейския съюз на 31 октомври, \"каквото и да става\", със или без споразумение.\n\r\n\"Това, което целият свят иска, е да се приключи с този въпрос и да преминем към нещо друго. Затова ние ще излезем от ЕС на 31 октомври, каквото и да става. Да осъществим Brexit-а. Можем, длъжни сме и ще го направим\", заяви Джонсън в реч на годишната конференция на Консервативната партия в град Манчестър.\n\r\n\"След три години и половина хората започват да имат усещането, че ги правят на глупаци. Те започват да подозират, че в тази страна има сили, които просто не искат Brexit изобщо да бъде осъществен. А ако се окаже, че тяхното подозрение е правилно, тогава смятам, че ще има сериозни последици за доверието в нашата демокрация\", каза той.\n                    \n                    \n                \n                \n                \n                \r\nПред съпартийците си премиерът каза, че днес представя на ЕС конструктивни и разумни предложения, които предвиждат компромис и за двете страни.\r\n\"Това е компромис от страна на Обединеното кралство и силно се надявам, че приятелите ни разбират това и на свой ред ще направят компромис\", допълни той.\n\r\nДжонсън настоя, че предложенията му няма да включват митнически проверки на границата в Северна Ирландия - един от основните поводи за разногласия в преговорите за Brexit, посочва Ройтерс, цитирана от БТА.\n\n\r\n\"При никакви обстоятелства няма да има проверки на или близо до границата в Северна Ирландия\", каза той. \"Ние ще уважаваме мирния процес и споразумението от Разпети петък\", заяви премиерът.\n\r\nСпоред него е необходимо ЕС да бъде готов да приеме нови технологии за уреждане на въпроса за предотвратяване на твърда граница между Ирландия и британската провинция Северна Ирландия.\n\r\nТой каза, че е готов да изведе Великобритания от ЕС без споразумение, ако общността не прояви повече гъвкавост.\n\r\nДжонсън изключи възможността за втори референдум за Brexit.\n\r\nПрепоръчвайки своята Консервативна партия преди евентуални скорошни избори, каквито мнозина очакват да има във Великобритания до края на годината, премиерът заяви, че правителството му ще повиши производителността и заплатите, ще контролира имиграцията и ще отдели повече пари за обществени услуги.\n\r\nТой заяви, че консерваторите не могат да позволят лейбъристкият лидер Джереми Корбин да дойде на власт.\n\r\n\"Ако Джереми Корбин бъде допуснат на \"Даунинг стрийт\", той ще повиши данъците ви, ще съсипе икономиката, ще разруши съюза между Великобритания и САЩ и ще разцепи Обединеното кралство. Не можем да позволим това да се случи\", каза Джонсън. \r\n ", "date": "2019.10.02", "title": "Джонсън: Напускаме ЕС на 31 октомври, каквото и да става!"}
{"url": "https://www.dnes.bg/sofia/2019/10/02/spark-moje-da-napusne-bylgariia-sled-vandalskite-proiavi.424817", "text": "Само за последните 3 дни 15 автомобила на компанията за споделени електрически коли SPARK станаха жертва на вандалски прояви. Само през изминалата нощ са били унищожени 7 автомобила. Опити за кражби, счупени стъкла и дори умишлени катастрофи са сред посегателствата над превозните средства, променили напълно градската среда.\r\nЗаради зачестилите атаки от SPARK публикуваха изявление, в което изразяват притеснението си, че нападението е организирано и може да остане безнаказано. Ако това продължи да се случва, продължаването на работата на услугата в България е застрашено.\r\nВ момента тече разследване по случая, като голяма част от колите са в полицията и няма яснота, кога ще бъдат освободени.\r\n                    \n                    \n                \n                \n                \n                \"Загубите са сериозни и продължават да се увеличават, защото текат лизинги, застраховки и тези автомобили в момента не могат да се използват и не носят приходи за компанията\", заяви пред журналисти Боян Бакърджиев от SPARK.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕто какво написаха от SPARK във Facebook:\r\nУважаеми потребители, за съжаление се обръщаме към вас по неприятен повод. SPARK е обект на масирана и организирана атака от страна на неизвестни към момента извършители. Само за последните три дни 15 автомобила от услугата са обект на груби вандалски прояви, опити за кражби, изпочупени стъкла и дори умишлени катастрофи. Извършителите действат организирано, с притеснително чувство за безнаказаност, като интензитетът на атаките им расте с всеки изминал ден.\r\nЗа втори път откакто услугата SPARK оперира в България сме изправени пред подобен проблем. Предишният случай беше преди година и тогава взехме решението да не повдигаме публично темата, защото вярвахме, че подобни проблеми, дори и от толкова крайно естество, са временни и подлежащи на бърза корекция. В момента даването на публичност е наложително, защото очевидно става въпрос за добре подготвено и организирано престъпление, в голям мащаб, който би могъл да доведе до невъзможност за по-нататъшно предоставяне на услугата за българските ни клиенти.\r\nЗа малко повече от две години, компанията за споделени автомобили SPARK реално промени градската среда, като даде възможност на десетки хиляди софиянци да ползват над 230 чисто нови изцяло електрически автомобили на достъпна цена. Услугата ни даде възможност на жителите и гостите на София да се убедят лично в предимствата на споделената икономика и електромобилността. С дейността си SPARK директно помага за решаването на едни от най-сериозните проблеми на жителите на София замърсения въздух, задръстванията и шума.\r\nРазчитаме, на бърза и ефективна намеса на компетентните органи да преустановят този зловещ вандализъм и да разкрият неговите извършители.\r\nОбръщаме се и към нашите над 50 000 потребители в София да съобщават за всяко посегателство, което забележат, и да сигнализират за всяко съмнително поведение на хора около автомобилите на SPARK. Всъщност ние сме просто оператор и организатор на услугата, а колите служат на гражданите на София.\r\nЕкипът на SPARK ще окаже пълно съдействие на разследващите органи, като в допълнение ще проведем и собствено разследване.\r\nSPARK e литовско-българска смесена компания, която оперира в няколко държави в Европа, но никъде досега не сме се натъквали на такова арогантно посегателство срещу собствеността.\r\nВярваме, че с подкрепата на огромната общност на SPARK и на официалните власти ще успеем да съхраним София като град, в който надеждно може да се инвестира в иновативни услуги и нови бизнес модели, които подобряват градската среда за всички.\r\n ", "date": "2019.10.02", "title": "SPARK може да напусне България след вандалските прояви"}
{"url": "https://www.dnes.bg/football/2019/10/02/liupko-petrovich-hvyrli-ostavka-cska-ostana-bez-trenior.424819", "text": "Загубата в Стара Загора от Берое се оказа последния мач за треньора на ЦСКА. Люпко Петрович хвърли оставка след слабите резултати на тима от началото на сезона и натиска на феновете на отбора. Новината за раздялата със сръбския специалист бе съобщена чрез официалния сайт на клуба, съобщава . \n\r\n\"Армейци, Наставникът на ЦСКА Люпко Петрович занапред няма да бъде начело на отбора. След среща със собствениците на клуба, той декларира намерението си да напусне поста, поемайки своята отговорност за представянето на тима. Въпреки опитите на ръководството да го убедят да не прибързва с решението си, сръбският специалист бе категоричен в желанието си, което в крайна сметка бе уважено. В предстоящата среща с \"Витоша\" (Бистрица) в събота червените ще бъдат водени от досегашните му помощници в треньорския щаб.\n                    \n                    \n                \n                \n                \n                \r\nЦСКА благодари на Люпко Петрович за досегашната му всеотдайна работа и му пожелава много успехи занапред!\", гласи официалното съобщение.\n\r\nВ момента ЦСКА е четвърто място в класирането, изоставайки на 8 точки от лидера \"Лудогорец\", на 7 от вечния съперник \"Левски\" и на една от \"Локомотив\" (Пловдив). След загубата от \"Берое\" преди дни феновете на ЦСКА от сектор Г официално поискаха оставката на Петрович и тази на главния мениджър на клуба - Стойчо Стоилов.", "date": "2019.10.02", "title": "Люпко Петрович хвърли оставка, ЦСКА остана без треньор"}
{"url": "https://www.dnes.bg/sofia/2019/10/02/moderna-aparatura-za-1-mln-lv-veche-raboti-v-iv-gradska-bolnica.424820", "text": "\nНова медицинска апаратура, за която бяха осигурени средства от Столична община, получи Четвърта градска болница в София. \n\r\nАпаратурата е за диагностика и лечение на заболявания на млечната жлеза, онкологични заболявания в областта на коремната хирургия, за диагностика и лечение на заболявания на отделителната система.\n\r\nВисокотехнологични апарати вече има в отделението по образна диагностика, вътрешно, хирургичен блок и урология. \n\r\nНов апарат за мамография и ехограф вече се ползват за диагностициране и лечение на пациентите. \n\r\nЗа закупуване на техниката Столична община е отпуснала 400 000 лв., а болницата е получила още 600 000 лв. по програма „Джаспър“.\n                    \n                    \n                \n                \n                \n                \r\n\"За 4 години Столична община е инвестирала 1,2 млн. лв. в IV Градска болница. По „Джаспър“ се финансират проекти само ако болницата е добре управлявана. С новата апаратура изследванията на пациентите стават по сигурни, по-точни и се повишава качеството на здравната услуга в общинската болница, коментира ресорният зам.-кмет Дончо Барбалов.\n\r\nТой добави, че за последните 4 години Столична община е инвестирала 55 млн. лв. в общинското здравеопазване. \n\r\nСредствата са за дофинансиране на здравни услуги, които не се покриват от здравната каса, за ремонти на сградите на болници и ДКЦ-та и закупуване на нова и модерна апаратура.\n\r\n\"Инвестициите са направени след подробен анализ на лечебните заведения. Ще продължим да работим на базата на анализи, които ни показват къде и от какво има нужда в системата на общинското здравеопазване\", допълни той.", "date": "2019.10.02", "title": "Модерна апаратура за 1 млн. лв. вече работи в IV градска болница "}
{"url": "https://www.dnes.bg/stranata/2019/10/02/dans-v-dai-plovdiv-shefovete-zapodozreni-za-korupciia.424823", "text": "ДАНС започна спецакция в Държавна агенция \"Автомобилна администрация\" в Пловдив. Служители от ръководството били под наблюдение по сигнали за корупция от няколко месеца.\r\n\r\nПри операцията са иззети много документи и няколко компютъра, съобщава Trafficnews. За разпит са отведени хора от ръководството на пловдивската структура.\r\nНачалникът на ДАИ - Пловдив Иван Въчков е в болнични от три месеца, а временно изпълняващ длъжността е Анна Генова. Тя не отговаря на мобилния си телефон към този момент.\r\n\r\nПреди половин година Окръжната прокуратура и Икономическа полиция проведоха мащабна акция в Пловдив. На 27 март 2019 г. бяха блокирани таксиметровите стоянки и офисите на четири от най-големите превозвачи в града. \r\n ", "date": "2019.10.02", "title": "ДАНС в ДАИ Пловдив, шефовете заподозрени за корупция"}
{"url": "https://www.dnes.bg/science/2019/10/02/ucheni-reshiha-kak-da-se-kolonizira-mars.424813", "text": "Учени от Югоизточния университет Нова във Форт Лодърдейл, Флорида, смятат, че микроби, вируси и гъбички трябва да са първите колонизатори на Марс, преди там да се заселят хора, съобщи Сайънс алърт.\n\r\nИдеята за заселване на микроорганизми на Марс противоречи на многогодишни принципи, които не допускат замърсяване на планета. Преди оборудване да се отправи в космоса, то трябва да мине санитарна обработка, която позволява съхраняването на изследваната среда в първоначалния й вид. Появата на земни организми на Марс ще попречи на търсенето на признаци на древен живот.\n\r\nСпециалистите са на мнение, че стартирането на процеси на тераформиране на Червената планета с помощта на микроорганизми е неизбежно и че без преднамерено замърсяване колонизацията на Марс е невъзможна. \n                    \n                    \n                \n                \n                \n                \r\nЗа първи колонизатори ще са подходящи екстремофили - предимно едноклетъчни, които могат да оцелеят в екстремни условия. Учените обаче не знаят какви точно организми ще са подходящи за целта и няма да попречат на тераформирането.\n\r\nИзползването на бактерии и други примитивни живи същества се обяснява с това, че размножавайки се, те ще започнат да променят състава на атмосферата и релефа на планетата. Така тя ще стане по-пригодна за заселване на хора.\r\n/БТА/", "date": "2019.10.02", "title": "Учени решиха как да се колонизира Марс"}
{"url": "https://www.dnes.bg/obshtestvo/2019/10/02/mf-se-otchete-biudjetyt-na-izlishyk-za-2018-a.424814", "text": "2018 г. приключи с превишение на приходите над разходите за бюджета на касова основа в размер на 135,1 млн. лева. Отнесено към БВП това представлява 0,1 % от БВП.\r\nТова е записано в годишния отчет за изпълнението на държавния бюджет на Република България  за 2018 г. и доклада към него, който правителството одобри и ще предложи на Народното събрание  да го разгледа и приеме.\r\nЗа сравнение, в разчетите към ЗДБРБ за 2018 г. е заложен дефицит за годината в размер на 1,1 млрд. лв., което означава, че се отчита номинално подобрение на бюджетното салдо с над 1,2 млрд. лв. Това допринесе за запазването на натрупаните значителни фискални буфери на разположение във фискалния резерв, пише в отчета.\r\n                    \n                    \n                \n                \n                \n                Салдото по КФП е положително за трета поредна година, след като за 2017 г. бе отчетен излишък в размер на 0,8 % от БВП. \n\r\nФискалният резерв към 31.12.2018 г. е 9,4 млрд. лв., в т.ч. 9 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.\n\r\nСъс същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2018 г. и Годишен отчет за състоянието на държавния дълг за 2018 г., които предстои да бъдат внесени в Народното събрание.\r\nОбщият паричен ресурс към 31.12.2018 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 922,29 млн. лв., от който 2 922,00 млн. лв. са оформени в годишни депозити с решения на управителния съвет на Фонда.\r\nРазмерът на държавния дълг към 31.12.2018 г. е 22,1 млрд. лв., което е значително под прага на предвиденото в ЗДБРБ дългово ограничение от 23,5 млрд. лева.", "date": "2019.10.02", "title": "МФ се отчете: Бюджетът на излишък за 2018-а"}
{"url": "https://www.dnes.bg/politika/2019/10/02/karakachanov-vs-siderov-ne-na-pornografiiata-v-politikata.424824", "text": "Лидерът на ВМРО Красимир Каракачанов остро разкритикува доскорошния си коалиционен партньор Волен Сидеров, председател на \"Атака\" заради поведението му в предаването \"Референдум\" по БНТ за местните избори. \n\r\n\"Грозните сцени са обида както за гостите в студиото, така и за работещите в телевизията, за цялата журналистическа гилдия и за българските зрители\", написа в позиция воеводата. \n\n Повод за недоволството както на Каракачанов, така и на шефката на депутатите от ГЕРБ Даниела Дариткова и на председателя на НС Цвета Караянчева, стана скандала, който предизвика Сидеров. \n\r\nЗаедно с него в студиото на БНТ бяха Даниела Дариткова, Деница Златева от БСП, Халил Летифов от ДПС, Юлиан Ангелов от ВМРО, Стефан Иванов от НФСБ и Веселин Марешки от \"Воля\", а темата на дебата беше предстоящи местен вот. Волен Сидеров взе думата още от самото начало и влезе в конфронтация с представителя от вече бившите коалиционни партньори на \"Атака\" ВМРО.\n                    \n                    \n                \n                \n                \n                \r\nВ крайна сметка микрофонът на Сидеров беше изключен и служители на телевизията и охранителна опитаха да изведат политика от студиото.\n\r\nСпоред Каракачанов това поведение на Сидеров е недопустимо. \n\r\n\"Реакцията на водещата Добрина Чешмеджиева и последвалите действия от страна на БНТ са достойни и аз и ВМРО категорично подкрепяме професионализма на журналистите в абсурдната ситуация, в която ги постави един меко казано лабилен човек\", допълва още Каракачанов.\n\r\nТой смята, че българските журналисти трябва да знаят, че се ползват с обществената подкрепа, за да изпълняват своите задължения безпристрастно. \n\r\n\"Когато обаче са подложени на вербална, а в много случаи и на физическа агресия, това дава едно усещане за обществена незрялост, характерно за народи, далеч от нашите географски ширини. Недопустимите обиди, арогантност и демонстрацията, че някой е над закона и над общоприетите норми са откровена обида за българския народ. Ето защо аз съм убеден, че именно суверенът в лицето на избирателите отново ще даде урок и ще игнорира агресивните субекти от политическата сцена\", посочва Каракачанов. \n\r\n\"Нека всички заедно да кажем не на порнографията в българската политика\", призовава той.", "date": "2019.10.02", "title": "Каракачанов vs Сидеров: Не на порнографията в политиката!"}
{"url": "https://www.dnes.bg/sport/2019/10/02/priznanie-senshi-s-debiut-v-rusiia.424827", "text": "Набиращата сериозна популярност бойна верига SENSHI получи поредно признание. Двама доказани бойци – Ян Соукуп и Тимур Гасташев, ще премерят сили в киокушин мач по правилата на KWU SENSHI.\n\r\nНай-добрият чешки каратист и двукратният световен шампион се срещат на 1 ноември в „Лужники Спортс Палас“ (Москва), като са част от зрелищната гала „Битва Чемпионов 11: Школа против школы“.\n\r\nСоукуп е европейски шампион, сребърен медалист от Световното първенство и първенец на престижната надпревара „All Japan“. Гасташев е познат у нас – спечели първото издание на „SENSHI Cup“ товя лято в Камчия при 95-килограмовите, освен това е световен и европейски шампион.\r\n                    \n                    \n                \n                \n                \n                Главен съдия ще бъде Сенсей Александър Пичкунов, който е генералният секретар на най-голямата киокушин организация KWU. Легендарният боец има финал на световните серии Гран При по К-1 през 2007 и 2008 година. Освен това е и бронзов медалист от Световното първенство по карате киокушин през 2005, сребърен медалист от първенството на Русия по киокушин през 2004 и победител в Купата на Русия по киокушин от 2001.\r\n", "date": "2019.10.02", "title": "Признание: SENSHI с дебют в Русия "}
{"url": "https://www.dnes.bg/notifikacii/2019/10/02/inkasatorka-iskala-po-10-lv-za-chistene-na-vodomeri-v-montana.424818", "text": "Мнима инкасаторка събирала пари за почистване на водомери в Монтана, местната полиция я издирва, съобщиха от Областната дирекция на МВР.\r\nЖена на средна възраст се представяла се за служител на ВиК в града и събирала пари от хора в блокове.\r\nВчера непознатата звъняла на няколко врати на апартаменти в блокове по улица \"Климент Охридски\" в Монтана, представяла се за инкасатор на местното ВиК и искала да влезе и да види водомерите. След като ги поглеждала, непознатата заявявала, че имат нужда от почистване и ще изпрати човек за това.\r\nТя карала стопаните на жилищата да се подписват в някаква книга и да платят по 10 лева за почистването на водомера.\r\nВ един момент мъж на 79 години поискал да види каква е книгата и списъкът, в който се подписва, и непознатата избягала. Той обаче успял да дръпне дамската й чанта, в нея имало лична карта на името на 41-годишна жена от София.\r\nПо случая е образувано досъдебно производство за измама по член 209 от НК, който предвижда затвор до 6 години.", "date": "2019.10.02", "title": "\"Инкасаторка\" искала по 10 лв. за чистене на водомери в Монтана"}
{"url": "https://www.dnes.bg/akoshtete-vqrvaite/2019/10/02/4-zodii-koito-sa-nai-talantlivi.424781", "text": "Те са добри във всичко, с което се захванат, сякаш просто имат вроден талант за много неща. Всички им се възхищават за лекотата, с която постигат успехи, и тайничко им завиждат. Отлични са и в училище, и в работата, и са много креативни. Ето кои са най-талантливите зодиакални знаци.\r\n\r\n \r\nДевите са добри в много неща и винаги успяват. Те просто са перфекционисти, затова не допускат да изостанат в нещо и искат да покажат умения във всяка сфера. Ще направят каквото трябва, дори ще станат победители. Мотивирани са да успеят. Умни са, което им помага да се съсредоточат над целите си и да постигат цели.\r\n \r\n\r\n \r\nТе са известни с това, че работят много здраво - истински работохолици. Интересното е, че всичко им върви, могат да се занимават с много неща едновременно и да успеят във всяко едно от тях. Тренират много, учат, упражняват се и стават най-добрите. Те са решителни, поставят си цели, постигат мечтите си. Много амбициозни зодии. Нищо не може да ги спре.\r\n \r\n", "date": "2019.10.02", "title": "4 зодии, които са най-талантливи"}
{"url": "https://www.dnes.bg/mestni-izbori-19/2019/10/02/bitkata-za-sofiia-fandykova-shte-udari-manolova-na-balotaj-s-5.424850", "text": "В София ще има балотаж и той ще бъде между кандидатите за кмет Йорданка Фандъкова и Мая Манолова, смята  Юлий Павлов от Центъра за анализи и маркетинг, който представи резултатите от проучване за електоралните нагласи в Столичната община един месец преди местните избори.\r\nДопитването е направено сред 1007 пълнолетни граждани на Столичната община между 20 и 30 септември. Проучването е със собствено финансиране и е част от изследователската програма на Центъра за анализи и маркетинг.\r\nза Йорданка Фандъкова биха гласували 43,2% от гласуващите, за Мая Манолова - 39,2%, за Борислав Игнатов - 5,1%, за Ангел Джамбазки - 4%, за Волен Сидеров - 1,2%, за Десислава Иванчева - 0,7%, показват данните от изследването.\r\n                    \n                    \n                \n                \n                \n                 между Йорданка Фандъкова и Мая Манолова за настоящата кметица биха дали вота си 47,1% от гласуващите на първи тур, а за Манолова - 42,4%. 10,7% заявяват, че няма да гласуват на такъв балотаж.\r\nДали преднината на Йорданка Фандъкова ще се запази, ще се увеличи или ще намалява, зависи от това как ще протече кампанията, отбеляза анализаторът. Трудно е да говорим за привличане на нови избиратели, кампанията трябва да е насочена към мобилизиране на тези, които вече са направили избор, да излязат и да гласуват, както и да не се допуска демобилизация, посочи той.\r\n, ГЕРБ-СДС биха получили 38,7% от гласовете на гласуващите, БСП - 29,7%, \"Демократична България\" - 7,9%, ВМРО - 4,4%, \"Атака\" - 1,6%, \"Движение 21\" - 1,5%.\r\nЗа Партията на зелените биха дали вота си един процент, за ДПС - 0,7 на сто, за АБВ - 0,6 процента, за ДБГ и \"Глас народен\" - по 0,5 на сто.\r\nМного е рано за прогнози , но трудно може да бъде стопена разликата между ГЕРБ и БСП, както и трудно може ГЕРБ да си повиши резултата и да получи пълно мнозинство, коментира Павлов, цитиран от БТА.\r\nСпоред данните 57,1% от анкетираните със сигурност са решили да гласуват и са решили за кого, 10,3 на сто смятат да гласуват, но все още не са избрали за кого, 15,4% все още не са решили дали да отидат до урните, а 17,2% са категорични, че няма да гласуват.\r\nОчакванията на Юлий Павлов са, че като избирателната активност ще зависи и от кампанията. Той уточни, че данните са моментна снимка, а не прогноза.\r\nПовече от три към едно е съотношението между хората, които смятат, че София се е променила към по-добро в последните години, спрямо тези, които са на мнение, че се е променила към по-лошо, коментира анализаторът. Според 19,9 на сто от анкетираните София се е променила към по-добро през последните години, а 31,6 на сто - по-скоро към по-добро, като общият им сбор е около 52 процента.\r\nНяма съществена промяна, отговарят 31,9 на сто, а промяна по-скоро към по-лошо и към по-лошо виждат съответно 11,9 на сто и 2,7 процента, тоест около 15 на сто.\r\nВляво от центъра като политически възгледи се самоопределят около 26 на сто от анкетираните, 32,2 на сто се самоопределят като центристи, а вдясно от центъра са 32,5 на сто.\r\n----------------------------------------------------------\r\n", "date": "2019.10.02", "title": "Битката за София: Фандъкова ще удари Манолова на балотаж с 5%"}
{"url": "https://www.dnes.bg/world/2019/10/02/britanskiia-kabinet-s-predlojenie-za-sporazumenie-s-es-za-irlandskata-granica.424857", "text": "Британското правителство публикува предложението си за компромис за ирландската граница с цел избягване на излизане от ЕС без споразумение на 31 октомври, предаде Ройтерс.\n\r\nСпоред Лондон това предложение, което се съдържа в писмо на премиера Борис Джонсън до председателя на Европейската комисия Жан-Клод Юнкер, ще позволи да се избегнат физически митнически проверки на границата между двете Ирландии.\n\r\nПланът заменя спорния \"предпазен механизъм\" от предишното споразумение и предвижда Северна Ирландия да е в същата митническа зона като Великобритания, но регулациите на ЕС да важат за тази британска провинция за известен преходен преход. \n\r\nПрез това време в Северна Ирландия ще се въведе система на декларации с опростена процедура за малките фирми, за да се избегнат митнически проверки.\n                    \n                    \n                \n                \n                \n                \r\nВ документа се казва, че предложенията осигуряват целостта на общия пазар на ЕС и се съобразяват със Споразумението от Разпети петък, с което през 1998 г. бе сложен край на три десетилетия конфликт в Северна Ирландия.\n\r\nСеверноирландската Демократична юнионистка партия, която подкрепя Борис Джонсън в британския парламент, одобри тези предложения на премиера.\n\r\nПартията заяви, че предложенията не застрашават вътрешния пазар на Обединеното кралство и опазват Споразумението от Разпети петък.\r\n", "date": "2019.10.02", "title": "Британския кабинет с предложение за споразумение с ЕС за ирландската граница "}
{"url": "https://www.dnes.bg/index/2019/10/02/vezni-vodolei-na-koi-zodii-shte-im-vyrvi-prez-oktomvri.424830", "text": "Лятото бързо се изтъркули и ето че изпращаме последните топли дни. Есента идва с нови емоции и изненади за представителите на определени знаци. \r\nСпоред астролозите, октомври е месец, в който хората трябва да се отпуснат и рискуват по-често. Следващите дни ще ви дадат възможност да станете по-уверени в способностите и направите добро впечатление на околните. \r\n \r\nЗа три зодии следващите 30 дни определено ще бъдат късметлийски. Това важи и за представителите на знаците, които са с такъв асцендент. Ето и кои са те: \r\n \r\n\r\n \r\nРодените под този знак ще имат благоприятни условия за стартиране на ново начинание. Октомври ще им донесе развитие както в професионлания, така и в личния живот. Ако до момента сте имали неуспехи или лош късмет, оставете всичко зад гърба си и започнете на чисто. Няма да ви е лесно, но ще имате достатъчно енергия, за да изградите основата за нещо хубаво. Голям успех ще имат Везните, които отдавна кроят планове, но все нещо им куца, за да ги осъществят. \r\n \r\n\r\n \r\nЗвездите ще донесат разнообразие в живота на Водолеите през октомври. Не се стискайте, а инвестирайте в спомени и пътувайте. \r\n \r\n", "date": "2019.10.02", "title": "Везни, Водолей... На кои зодии ще им върви през октомври?"}
{"url": "https://www.dnes.bg/notifikacii/2019/10/02/po-stotina-migranti-dnevno-probvat-da-vliazat-u-nas-ot-gyrciia.424839", "text": "Средно по около сто души на ден правят опити за влизане в нашата страна от Гърция, посочи зам.-министърът на вътрешните работи Стефан Балабанов преди участие в кръгла маса на тема \"Всеобхватната координация на миграционния процес\", която се провежда в НС.\r\nЗам.-министърът отбеляза, че в нашата страна по отношение на мигрантите всичко е спокойно. Попитан колко мигранти минават през страната ни и продължават към Западна Европа, Балабанов отговори, че \"засега никой не минава\".\r\n\"С общото взаимодействие с турската и гръцката гранична полиция, ние ги прихващаме още на тяхна територия и те отново си ги взимат обратно\", посочи зам.-министърът.\r\nПо време на конференцията за миграционния процес председателят на парламентарната комисия по вътрешна сигурност заяви, че според тенденциите Европа ще продължи да бъде привлекателно място за мигрантите.\r\n                \n                \n                Анализаторът в Европейският съвет за външна политика Даниел Стефанов коментира, че ЕС трябва да се стреми към управление на миграцията, а сега е фокусиран само към отделни елементи.\r\nВ изказването си на кръглата маса зам.-министър Стефан Балабанов заяви, че сътрудничеството на трети страни по мигрантския проблем не е достатъчно ефективно и ЕС трябва да го засили. По думите му ЕС трябва да подпомогне транзитните държави чрез финансова или друга помощ, както и да работи по укрепване на държавите по произход,ь допълва БТА.", "date": "2019.10.02", "title": "По стотина мигранти дневно пробват да влязат у нас от Гърция "}
{"url": "https://www.dnes.bg/health/2019/10/02/koi-sa-nai-golemite-vragove-na-syrceto.424856", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХората със сърдечна недостатъчност, над 50 годишна възраст у нас, вече са над 150 хиляди. По-лошото е, че голяма част от тях получават мрачна прогноза и следва ранна смърт. А причините затова са много.\r\n\r\nПонякога твърде закъснялата медицинска помощ, понякога лошата връзка между пациент и лекар, заради която е виновна системата.\r\nСъщо така все още у нас се говори за липса на адекватен регистър за пациентите със сърдечна недостатъчност. Същите тези хора, при които смъртността е най-висока. И достига 20 хиляди на година.\r\n\r\nПроф. Арман Постаджиян, председател на Българската лига по хипертония, говори в \"Директно\" по Bulgaria ON AIR за най-големите врагове на сърцето.  \r\n\r\n", "date": "2019.10.02", "title": "Кои са най-големите врагове на сърцето?"}
{"url": "https://www.dnes.bg/mish-mash/2019/10/02/kakvo-e-da-rabotish-s-ilon-mysk-bivshi-go-sravniavat-s-okoto-na-sauron.424812", "text": "Тази година бе белязана с много възходи и падения за Илон Мъск. Той бе обявен за най-вдъхновяващият лидер в технологичната индустрия. Ала едновременно с това отпадна от класацията на Glassdoor за най-добри изпълнителни директори, която се съставя според отзивите на служителите.\r\nСпоред подчинените на Мъск, той може да бъде брилянтен, но много темпераментен. Девет бивши служители на Tesla решиха да разкажат пред Business Insider какво е да работиш с един от най-големите футуристи в света. Осем от тях пожелават анонимност, тъй като не искат да бъдат застигнати от отмъстителността на Мъск.\r\nСпоред двама от тях, повечето служители се страхували да кажат на бизнесмена, че не са съгласни с него.\r\n                    \n                    \n                \n                \n                \n                \"Заради целият натиск, който оказва върху екипа си, дори и хората с опит не смеят да говорят срещу него“, казват те. Думите им потвърждава бивш мениджър в компанията, който добавя, че колкото и пъти да си е говорил с Мъск по телефона, той така и не запомнил името му.\r\n\"Но това беше добре, защото в момента, в който спомене името ти, означава, че напускаш компанията“, добавя той.\r\nАла от друга страна, някои от бившите служители на бизнесмена твърдят, че в повечето случаи Мъск бил прав.\r\n\"Осъзнавах, че в 90% от случаите, в които не бях съгласен с него, той се оказа прав“, казва бивш висш служител.\r\nНикой не отрича, че Мъск е ужасно умен.\r\n\"Каквото и да си помислиш, той винаги е десет стъпки пред теб. Трябва да мислиш десет пъти по-дръзко от него, за да си успешен“, казва бивш мениджър. Той допълва, че ако изпълнителният директор хареса идеята ти, не губи време, за да я вкара в действие.\r\nЧесто Мъск се повлиявал от това, което чете в социалните мрежи.\r\n\"Той променяше стратегията на компанията за една нощ. Ако в медиите пише, че Tesla има проблем с продукцията, започваме да работим върху нея. Когато вече никой не пише за това, той мести вниманието си на онзи проблем, за който са започнали да говорят“, казва висшият служител.\r\nТой, заедно с още двама негови колеги твърдят, че Мъск не е давал на висшите си служители достатъчно свобода да взимат решения.\r\n\"Има само един човек, който взима решения в Tesla. Това е Илон Мъск“, казват те.\r\nПо думите на бивш производствен инженер, геният има много високи стандарти, което често водело до това да пренебрегне работата на някого и да го накара да започне отначало. Това често водело до по-високи разходи, но качеството на Tesla било тест за перфекционизма на Мъск.\r\n\"Tesla е инженерен рай, където моливът никога не бива оставян“, казва производственият инженер.\r\nНо Мъск понякога си поставял и нереалистични цели без реалистичен план как да ги постигне.\r\n\"Живеем в свят, в който ако не намериш решение на даден проблем и той не бъде премахнат до дни, с теб е свършено. За това е по-добре да си мълчиш“, казва един от бившите мениджъри.\r\nНеговият бивш шеф често коментира сфери, като автономните коли и финансовото представяне на Tesla и поставя цели, които и до днес, компанията му не е изпълнила в обещаните срокове.\r\nСпоред друг служител на Мъск, да привлечеш вниманието на гения към някой от проектите може да е пагубно.\r\n\"Неговото внимание е като Окото на Саурон от „Властелина на пръстените“. Не винаги е добро“, казва той.\r\nЕдинственият, който застава с името си пред Business Insider е старши инженерът по производството Майкъл Стивънс, който работи в Tesla от 2010 г. до 2012 г.  По думите му, Мъск „мисли извън кутията“.\r\nПо време на една от последните им срещи геният попитал служителите си какво виждат в едно кенче сода. След като всички отговорили, дошъл ред и на Мъск, който заявил, че в содата вижда космически кораб, ако увеличиш многократно размера на кенчето.\r\n ", "date": "2019.10.02", "title": "Какво е да работиш с Илон Мъск? Бивши го сравняват с Окото на Саурон"}
{"url": "https://www.dnes.bg/temida/2019/10/02/plamen-georgiev-veche-ne-e-prokuror-stava-konsul-vyv-valensiia.424853", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрокурорската колегия на Висшия съдебен съвет освободи от длъжност Пламен Георгиев днес на свое заседание. Решението беше взето с пълно единодушие от 9 гласа. \nГеоргиев подаде оставка като прокурор от Специализираната прокуратура, след като беше назначен за консул във Валенсия.\r\n\r\nСамо преди няколко дни испанското правителство одобри официално Георгиев да заеме поста.", "date": "2019.10.02", "title": "Пламен Георгиев вече не е прокурор, става консул във Валенсия"}
{"url": "https://www.dnes.bg/obshtestvo/2019/10/02/kak-se-pravi-pica-za-30-sekundi-razkazva-29-godishen-shef-gotvach.424815", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Наричат Цветелин Първанов майстор на италианската кухня, човекът, който може да ви приготви пица \"Маргарита\" за около 30 секунди. Макар да е само на 29 години, той вече е шеф готвач, а в заведението, където работи, дори има паста, кръстена на негово име.\r\n \r\n\"Може да се каже, че съм самоук. Започнах преди няколко години на морето, стана ми интересно. Започнах да чета, да си записвам рецепти, за да се усъвършенствам\", казва Цветелин пред Bulgaria ON AIR. \n\r\nСледват медали от републикански, европейски и световни шампионати по готварство, включително от тазгодишното състезание пица \"Класика\", което се провежда в Румъния. Там Цветелин и екипът му грабват първото място. \n                    \n                    \n                \n                \n                \n                \r\nКаква е разликата между българската и италианската пица и за колко време успяха да приготвят пица - ", "date": "2019.10.02", "title": "Как се прави пица за 30 секунди? Разказва 29-годишен шеф готвач"}
{"url": "https://www.dnes.bg/stranata/2019/10/02/stara-zagora-s-bezplaten-internet-na-kliuchovi-za-grada-mesta.424825", "text": "Община Стара Загора предоставя безплатна интернет връзка на 10 ключови за града и гражданите му места, със средства спечелени по проекта WiFI4EU на Европейската комисия, съобщиха от Общината.\r\n\r\nСвободно в мрежата ще сърфират посетителите на парковете „5-ти октомври“, „Тракия“, „Александър Стамболийски“, „Св. Игнатий Старозагорски“, „Зеления клин“, Станционната градина. Безплатен достъп до интернет е осигурен и за пространството около Музея на религиите, както и на бадминтон площадката в парк „Митрополит Методий Кусев“. \r\n\r\nWiFi4EU е по инициатива на българския еврокомисар Мария Габриел и е предназначена за граждани и посетители на ЕС, които ще имат безплатен достъп до безжичен интернет на обществени места. \r\n ", "date": "2019.10.02", "title": "Стара Загора с безплатен интернет на ключови за града места"}
{"url": "https://www.dnes.bg/obshtestvo/2019/10/02/i-medicinski-nadzor-s-proverka-za-pochinaloto-v-razgrad-dete.424852", "text": "Изпълнителна агенция \"Медицински надзор\" е започнала проверка по случай с починало дете в болница \"Св.Иван Рилски - Разград\" АД, съобщиха от пресслужбата на Министерството на здравеопазването. \n\r\n\r\nДетето е било на 11 месеца и е починало в инфекциозното отделение на болницата, припомнят от там.\r\n\r\nПо-рано днес Окръжната прокуратура в Разград съобщи, че започва разследване за смъртта на 11-месечното момченце. \r\n\r\nВ прокуратурата е постъпила жалба от родителите на детето, родено през октомври 2018 г., към която са приложени медицински документи. Образувано е досъдебно производство по повод смъртта му.\r\n\r\nСпоред наблюдаващия прокурор налице са процесуални основания за образуване на производството за евентуално извършено престъпление по член 123, ал. 1 от Наказателния кодекс.", "date": "2019.10.02", "title": "И \"Медицински надзор\" с проверка за починалото в Разград дете"}
{"url": "https://www.dnes.bg/stranata/2019/10/02/bez-cigari-i-alkohol-v-poshtenskite-pratki.424847", "text": "Забрана за изпращане и получаване на акцизни стоки чрез пощенски пратки се въвежда с промени в данъчното законодателство, одобрени от правителството, които кабинетът ще предложи за приемане от парламента.\r\nАкцизни стоки са например цигарите и алкохолът. Ще има конкретни изключения, посочени в закона, а за нарушения са разписани санкции.\r\nДруга промяна предвижда пощенските пратки да бъдат проверявани от куриерските фирми, а подателят и получателят да бъдат задължени да представят документ за самоличност при изпращане и получаване на стоките.\r\nПредлагат се и редица промени, които предвиждат намаляване на административната тежест.\r\nСред тях например е отпадане на задължението за представяне на документ от компетентен орган в общината при прекратяване на регистрацията на превозно средство.\r\n ", "date": "2019.10.02", "title": "Без цигари и алкохол в пощенските пратки "}
{"url": "https://www.dnes.bg/world/2019/10/02/putin-ne-namira-nishto-pritesnitelno-v-razgovora-mejdu-zelenski-i-trymp.424844", "text": "Президентът на Руската Федерация Владимир Путин защити американския си колега Доналд Тръмп във връзка с обвиненията, че държавният глава на САЩ е оказвал натиск над Киев да дискредиритра политическия опонент на Тръмп Джо Байдън, като заяви че няма \"нищо компроментиращо“ в стенограмата на разговора.\r\n\"Не виждам нищо компроментиращо в разговора между Тръмп и украинският лидер Зеленски“, заяви Путин.\r\n ", "date": "2019.10.02", "title": "Путин не намира нищо притеснително в разговора между Зеленски и Тръмп"}
{"url": "https://www.dnes.bg/politika/2019/10/02/ocenka-ot-bsp-deputatite-reagirali-byrzo-za-sykratenoto-sledstvie.424860", "text": "Няма да има cъкрaтeнo cлeдcтвиe при убийcтвo, рeшихa eдинoдушнo дeпутaтитe в прaвнaта кoмиcия. \n\r\n\"Необходимо беше, след като има такава реакция. Своевременно реагираха народните представители. Възможно е да е закъсняла, но сега има бурна обществена реакция и се реагира съобразно нея\", коментира депутатът от БСП Красимир Янков в \"Денят ON AIR\". \n\nСпоред него тeпървa щe имa cпoр в плeнaрнaтa зaлa дaли cъкрaтeнoтo cлeдcтвиe дa oтпaднe и при тeжкa тeлecнa пoврeдa, кaктo иcкa oпoзициятa, или дa ocтaнe caмo при oтнeмaнe нa чoвeшки живoт, кaквoтo щe е прeдлoжeниeтo нa ГEРБ.\n\r\nКрасимир Янков изрази мнение и относно казуса с Джок Полфрийман.\n                    \n                    \n                \n                \n                \n                \r\n\"Удоволетворен съм от тази реакция, която показва, че имаме будно общество по отношение на освобождаването на Джок Полфрийман. Мисля, че засиленият обществен интерес ще доведе до много внимателно анализиране на всички факти и обстоятелства\", \n\r\nПо думите му това тежко престъпление трябва да бъде наказвано сурово. Той бе категоричен, че законите в България са добри и са синхронизирани с тези в Европейския съюз. \n\r\nДепутатът коментира и ситуацията преди местния вот.\n\r\n\"Големите партии, каквато е и БСП, имат възможността бързо да се мобилизират. Имат активисти, които да поемат тази част, която наричаме кампания. Не само БСП, но и другите партии работят за представяне на своите кандидати\", заяви още Янков.", "date": "2019.10.02", "title": "Оценка от БСП: Депутатите реагирали бързо за съкратеното следствие"}
{"url": "https://www.dnes.bg/world/2019/10/02/godina-sled-ubiistvoto-na-hashogi-princ-salman-zdravo-dyrji-vlastta.424680", "text": "Година след убийството на журналиста Джамал Хашоги, саудитският престолонаследник Мохамед бин Салман продължава уверено да държи юздите на властта в богатата на петрол монархия, а международната му репутация изобщо не е накърнена, пише ДПА.\n\r\nНяколко седмици след убийството на саудитския журналист дисидент миналия октомври в саудитското консулство в Истанбул принц Салман игнорира вълната от възмущение в целия свят и присъства на срещата на върха на Г-20 в Аржентина.\n\r\nНаследникът на трона се къпеше в светлината на прожекторите в Буенос Айрес, срещайки се със световни лидери, включително президента на САЩ Доналд Тръмп и руския президент Владимир Путин. Малко след срещата на Г-20 Мохамед направи регионална обиколка в Мавритания, Тунис и Алжир.\n                    \n                    \n                \n                \n                \n                \r\nПрез последната година 34-годишният член на кралското семейство много държеше да демонстрира, че негативните последици от убийството на Хашоги не са го превърнали в международен парий. Бидейки любим син на престарелия крал Салман, Мохамед рядко пропуска голямо събитие в страната или в чужбина.\n\r\nТой обаче така и не е направил посещение в САЩ - най-верния съюзник на Рияд, нито пък в някоя европейска страна.\n\r\nХашоги - коментатор на \"Вашингтон пост\", беше рязък критик на принца. Според Турция, ЦРУ и някои западни правителства заповедта за убийството на Хашоги може да е дошла само от най-високите нива на саудитския режим. \n\r\nОфициални лица в Рияд нееднократно заявяваха, че Мохамед не е замесен в това.\n\n\r\nСамият той почти не говори по случая \"Хашоги\", а само обещава разследване на смъртта му. Редица високопоставени официални лица, включително двама от неговия вътрешен кръг, бяха уволнени във връзка с делото.\n\r\nДокументален филм, който ще бъде излъчен тази седмица от американската телевизия Пи Би Ес, цитира думи на Мохамед, казани за първи път: \"Това се случи под мой надзор. Аз нося цялата отговорност, защото то се случи по време на моето управление\".\n\r\nФилмът на Пи Би Ес, озаглавен \"Престолонаследникът на Саудитска Арабия\", ще бъде излъчен за първи път на 1 октомври, в навечерието на първата годишнина от смъртта на Хашоги.\n\r\nВъв филма се казва, че през декември 2018 г. кореспондентът на Пи Би Ес Мартин Смит е успял да \"улови\" принца на рали за електромобили край Рияд и го запитал дали може такова убийство да се случи без негово знание. Принцът, както се твърди, отвърнал: \"Ние имаме 20 милиона души. Имаме 3 млн. държавни служители.\"\n\r\nПрез юни разследващата от ООН Аниес Каламар в своя доклад направи заключение, че вероятно става дума за \"извънсъдебна екзекуция, принудително изчезване и вероятно изтезание, за което Кралство Саудитска Арабия като държава носи отговорност\".\n\r\nТя подчерта, че е необходимо по-нататъшно разследване, за да се установи отговорността на престолонаследника и на други високопоставени лица.\n\r\nПрез същия месец принцът отново представляваше своята страна на срещата на върха на Г-20 в Япония, където Тръмп го нарече \"мой приятел\" и го поздрави за усилията му за модернизиране на ултраконсервативното кралство.\n\r\nКаламар яростно разкритикува семейната снимка на световните лидери от Г-20 в Осака, на която Мохамед бе застанал на централно място, смеейки се и ръкувайки се с Тръмп.\n\r\nТя я нарече \"позорна снимка на нашия гол император и на мълчаливите кандидат-императори\". На събитие във Вашингтон в четвъртък тя каза, че въпросната среща \"изцяло е легитимирала нелегитимното. Така не само се толерира убийство и вероятни убийци, а и те се оказват приобщени\".\n\r\nСледващата среща на Г-20 трябва да се състои в Рияд през ноември 2020 г. Макар че решението за провеждането й в Саудитска Арабия бе взето преди убийството на Хашоги, Каламар каза, че \"Рияд 2020 може да се окаже почти катастрофа за същите онези ценности, които са основополагащи за много страни\", и призова домакинството да бъде поверено на друга страна.\n\r\nМохамед продължава да приема световни лидери, посещаващи Саудитска Арабия. Сред последните му гости бяха държавният секретар на САЩ Майк Помпео и пакистанският премиер Имран Хан.\n\r\nПринцът, изглежда, успя да устои на глобалната буря, предизвикана от убийството на Хашоги, смятат някои наблюдатели. \"Най-лошото вероятно го отмина\", каза Стивън Помпър, главен политически директор на Международната кризисна група - базиран в Брюксел мозъчен тръст. \"В американската политика интензивността има тенденция да намалява с отдалечаването от събитието. Конгресът не може да го държи толкова дълго на фокус и администрацията на Тръмп винаги е търсела начин да остави зад себе си този епизод (смъртта на Хашоги)\", каза Помпър пред ДПА.\n\r\nОткакто бе посочен за наследник на престола през 2017 г., Мохамед представя себе си като носител на промени. Той провежда драматични реформи, включително разрешението за първи път жени да шофират в кралството. \n\r\nИмиджът му обаче пострада заради убийството на Хашоги, смята Помпър, който по-рано е бил директор за човешките права в Съвета за национална сигурност при администрацията на Обама.\n\r\n\"Каквито и надежди да е имал да се представи като реформатор-визионер, те очевидно са се изпарили, и е налице група хора - в частност, близки приятели и колеги на Хашоги, които не смятат, че е въздадено правосъдие. Те няма скоро да забравят случилото се и ще действат упорито политиците и обществеността също да не забравят\", добави Помпър.\n\r\nСъстоянието на човешките права в Саудитска Арабия също се оказа в центъра на вниманието миналата година, когато няколко жени активистки бяха задържани. Правозащитни групи казаха, че те са били измъчвани. Рияд отхвърля тези твърдения.\n\r\nЩо се отнася до случая \"Хашоги\", след многоседмични отрицания и под растящ международен натиск миналата година Саудитска Арабия най-накрая призна, че той е бил убит вътре в консулството. Главният прокурор на кралството каза, че убийството е било предумишлено и настоя за смъртни присъди за петима от 11-те саудитци, признати за виновни за смъртта на Хашоги.\n\r\nРияд обаче така и не е разкрил самоличностите на 11-те заподозрени, нито пък обвиненията срещу тях. Налице са съмнения в справедливостта на процеса, започнал през януари при закрити врата.\n\r\nМонархът отхвърли неколкократните призиви за международно разследване на случая и за публичен процес.\n\r\n\"Ние заявяваме, че суверенитетът на кралството и юрисдикцията на неговата правосъдна система относно това дело не може да бъде предмет на компромис\", каза саудитският държавен министър за външните работи Адел ал Джубейр през юни. Малко или почти никаква информация за процеса не е изтекла досега. \r\n \r\n/БТА/\r\n ", "date": "2019.10.02", "title": "Година след убийството на Хашоги: Принц Салман здраво държи властта "}
{"url": "https://www.dnes.bg/health/2019/10/02/promeni-v-tialoto-signalizirashti-za-zdravoslovni-problemi.424722", "text": "Тялото е уникална система, която винаги дава сигнал, когато нещо не е наред с него. Така например, ако ни боли глава, ще помислим на какво се дължи главоболието ни. Дали е стрес, може би сме препили предната вечер, гладни сме, а вероятно месечният ни цикъл наближава.\r\nВажно е да му обръщаме достатъчно внимание и ако косата ни пада повече от обикновено и продължително време, да се консултираме със специалист.\r\nВижте още 5 симптома, които подсказват, че може да страдате от здравословен проблем.\r\n\r\nАко краищата на езика ви напомнят за къдрава коричка на пай, това може да се дължи освен на травма, но и на дехидратация. Обърнете внимание дали състоянието на езика не е съпроводено с други неразположения като болки, спазми, косопад, ниско кръвно налягане и лесно образуване на синини. Това може да е признак на нарушение на щитовидната жлеза.\r\n                    \n                    \n                \n                \n                \n                \r\nНоктите могат да покажат много за нашето здраве. Някои хора са с по-плътни нокти, докато при други са тънки.\r\nВажно е да следим за промени в тяхната структура, цвят. Ако забележите тъмни вертикални линии, те може да са признак на меланом. Помислете дали не сте ударили някъде нокътя си. Ако тъмната линия не мине след седмици, потърсете съвет от специалист.\r\n", "date": "2019.10.02", "title": "Промени в тялото, сигнализиращи за здравословни проблеми"}
{"url": "https://www.dnes.bg/usa/2019/10/02/sasht-uspeshno-testva-balistichna-raketa.424855", "text": "Съединените щати извършиха успешно изпитание на междуконтинентална балистична ракета \"Минитмън 3\", предаде Франс прес, като се позова на изявление на американската армия.\n\r\nРакетата е изстреляна от военната база \"Ванденбърг\" в щата Калифорния в 01:13 ч. местно време и е преминала 6750 км, като е достигнала атол от островната група на Маршаловите острови в Тихия океан, се уточнява в съобщението на американските военновъздушни сили.\n\r\nРакетното изпитание показва, че американските оръжия за ядрено възпиране са мощни, гъвкави, в готовност и добре адаптирани за противодействие на заплахите през 21 век, заяви в комюнике командването на ВВС.\n\r\nАмериканската армия уточни, че тестът не е отговор или реакция на световните събития или напрежението в определени региони. Северна Корея изстреля днес ракета, за която се смята, че е балистична ракета вода-земя, заяви генералният щаб на южнокорейската армия, припомня Франс прес.\n                    \n                    \n                \n                \n                \n                \r\nСъединените щати вложиха години и милиарди долари, за да разработят технологии за отбрана срещу балистични ракети, отбелязва БТА.", "date": "2019.10.02", "title": "САЩ успешно тества балистична ракета"}
{"url": "https://www.dnes.bg/rusia/2019/10/02/putin-rusiia-dostavia-gaz-v-evropa-samo-zaradi-tyrgovski-interesi.424838", "text": "Русия изпълнява големи инфраструктурни енергийни проекти с европейските си партньори изключително въз основа на икономически интереси, заяви днес руският президент Владимир Путин в Москва на международния форум Руска енергийна седмица, предаде ТАСС.\n\r\nПродължаваме изпълнението на големи инфраструктурни проекти като газопроводите \"Турски поток\", \"Северен поток\". \r\nМорският участък на \"Турски поток\" е завършен, работи се на суша. \"Северен поток-2\" също върви по график, вече са изградени над 82 процента от маршрута. Отново ще подчертая, тези проекти се осъществяват заедно с европейски компании и имат изключително търговски характер. Искам още веднъж да изтъкна, няма никакви политически мотиви, каза Путин.\n\n\n                    \n                    \n                \n                \n                \n                \r\nДържавният глава на Русия посочи обаче, че САЩ \"грубо се намесват\" в европейските действия по \"Северен поток-2\", допълва Ройтерс.\n\r\nСАЩ винаги са били против нашето енергийно сътрудничество с Европа, коментира Путин, цитиран от ТАСС.\n\r\nРуският президент отбеляза, че задачата на тези газови проекти е да се диверсифицира маршрутът на газовите доставки, да се премахнат рисковете за транзита и така да се засили енергийната сигурност на Европа.\n\r\nЗатова логиката на нормалните бизнес отношения взима връх над опитите енергетиката за стане заложник на политическите разногласия, каза Путин.\n\r\nТой добави, че Русия е готова да удължи сегашния газов договор с Украйна за краткосрочен период, ако е необходимо, и да подпише договор с Киев въз основа на европейското законодателство.\r\nРуският държавен глава отбеляза, че в Азия търсенето на въглеводороди нараства по-бързо, отколкото в Европа.\n\r\nРусия вече е най-големият износител на петрол за Китай. През последните 10 години нашите доставки в страната се увеличиха 4,5 пъти, а на петролните продукти - 2 пъти, каза Путин.\r\n/БТА/", "date": "2019.10.02", "title": "Путин: Русия доставя газ в Европа само заради търговски интереси!"}
{"url": "https://www.dnes.bg/notifikacii/2019/10/02/otmyknaha-5000-leva-ot-doma-na-vyzrasten-myj-v-kaspichan.424785", "text": "5000 лв. са били откраднати от дома на 84-годишен мъж в гр. Каспичан. Това съобщиха от полицията в Шумен.\n\r\n\r\nПолицейски служители от районното управление в Нови пазар работят по установяване на извършител на кражба на парична сума от частен имот в гр. Каспичан. Вчера 84-годишен мъж съобщил, че установил липса на сумата от 5 000 лева от дома си. По негови данни кражбата е станала за времето от 26 септември до 1 октомври.\r\n\r\nНа място бил извършен оглед, образувано е досъдебно производство.", "date": "2019.10.02", "title": "Отмъкнаха 5000 лева от дома на възрастен мъж в Каспичан"}
{"url": "https://www.dnes.bg/zvezdi/2019/10/02/zlatka-raikova-blago-me-napravi-nai-shtastlivata.424828", "text": "\"Вече втори ден ти си моят син, а аз твоята майка! Само мисълта за тебе ме кара да плача! Не знам защо?! Това ли е майчиното чувство, чудя се!? Взеха те за малко, а все едно е цял век!\". Това написа Златка Райкова в Instagram. \r\nПлеймейтката, която наскоро стана майка за първи път, е на седмото небе от щастие и още не може да повярва какво й се е случило. \r\n \r\nПриятелката на футболиста Благой Георгиев, която го дари с четвърти наследник, публикува емоционален статус в социалната мрежа, придружен със снимка, на която държи мъничката ръчичка на момченцето.  \r\n \r\n\"Не знам, защо го пиша дори, просто плача без да спирам и чакам да си пак до мен завинаги! Ти си моето дете ❤️❤️❤️ @blagogeorgiev_official. Ти ме направи най-щастливата жена на света! Обичам ви безкрайно Благой и Благой\", завършва Златка. \r\n \r\n\"Вчера е история, утре е мистерия, днес е дар от Бога, ето защо ние го наричаме подарък. Благодаря ти, БОЖЕ, че ме дари с НЕГО!!!\", написа любимият на Златка в Instagram веднага щом тя роди. \r\n \r\nБебето е трети син за Благой Георгиев, който има две деца от гимнастичката Христина Витанова - дъщеря на 9 и син на 5. Второто момченце на щастливия татко е от бившата му жена Есмер Омерова. \r\n \r\n\r\n ", "date": "2019.10.02", "title": "Златка Райкова: Благо ме направи най-щастливата "}
{"url": "https://www.dnes.bg/index/2019/10/02/manu-momicheto-koeto-zapisa-nai-tejkite-godini-na-mahatma-gandi.424768", "text": "На 30 януари 1948 година, както всяка вечер, Ганди излиза от дома си, подкрепян от двете си племенници Ману и Аба и отива в градината да се помоли. Докато 78-годишният лидер се изкачва по стълбичката към платформата, мъж изскача от публиката, бута Ману и вади пистолет и стреля три пъти.\r\nГанди пада в ръцете на жената, която през последните години не просто се е грижила за него, но е била негов довереник и летописец. По-малко от година преди трагедията, сякаш пророчески, той казва на Ману: \"Искам да си свидетел, когато краят ми дойде.\"\r\nЕдва на 14 Ману се е превърнала в най-младия затворник на борбата на Индия за независимост. Тя се присъединява към Ганди, който е пратен зад решетките след като настоява за края британското управление над родината му.\r\n                \n                \n                Тогава тя започва да пише и дневници, а в следващите 4 години се превръща в плодовит автор. В индийските архиви се съхраняват 12 тома, написани лично от Ману, които включват нейните разкази, речите, които е писала за Ганди, които е записвала, докато той е говорил и различни писма. Съвсем скоро те ще бъдат преведени на английски и публикувани за първи път.\r\nТя е носила дневника навсякъде със себе си. В деня, в който Ганди е убит, той пада от ръката й. След този ден Ману спира да пише в него. Вместо това създава няколко книги и изнася речи за лидера до деня на смъртта си през 1969 година. Тогава тя е на 42 години.\r\nПървата част от дневниците й разкриват живота на едно младо и наблюдателно момиче в плен. Животът й е безрадостен, подвластен на режима.\r\nВ затвора Ману се грижела и за болната жена на Ганди - Кастурбай. Режела зеленчуци, приготвяла храна, чистела, решела косата на Кастурбай, масажирала я и се молела. Без формално образование, под ръководството на Ганди, Ману учи английски, граматика, геометрия и география.\r\nПоказва на картата къде се води Втората световна война, чете за Карл Маркс и Фридрих Енгелс. Уроците и по граматика отнемат по-дълго време.\r\nНо в затвора Ману има и малко радости – слуша музика от грамофон, разхожда се дълго, играе пинг понг с Ганди и се учи да прави шоколад. В дневника си разказва как с другите привърженици на Ганди са планирали да се преоблекат като Рузвелт, Чърчил и други лидери. Ала духовникът отказва, тъй като \"не харесвал подобни прояви\".\r\nВ дневника й се откриват и сърцераздирателни моменти, като разказа за смъртта на Кастурбай. Една вечер тя казва, че \"я боли много и това са последните й вдишвания\". Съпругът й Ганди отговаря: \"Но ще си отидеш в мир, нали?\"\r\nВ студената февруарска вечер тя си отива положила глава в скута на Ганди. Той затваря очи и се навежда над нея, сякаш я благославя.\r\n\"Те прекараха целият си живот заедно... сега той търси финална прошка. Пулсът й спря и тя издиша за последно\", пише Ману.\r\nКолкото повече време минава, дневниците на момичето стават по-дълбоки, по-разумни. Тя се присъединява и към един от най-спорните експерименти на Ганди. През декември 1946 година той я кани в леглото си докато спи, за да тества дали сексуалното желание ще го завладее.\r\nЕкспериментът продължава около две седмици. Какво мисли Ману за него, ще разберем, когато дневниците й бъдат публикувани.\r\nДа се грижи за Ганди през последните му дни не е лесно за Ману. Той вече е стар, времената са трудни, съпругата му е мъртва, както и най-близките му привърженици. Но тя стоически записва всяка една негова дума.\r\n\"Чърчил ме мисли за най-големия си враг. Той вярва, че няма да може да контролира и подтиска страната, ако аз съм извън затвора. Но дори и така, те няма да успеят да подтиснат Индия. Щом хората придобият увереност веднъж, те никога няма да я забравят\", казва Ганди през 1944 година. Три години по-късно, след кървава битка, Индия е независима.\r\nДнес, на 2 октомври, се отбелязва Световният ден без насилие. Днес е роден и Ганди преди 150 години. За Индия, този ден е национален празник и ще бъде отбелязан в цялата страна с големи тържества.", "date": "2019.10.02", "title": "Ману – момичето, което записа най-тежките години на Махатма Ганди "}
{"url": "https://www.dnes.bg/obshtestvo/2019/10/02/medicinski-nadzor-shte-proveri-vsichki-tykanni-banki-u-nas.424822", "text": "Изпълнителната агенция \"Медицински надзор\" (ИАМН) ще провери тъканните банки, които вземат и съхраняват проби от пъпна връв. \n\n\r\nЦелта на инспекциите е да бъде проверено дали се спазват изискванията на Закона за трансплантации на органи, тъкани и клетки и Наредба 6 за утвърждаване на Медицинския стандарт за трансплантация на органи, тъкани и клетки - оборудване, квалификация на персонала, донорски досиета, редовно поддържане на изискуемите регистри, отчетност, съобщиха от Агенцията.\r\nВ страната ни 11 тъканни банки извършват дейност по вземане, експертиза и съхранение на стволови клетки от пъпна връв, като шест от тях съхраняват биологичен материал в България, а пет - в страни от Европейския съюз.\r\n                    \n                    \n                \n                \n                \n                Крайният срок за извършване на проверките е 8 ноември, като обобщени резултати могат да се очакват в десетдневен срок след тяхното приключване.\r\nПрез август тъканната банка Криоцентър - България, подаде искане до ИАМН за закриване на дейността си в България.\r\nПричините не са ни известни, но стана причина за безпокойството на българските клиенти, които плащат около 5000 лева годишна такса за съхраняването на клетките. Хората не са наясно какво ще се случи с материала, взет от децата им, стана ясно от споделяния в социалните мрежи.", "date": "2019.10.02", "title": "\"Медицински надзор\" ще провери всички тъканни банки у нас"}
{"url": "https://www.dnes.bg/sofia/2019/10/02/chetirima-postradaha-pri-katastrofa-na-botevgradsko-shose.424854", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетирима души пострадаха при тежка катастрофа на бул. \"Ботевградско шосе\" в София този следобед. Кола и такси са се сблъскали, като движението в района е затруднено. \r\n\r\nПострадали са двамата шофьори и двама пътници. Сигналът за инцидента е получен в Спешна помощ около 16:30.\r\nНа място са пристигнали три линейки.\r\n\r\nИначе по-рано през деня двама блъснати пешеходци имаше в София само за няколко часа. 29-годишен французин загина рано тази сутрин, след като беше блъснат от микробус. \r\n\r\nНяколко часа по-късно трамвай удари възрастен мъж в центъра. Движението в районите на инцидентите беше затруднено и се образуваха задръствания.\r\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.02", "title": "Четирима пострадаха при катастрофа на \"Ботевградско шосе\""}
{"url": "https://www.dnes.bg/obshtestvo/2019/10/02/motivirani-uchiteli-sreshtu-500-lv-otgore-za-rabota-s-problemni-deca.424807", "text": "С 500 лева ще бъде увеличена заплатата на учителите, които пожелаят да работят в училища с проблемни области, включително с  ученици, които имат ниски образователни резултати или нисък социален  статус.\r\nНационалната програма, в която ще се включат, е \"Мотивирани учители\".\r\nПедагозите ще получават и допълнителни пари за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период, реши Министерският съвет.\r\nПреди изменението средствата за допълнително финансово стимулиране бяха в размер на 300 лева.\r\nПрограмата разширява възможностите за включване на специалисти в едногодишните обучения за придобиване на професионална квалификация \"учител\" за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда.\r\n                    \n                    \n                \n                \n                \n                Вече ще се допускат и кандидати с образователно-квалификационна степен \"бакалавър\" освен специалисти със степен \"магистър\".\r\nДо 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. Национална програма \"Мотивирани учители\" е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда.\r\nУдължава се и срокът за кандидатстване по програма \"Подпомагане на общините за реализиране на дейности за образователна десегрегация\". Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.10.02", "title": "\"Мотивирани учители\" срещу 500 лв. отгоре - за работа с проблемни деца"}
{"url": "https://www.dnes.bg/mish-mash/2019/10/02/kritici-brijit-makron-e-nepristoino-oblechena-za-pogrebenie.424833", "text": "На 30 септември бивши и настоящи световни лидери се сбогуваха с френския президент Жак Ширак. Той почина миналата седмица на 86-годишна възраст. Службата беше в църквата \"Сан Сюлпис\", която е втората най-голяма в Париж след катедралата Нотр Дам.\r\nНа литургията присъстваха и настоящата първа двойка на Франция – Еманюел Макрон и съпругата му Брижит. И двамата бяха облечени в черно, както подобава за случая. Въпреки това обаче имаше и критици, които забелязаха нещо нередно в тоалета на първата дама.\r\n \r\nПроблемът беше в дължината на роклята, избрана от Брижит. Тя беше заснета на слизане от служебната кола и това, което разгневи критиците беше, че роклята ѝ се вдига прекалено много. Така папараците успяха да заснемат дългите крака на първата дама, което естествено предизвика коментари в социалните мрежи\r\n \r\nПовечето от тях бяха, че това не е подходящо облекло за погребение. Други казваха, че Брижит е трябвало да сложи панталон или поне по-дълга рокля, която да не позволява такъв тип инциденти. Разбира се, имаше и хора, които защитиха избора на Брижит.\r\n \r\nСпоред някои модни експерти, тя е компенсирала късата си рокля с дългото черно палто, с което беше облечена.\r\n \r\n\r\n ", "date": "2019.10.02", "title": "Критици: Брижит Макрон е непристойно облечена за погребение"}
{"url": "https://www.dnes.bg/mestni-izbori-19/2019/10/02/ot-razplakanata-desi-do-kandidat-za-kmet-na-bankia.424834", "text": "През 2013 година Десислава Николова стана популярна из цяла България като разплаканото момиче от емблематичната снимка на протестите пред парламента. А днес тя вече е кандидат за кмет на Банкя - родното място на Бойко Борисов.\r\nДесислава Николова е активист и председател на младежката структура \"МлаДа България\", докато следва политология в Софийския университет \"Св. Климент Охридски\". Нейната кандидатура издига \"Демократична България\".\r\nЕдва 15-годишната Деси се оказва в сърцето на протестите през 2013 година. Кадърът на Стефан Стефанов, който е направен на 12 ноември, обиколи не само страната, но се появи и в холивудската продукция The Giver (\"Пазителят\") с Мерил Стрийп и Джеф Бриджес.\r\n                    \n                    \n                \n                \n                \n                 \r\n", "date": "2019.10.02", "title": "От разплаканата Деси до кандидат за кмет на Банкя"}
{"url": "https://www.dnes.bg/crime/2019/10/02/zadyrjaha-trima-za-iznudvane-i-prinuda-na-dlyjnici-v-pernik.424809", "text": "Специализираната прокуратура обвини трима за участие в организирана престъпна група, занимаваща се с изнудване и принуда на длъжници на фирма за кредити в Перник, използваща лиценза на кредитна институция със сходно наименование.\n\r\nУчастниците бяха задържани на 1 октомври тази година след разследването на Специализираната прокуратура и ТСБОП-Перник.\r\nПри извършените претърсвания на 7 адреса, 3 автомобила и лични обиски, бяха намерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност, съобщиха от прокуратурата.\n                    \n                    \n                \n                \n                \n                \r\nДоказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход.\n\r\nТримата \"служители“ – всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем.\n\r\nС постановления на прокурор от Специализираната прокуратура на тримата е наложено задържане до 72 часа. В Специализирания наказателен съд ще бъде внесено искане за определяне на мярка за неотклонение \"Задържане под стража“ за всеки от тях.\r\n ", "date": "2019.10.02", "title": "Задържаха трима за изнудване и принуда на длъжници в Перник"}
{"url": "https://www.dnes.bg/notifikacii/2019/10/02/5-skok-na-cenata-na-jilishtata-za-godina-vsiako-treto-na-kredit.424835", "text": "С 5% са поскъпнали имотите в София през последната година. Въпреки това, засиленият интерес към покупката на нови жилища остава, подплатен от високата покупателна способност, ръста на средната работна заплата и ниската безработица, съобщи БНР. \n\r\n\r\nСред основните купувачи са и българите, живеещи в чужбина, които инвестират в имоти, с цел отдаването им под наем.\r\n\r\nОт Националната асоциация на строителните предприемачи обаче коментираха и редица проблеми на бранша, сред които административната тежест и несъвършенствата в Закона за устройството на територията.\r\n\r\nСтроители и брокери отричат прогнозираната криза на имотния пазар и се обосновават с редица фактори, които благоприятстват сделките в момента. \r\n\r\nВсеки трети апартамент пък се купува с кредит.", "date": "2019.10.02", "title": "5% скок на цената на жилищата за година, всяко трето - на кредит"}
{"url": "https://www.dnes.bg/politika/2019/10/02/ot-vmro-chakat-mydro-reshenie-ot-vks-za-polfriiman.424861", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Дебатът за поправката \"Полфрийман\" трябва да мине много задълбочено. Законопроектът на ГЕРБ, внесен в НС, до голяма степен ще реши този казус. Тази поправка няма да засегне конкретния казус за Джок Полфрийман, но тя трябва да се направи, за да няма повторение на такива случаи\". Това каза депутатът от \"Обединени патриоти\" Христиан Митев в студиото на \"Денят ON AIR\".\n\r\nПо думите му съдебният състав по делото с Полфрийман не си е дал сметка до каква обществена реакция ще се стигне. \n\r\n\"За мен НПО-та не трябва да се бъркат в съдебните дела. За мен водещо е становището на Затворническата асоциация, която постоянно работи с лишени от свобода. Oчаквам ВКС да вземе мъдро решение по казуса с Полфрийман, съблюдавайки общественото мнение\", каза още той. \n                    \n                    \n                \n                \n                \n                \r\nМитев заяви, че законът изхожда от принципите, че съдът е правораздаващият орган в страната. Затова в тяхна власт е дали е налице поправяне на лишения от свобода.\n\r\n\"В края на годината - през декември - очакваме да излезе концепцията за нова наказателна политика. Там трябва да има отговор на въпроса дали е нужен нов наказателен кодекс, или само поправки в сегашния. Обединихме се около тези промени в НПК, те ще влязат в сила и при висящи производства със задна дата\",\n\r\nТой коментира и наближаващи избори за местна власт. \"За съжаление, местните избори не се очертават като състезание, а като битка. Кампанията започна с компромати, но се надявам да не завърши така, а с реални решения и програми. Вероятно е да подкрепим Фандъкова, ако тя стигне на балотаж с Манолова\", заключи депутатът.", "date": "2019.10.02", "title": "От ВМРО чакат мъдро решение от ВКС за Полфрийман"}
{"url": "https://www.dnes.bg/eu/2019/10/02/v-stolicata-na-brexit-veche-gi-boli-glava-shte-go-ima-niama-da-go-ima.424810", "text": "\"От Brexit вече ни боли глава!\", оплаква се Карл Уилсън, който иска най-сетне да се приключи с напускането на Европейския съюз - подобно на мнозина в Стоук он Трент. Радетелят за Brexit Борис Джонсън далеч не е обединителна фигура по въпроса.\n\r\nВ кръчмата, където 30-годишният Уилсън е седнал на маса по обяд, в центъра на този обеднял град с 250 000 жители в Централна Англия, пълен с магазини със спуснати кепенци, това становище преобладава.\n\r\n\"Преди три години имаше референдум и по-голямата част от страната гласува за излизане от ЕС. Три години по-късно продължаваме да се караме\", пояснява 50-годишният Дейв Робинсън пред кореспондента на Франс прес.\n\r\n\"Трябва да се зачита резултатът\" от гласуването, намесва се безработният клиент Дейв Хил. Той е гласувал за оставане, \"защото е по-добре да държиш враговете си наблизо\".\n\n\n\n\r\n                    \n                    \n                \n                \n                \n                Наречен \"столицата на Brexit\", Стоук он Трент е гласувал с 69,4 процента за напускане през юни 2016 г., един от най-високите резултати в Обединеното кралство, доста над резултата на национално равнище (52 процента).\n\r\nТри години по-късно излизането от Европейския съюз на два пъти беше отлагано, условията му остават неизвестни, а политическото положение е взривоопасно.\n\r\nПремиерът консерватор Борис Джонсън дойде на власт в края на юли с обещание да осъществи Brexit на всяка цена на 31 октомври, със или без споразумение за развод с ЕС. Няма начин да го наруши, тъй като не пропусна да го повтори на конференцията на торите, която завършва днес в северозападния град Манчестър.\n\r\nЗакон обаче го задължава да поиска отлагане с три месеца, ако не бъде постигнат никакъв компромис с Брюксел до 19 октомври, веднага след следващата среща на върха на ЕС. Опозиционните депутати, които спешно го гласуваха в началото на септември, подкрепени от разбунтували се консервативни депутати, се опасяват, че излизане \"без сделка\" ще потопи Обединеното кралство в мощна зона на икономическа турбуленция.\n\r\nОтлагане или повторно гласуване за Brexit на нов референдум, както настояват някои, \"само ще проточи процеса още повече\", смята Дейв Робсън, собственик на кръчмата \"Бялата звезда\".\n\r\n\"Ако стане, стане. Ако не - какво да се прави, такъв е животът\", добавя той малко фаталистично.\n\r\nМакар че желанието да се обърне нова страница доминира, колоритната личност на Борис Джонсън, майстор на гафовете, разделя мненията в този деиндустриализиран избирателен район, прочут със своя порцелан. \n\r\nЛейбъристката партия, основната опозиционна сила, спечели тук частичен вот през 2017 г. срещу еврофобската Партия за независимостта на Обединеното кралство (ЮКИП) .\n\r\nЗа месаря Греъм Фентън Борис Джонсън \"със сигурност\" е личността, от която Обединеното кралство има нужда. \"Той е роден за тази роля. Той е като Тръмп в Америка: върши работа\", анализира Фентън.\n\r\n\"Като слушам новините, той винаги изглежда човекът, който иска да го осъществи (Brexit) на всяка цена\", признава 69-годишната Сюзън Худ, която цял живот е живяла в сивия Стоук он Трент, неуютен под хладния бриз и дъжда в ранната есен. Тя го смята за \"женкар\", \"но това няма значение, стига да върши работа\".\n\r\nПарадоксално обаче тя няма да гласува за него, ако през следващите месеци има предсрочни парламентарни избори - сценарий, възприеман като неизбежен, за да се излезе от политическата задънена улица. Консервативното правителство, лишено от парламентарно мнозинство, ги подкрепя, но опозицията се опъва, като предпочита да се увери, че вариантът \"без сделка\" е действително отхвърлен.\n\r\n\"Ще гласувам за либералните демократи (които искат да анулират Brexit) или изобщо няма да гласувам\", споделя Сюзън Худ, която, подобно на други жители, признава, че се чувства изгубена в перипетиите на Брекзит.\n\r\nЗа Кей Люис, която държи малък бутик с излиняла витрина, където се предлагат всевъзможни трикотажни изделия, чайни сервизи и други дреболии, обещанията на торите да инвестират масирано в обществените услуги не са нищо повече от празни приказки, а всички политици са от един дол дренки.\n\r\n\"Гласувах за напускане, но ми се иска да бях подкрепила оставането, защото ни наговориха много лъжи, не само една партия, а всички\", заключава тя. \r\n \r\n/БТА/ \r\n ", "date": "2019.10.02", "title": "В \"Столицата на Brexit\": Вече ги боли глава - ще го има, няма да го има"}
{"url": "https://www.dnes.bg/obshtestvo/2019/10/02/otstraniha-slujitel-na-babh-za-nehumanno-umyrtviavane-na-ptici.424859", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтстраниха инспектор на Агенцията за безопасност на храните заради нехуманно умъртвяване на птици в частна птицеферма в община Смядово, \n\r\nСигналът е подаден от собственика, който разпространи и клип, заснет от охранителните камери на обекта. \n\r\nНа видеото се вижда как служител на агенцията подскача върху чувалите с птици. Евтанизирането на животните се наложило заради съмнения за наличие на салмонела. \n\r\nПроби от птиците били взети в петък вечерта, а резултатите на агенцията показали, че има наличие на салмонела по стените в две от халетата на фермата. \n                    \n                    \n                \n                \n                \n                \r\nСобственикът обаче направил изследване в частна лаборатория и зараза по птиците не е открита. Въпреки това се стигнало до умъртвяване. \n\r\nДиректорът на Агенцията по храните в Шумен обясни, че поведението на служителя, който тъпче чувалите с птиците, е недопустимо и неприемливо.", "date": "2019.10.02", "title": "Отстраниха служител на БАБХ за нехуманно умъртвяване на птици"}
{"url": "https://www.dnes.bg/akoshtete-vqrvaite/2019/10/02/vikingite-postaviali-morgi-do-nekropolite-si.424806", "text": "По време на разкопки в некропол от епохата на викингите в община Хемне, в централната част на Норвегия, археолози попаднаха на древна морга, съобщи Физ.орг, предава БТА.\n\n\r\n\n\r\nСградата е била с размери 5 метра на 3 метра. В ъглите й имало стълби, а за издигането на стените й са били използвани дървени дъски. Сградата се намирала близо до некропола.\n\r\nПо-рано специалистите смятаха, че в моргите викингите съхранявали телата на мъртъвци, за да ги погребат следващата пролет. Новите данни обаче разкриват, че тези здания са имали символично, а не функционално значение.\n                    \n                    \n                \n                \n                \n                \r\nВикингите вероятно са вярвали, че душите на мъртъвците продължавали да живеят в некропола и в замяна на дарове осигурявали добра реколта и плодовитост на животните.\n\r\nРазкопките ще продължат през есента т.г. и догодина. Учените се надяват, че нови находки ще допринесат да се опознае по-добре устройството на обществото на викингите.", "date": "2019.10.02", "title": "Викингите поставяли морги до некрополите си "}
{"url": "https://www.dnes.bg/sofia/2019/10/02/tramvai-udari-vyzrasten-chovek-na-bul-mariia-luiza.424811", "text": "Трамвай блъсна пешеходец на столичния бул.  \"Мария Луиза\". Инцидентът е станал около 11.00 часа, съобщи . \r\n\r\nНаложи се движението по булеварда временно да бъде ограничено.\r\n\r\nПострадалият мъж е бил на видима възраст около 80 години. Той е настанен в \"Пирогов\". \r\n\r\nПричините за инцидента все още се изясняват.", "date": "2019.10.02", "title": "Трамвай удари възрастен човек на бул. \"Мария Луиза\" "}
{"url": "https://www.dnes.bg/science/2019/10/02/ban-shte-predskazva-bydeshti-iavleniia-s-kvantova-tehnologiia.424794", "text": "Проект на БАН и още няколко научни организации за Център за компетентност по квантова комуникация, интелигентни системи за сигурност и управление на риска, предстои да се реализира у нас.\r\nЕдна от целите на центъра ще бъде да се предсказват предварително някои неблагоприятни явления и процеси от критичната инфраструктура и от човешкия характер, заяви акад. Чавдар Руменин от Института по системно инженерство и роботика към БАН, пред . \n\n\r\n\n                    \n                    \n                \n                \n                \n                \r\n\"Създаването на такъв център е наистина достижение за България и за партньорите ни от ЕС. Той стартира преди около година и половина, но вече приключват строително-монтажните дейности. Доставя се апаратура. Това е един интердисциплинарен проект, насочен към квантовата комуникация\".\n\r\nГостът обясни, че ще има възможност да се криптира информация и да бъде пренасяна чрез фотони. \n\r\n\"Това е квантово свойство на светлината, с което се характеризира светлинният лъч. Този лъч се дели на две части, които носят информация\", подчерта Руменин.\n\r\n\"Ще направим комуникационен експериментален канал за предаване на криптирана и декриптирана комуникация\", уточни академикът.\n\r\n\"Ще се разиграват стратегически игри. За следващите три години целта е да започнем научни изследвания. Европейската комисия е дала 90% от средствата за нашия център и за други центрове, а останалите 10% са от Министерството на образованието и науката\".\r\nЦялото интервю на  акад. Чавдар Руменин гледайте по a.", "date": "2019.10.02", "title": "БАН ще предсказва бъдещи явления с квантова технология"}
{"url": "https://www.dnes.bg/mestni-izbori-19/2019/10/02/nelogichnoto-se-sluchi-sofiia-praid-zad-kandidaturata-na-djambazki.424801", "text": "Гей общността у нас, в лицето на организаторите на \"София Прайд\", застана зад кандидатурата за кмет на... Ангел Джамбазки.\r\nПричината е, че се почувствали обидени от коментара на Волен Сидеров, лидер на партия \"Атака\", в снощното предаване Референдум по БНТ, откъдето той беше позорно изгонен.\r\nВ ефира на националната телевизия Сидеров нарече многократно \"гей\" своя  бивш коалиционен партньор, настоящ евродепутат и кандидат за кмет на  София Ангел Джамбазки.\r\nНа страницата си във Facebook гей общността написа:\n\r\n\"София Прайд\" категорично застава зад Ангел Джамбазки! Осъждаме остро нападките на основа на действителна или предполагаема сексуална ориентация от страна на Сидеров, защото те нямат място в един цивилизован политически дебат в една европейска демократична държава\", заяви в своя позиция организацията, която е отговорна ежегодно за провеждането на гей парада в София.\r\n                    \n                    \n                \n                \n                \n                \"Да бъдеш гей не е позорно. Позорно е това да бъде използвано като компромат. Призоваваме за избори без омраза! И подчертаваме, че ако господин Джамбазки преосмисли политическите си ценности, вратите на организационния комитет на прайда са отворени за всеки\", се казва още в позицията на \"София прайд\".\r\nПрипомняме, че и двамата - Ангел Джамбазки и Волен Сидеров, се кандидатираха за кмет на София, а в програмата и на двамата присъства забрана за провеждането на \"София Прайд\".", "date": "2019.10.02", "title": "Нелогичното се случи: \"София Прайд\" зад кандидатурата на... Джамбазки"}
{"url": "https://www.dnes.bg/politika/2019/10/02/cveta-karaiancheva-se-poiavi-prevyrzana-dobre-e.424804", "text": "\nШефката на НС Цвета Караянчева очевидно вече е добре след катастрофата с кортежа на НСО, при която пострада преди две седмици и половина.\r\nТя се включи в брифинг в централата на ГЕРБ за местните избори и макар да беше покрила раменете си с шал заради операцията, която претърпя, изглеждаше напълно възстановена.\n\n\r\nКараянчева пострада в катастрофа на 15 септември и още същия ден й беше направена оперативна интервенция, при която се стабилизира костен фрагмент към раменната става.\r\nЕскорт с автомобили на НСО, с който пътува Караянчева, беше ударен от друга кола на пътя Шумен - Силистра.\r\nОказа се, че шефката на НС е със счупена раменна става и беше транспортирана по спешност в правителствена болница с хеликоптер.", "date": "2019.10.02", "title": "Цвета Караянчева се появи превързана, добре е "}
{"url": "https://www.dnes.bg/politika/2019/10/02/zaplatite-v-biudjetnata-sfera-sys-skok-ot-10-prez-2020-g.424802", "text": "Заплатите в бюджетната сфера ще се повишат с 10% догодина, в ход е и стратегията за удвояване на учителските възнаграждения. Това са сигурните неща в новия бюджет, но той още не е коментиран с министерствата, защото е рано, стана ясно от думите на финансовия министър Владислав Горанов пред журналисти в МС.\r\n\r\nЗа септември има превишение на приходите над разходите в хазната с около 150 млн. лв., което увеличава общото превишение за деветмесечието до малко над 1,2 млрд.лв. \r\n\r\nГоляма част от инвестиционните разходи са струпани в края на годината, така че очакваме бюджетът да не ни изненада в отрицателен аспект и горе-долу се движим в рамката, която приехме с актуализацията, уточни той. Бюджетът за тази година беше ревизиран заради покупката на новите изтребители F-16.\r\n ", "date": "2019.10.02", "title": "Заплатите в бюджетната сфера със скок от 10% през 2020 г."}
{"url": "https://www.dnes.bg/science/2019/10/02/zapisaha-tuptiashtoto-syrce-na-mars.424800", "text": "Сондата \"ИнСайт\", която през месец ноември 2018 година пристигна на Марс, успя да запише няколко сеизмични труса на Червената планета, които могат да бъдат чути като аудиозаписи на Земята, предават Франс прес и Асошиейтед прес.\n\n\n\r\nНАСА пусна в интернет два звукови файла от марсиански земетресения от 22 май и 25 юли, записани с помощта на свръхчувствителния сеизмометър на сондата. Той прослушва марсианските недра от началото на годината и се опитва да улови \"пулса\" на планетата. Тя не е мъртва и \"диша\" по свой начин, пише БТА. \n\r\nСеизмометърът на \"Инсайт\" успя да улови 100 явления на Марс, но едва 21 от тях могат да бъдат определени като трусове. Първият от тях бе регистриран през месец април. Записите на \"туптящото сърце\" на Червената планета са достъпни на и \r\n                    \n                    \n                \n                \n                \n                ", "date": "2019.10.02", "title": "Записаха \"туптящото сърце\" на Марс"}
{"url": "https://www.dnes.bg/politika/2019/10/02/predizborna-ataka-dps-uvolniava-rodnini-na-kandidat-obshtinari-ot-gerb.424805", "text": "В районите със смесено население ДПС уволнява близки на кандидати за общински съветници в листатата на ГЕРБ. Това обвинение отправи шефката на НС Цвета Караянчева, която е депутат от Кърджали.\n\n\r\n\n\r\n„За пореден път ГЕРБ показа изключително отговорно отношение, явяваме се с пълни листа на почти всички места в страната, но опонентите ни от БСП листите им са непълни, дори и в София подкрепата им е към някого, а противопоставянето между БСП и ГЕРБ е много сериозно в смесените региони, защото там ДПС натиска, уволнява хора които са в листите на ГЕРБ, но нашите структури са много мотивирани, ние се борим за по-добрия живот на хората не против нещо“, каза тя.\n                    \n                    \n                \n                \n                \n                \r\nКараянчева призна, че се учудва на политиците, които казват, че битката в смесените региони е предрешена и я печели ДПС, защото според нея няма такова нещо.\n\r\n„В Белица се уволняват роднини на кандидати, които са в общинската ни листа, във Велинградско също има голям натиск, но това не е редно, битката трябва да се води на политическата сцена, а не със заплахи“, каза тя.\n\r\nВъпреки всичко ГЕРБ ще води позитивна кампания и компроматна война няма да има, увери вицепремиерът Томислав Дончев.\n\r\n„Кандидатите ни за кметове всеки ден се опитват да убеждават хората защо те са най- добрият избор. Това са местни избори за локалните предизвикателства, но доколкото това е политически процес, той има и национални измерения“, коментира той.\n\r\nПо думите му ГЕРБ се интересуват от целите и предизвикателствата на хората по места, а не да правят революция и контрареволюция.\n\r\nШефката на депутатите от управляващата партия Даниела Дариткова настоя, че участието на партията в изборите не е самоцел за постигане на власт.\n\r\nИ тя, както и Цвета Караянчева, и Томислав Дончев упрекнаха лидера на „Атака“ Волен Сидеров за поведението му в предаването „Референдум“ на БНТ.\n\r\nСпоред Дариткова това е позор за институцията парламент, но в същото време призна, че в коалиционното споразумение с малкия партньор на ГЕРБ не е записано поведението на политиците.", "date": "2019.10.02", "title": "Предизборна атака: ДПС уволнява роднини на кандидат общинари от ГЕРБ "}
{"url": "https://www.dnes.bg/zvezdi/2019/10/02/adel-zabravi-byrzo-za-koneki-veche-e-s-nova-liubov.424778", "text": "Адел  има ново гадже. През април певицата обяви, че тя и Саймън Конеки се развеждат. Звездата преживявала тежко раздялата и тогава до нея бил рапъра Скепта. Тя разчитала на него в трудните си моменти и двамата създали специална връзка.\r\n\"Адел и Скепта бяха един до друг, след като връзките им се разпаднаха. Сега те са се привързали и определено имат специална връзка. Те прекарват все повече време заедно. Някои от техните приятели предвиждат, че те ще станат страхотна двойка един ден\", коментирали са източници на вестник \"The Sun\". \r\n\r\n", "date": "2019.10.02", "title": "Адел забрави бързо за Конеки, вече е с нова любов"}
{"url": "https://www.dnes.bg/obshtestvo/2019/10/02/bg-grajdanstvo-ne-i-sreshtu-kratkotraini-investicii.424803", "text": "Министерският съвет предлага отпадане на възможността за даване на гражданство срещу краткотрайни инвестиции.\r\nМинистрите одобриха проект за промени в Закона за българското гражданство, целящи отпадане на възможността чужденците, получили статус на постоянно пребиваващи у нас, срещу краткотрайни инвестиции да получават впоследствие гражданство при значително облекчени условия. \n\r\nПрактиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева.\r\n                    \n                    \n                \n                \n                \n                Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа, мотивират се от МС.\n\r\nУстановени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително.\n\r\nС проекта се предвижда задължение за молителя в производството по българското гражданство да уведомява Министерството на правосъдието при настъпили промени във фактите и обстоятелствата, свързани с българското гражданство, и да представи относимите актуални документи, свързани с промяната. Предлага се неуведомяването за настъпилата промяна да бъде основание за отмяна на натурализацията на лицето.\n\r\nС промените се създава и задължение за заинтересованите институции в производството по българското гражданство - Министерството на вътрешните работи (МВР) и Държавната агенция \"Национална сигурност\" (ДАНС) да актуализират писмените си становища по конкретните преписки при настъпили промени след изразяването им и да ги представят в Министерството на правосъдието (МП) към момента на разглеждане на молбите и предложенията от Съвета по гражданството.\n\r\nРегламентират се и нови съкратени срокове за произнасянето на МП, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.10.02", "title": "БГ гражданство? Не и срещу краткотрайни инвестиции!"}
{"url": "https://www.dnes.bg/world/2019/10/02/folksvagen-registrira-kompaniia-v-turciia.424808", "text": "Германският автомобилостроител Фолксваген регистрира компания в турския търговски регистър със седалище в окръг Маниса и капитал в размер на 943 милиона и 500 хиляди турски лири, предаде Анадолската агенция.\n\n\n\r\nПредмет на регистрираната фирма е проектиране, производство и монтаж на превозни средства и компоненти за тях, продажба, износ и внос на тези продукти и всякакви други дейности, свързани с това, уточнява агенцията, цитирана от БТА.\r\n\r\nСедалището на компанията е в община Юнусемре на окръг Маниса.", "date": "2019.10.02", "title": "Фолксваген регистрира компания в Турция"}
{"url": "https://www.dnes.bg/index/2019/10/02/v-imeto-na-turizma-otvoriha-kontrolnata-zala-na-reaktor-4-na-chernobil.424791", "text": "След засиления туристически интерес към Чернобил, украинското правителство разреши достъпа до едно от ключовите места на взрива централата - контролната зала на реакторен блок 4, съобщават от bTV.\r\nТочно там през 1986 година Анатолий Дятлов, заедно с група съветски учени, провеждат тестове за сигурността. Те  спират охлаждащата система на ядрения реактор, а това довежда до огромна експлозия. Най-малко 54 души загиват.  Радиацията, която се отделя в атмосферата, достига до стотици хиляди други.\r\nИзчислено е, че под изградения от цимент и стомана саркофаг все още има 200 тона радиоактивно гориво. Новият саркофаг беше изграден и поставен над четвърти реактор на АЕЦ “Чернобил” през 2016 г.\n                \n                \n                \r\nМиналата седмица официални лица разведоха журналисти в контролната зала на реактор 4, която се намира под новия саркофаг, за да обявят новите туристически обиколки.\n\r\nОбиколката продължила едва няколко минути, за да не бъдат изложени гостите на големи нива на радиация. Всички туристи ще бъдат с маски и защитно облекло, като ще минават през скенери на влизане и на излизане от централата.\n\r\nНивата на радиация в самата централа са различни, но са концентрирани най-вече в почвата и растенията. Друга голяма опасност е радиоактивният прах, който покрива всичко. Служителите в централата пръскат всичко със специални химикали, като целта е този прах да не се вдига във въздуха.\n\r\nСамо тази година Чернобил и околностите са били посетени от повече от 82 хил. души. Местни експерти и лекари се притесняват, че засиленият интерес носи със себе си много здравни рискове.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.02", "title": "В името на туризма: Отвориха контролната зала на реактор 4 на \"Чернобил\""}
{"url": "https://www.dnes.bg/eu/2019/10/02/djonsyn-napuskame-es-na-31-oktomvri-kakvoto-i-da-stava.424816", "text": "Британският министър-председател Борис Джонсън обеща днес Великобритания да напусне Европейския съюз на 31 октомври, \"каквото и да става\", със или без споразумение.\n\r\n\"Това, което целият свят иска, е да се приключи с този въпрос и да преминем към нещо друго. Затова ние ще излезем от ЕС на 31 октомври, каквото и да става. Да осъществим Brexit-а. Можем, длъжни сме и ще го направим\", заяви Джонсън в реч на годишната конференция на Консервативната партия в град Манчестър.\n\r\n\"След три години и половина хората започват да имат усещането, че ги правят на глупаци. Те започват да подозират, че в тази страна има сили, които просто не искат Brexit изобщо да бъде осъществен. А ако се окаже, че тяхното подозрение е правилно, тогава смятам, че ще има сериозни последици за доверието в нашата демокрация\", каза той.\n                    \n                    \n                \n                \n                \n                \r\nПред съпартийците си премиерът каза, че днес представя на ЕС конструктивни и разумни предложения, които предвиждат компромис и за двете страни.\r\n\"Това е компромис от страна на Обединеното кралство и силно се надявам, че приятелите ни разбират това и на свой ред ще направят компромис\", допълни той.\n\r\nДжонсън настоя, че предложенията му няма да включват митнически проверки на границата в Северна Ирландия - един от основните поводи за разногласия в преговорите за Brexit, посочва Ройтерс, цитирана от БТА.\n\n\r\n\"При никакви обстоятелства няма да има проверки на или близо до границата в Северна Ирландия\", каза той. \"Ние ще уважаваме мирния процес и споразумението от Разпети петък\", заяви премиерът.\n\r\nСпоред него е необходимо ЕС да бъде готов да приеме нови технологии за уреждане на въпроса за предотвратяване на твърда граница между Ирландия и британската провинция Северна Ирландия.\n\r\nТой каза, че е готов да изведе Великобритания от ЕС без споразумение, ако общността не прояви повече гъвкавост.\n\r\nДжонсън изключи възможността за втори референдум за Brexit.\n\r\nПрепоръчвайки своята Консервативна партия преди евентуални скорошни избори, каквито мнозина очакват да има във Великобритания до края на годината, премиерът заяви, че правителството му ще повиши производителността и заплатите, ще контролира имиграцията и ще отдели повече пари за обществени услуги.\n\r\nТой заяви, че консерваторите не могат да позволят лейбъристкият лидер Джереми Корбин да дойде на власт.\n\r\n\"Ако Джереми Корбин бъде допуснат на \"Даунинг стрийт\", той ще повиши данъците ви, ще съсипе икономиката, ще разруши съюза между Великобритания и САЩ и ще разцепи Обединеното кралство. Не можем да позволим това да се случи\", каза Джонсън. \r\n ", "date": "2019.10.02", "title": "Джонсън: Напускаме ЕС на 31 октомври, каквото и да става!"}
{"url": "https://www.dnes.bg/sofia/2019/10/02/spark-moje-da-napusne-bylgariia-sled-vandalskite-proiavi.424817", "text": "Само за последните 3 дни 15 автомобила на компанията за споделени електрически коли SPARK станаха жертва на вандалски прояви. Само през изминалата нощ са били унищожени 7 автомобила. Опити за кражби, счупени стъкла и дори умишлени катастрофи са сред посегателствата над превозните средства, променили напълно градската среда.\r\nЗаради зачестилите атаки от SPARK публикуваха изявление, в което изразяват притеснението си, че нападението е организирано и може да остане безнаказано. Ако това продължи да се случва, продължаването на работата на услугата в България е застрашено.\r\nВ момента тече разследване по случая, като голяма част от колите са в полицията и няма яснота, кога ще бъдат освободени.\r\n                    \n                    \n                \n                \n                \n                \"Загубите са сериозни и продължават да се увеличават, защото текат лизинги, застраховки и тези автомобили в момента не могат да се използват и не носят приходи за компанията\", заяви пред журналисти Боян Бакърджиев от SPARK.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕто какво написаха от SPARK във Facebook:\r\nУважаеми потребители, за съжаление се обръщаме към вас по неприятен повод. SPARK е обект на масирана и организирана атака от страна на неизвестни към момента извършители. Само за последните три дни 15 автомобила от услугата са обект на груби вандалски прояви, опити за кражби, изпочупени стъкла и дори умишлени катастрофи. Извършителите действат организирано, с притеснително чувство за безнаказаност, като интензитетът на атаките им расте с всеки изминал ден.\r\nЗа втори път откакто услугата SPARK оперира в България сме изправени пред подобен проблем. Предишният случай беше преди година и тогава взехме решението да не повдигаме публично темата, защото вярвахме, че подобни проблеми, дори и от толкова крайно естество, са временни и подлежащи на бърза корекция. В момента даването на публичност е наложително, защото очевидно става въпрос за добре подготвено и организирано престъпление, в голям мащаб, който би могъл да доведе до невъзможност за по-нататъшно предоставяне на услугата за българските ни клиенти.\r\nЗа малко повече от две години, компанията за споделени автомобили SPARK реално промени градската среда, като даде възможност на десетки хиляди софиянци да ползват над 230 чисто нови изцяло електрически автомобили на достъпна цена. Услугата ни даде възможност на жителите и гостите на София да се убедят лично в предимствата на споделената икономика и електромобилността. С дейността си SPARK директно помага за решаването на едни от най-сериозните проблеми на жителите на София замърсения въздух, задръстванията и шума.\r\nРазчитаме, на бърза и ефективна намеса на компетентните органи да преустановят този зловещ вандализъм и да разкрият неговите извършители.\r\nОбръщаме се и към нашите над 50 000 потребители в София да съобщават за всяко посегателство, което забележат, и да сигнализират за всяко съмнително поведение на хора около автомобилите на SPARK. Всъщност ние сме просто оператор и организатор на услугата, а колите служат на гражданите на София.\r\nЕкипът на SPARK ще окаже пълно съдействие на разследващите органи, като в допълнение ще проведем и собствено разследване.\r\nSPARK e литовско-българска смесена компания, която оперира в няколко държави в Европа, но никъде досега не сме се натъквали на такова арогантно посегателство срещу собствеността.\r\nВярваме, че с подкрепата на огромната общност на SPARK и на официалните власти ще успеем да съхраним София като град, в който надеждно може да се инвестира в иновативни услуги и нови бизнес модели, които подобряват градската среда за всички.\r\n ", "date": "2019.10.02", "title": "SPARK може да напусне България след вандалските прояви"}
{"url": "https://www.dnes.bg/football/2019/10/02/liupko-petrovich-hvyrli-ostavka-cska-ostana-bez-trenior.424819", "text": "Загубата в Стара Загора от Берое се оказа последния мач за треньора на ЦСКА. Люпко Петрович хвърли оставка след слабите резултати на тима от началото на сезона и натиска на феновете на отбора. Новината за раздялата със сръбския специалист бе съобщена чрез официалния сайт на клуба, съобщава . \n\r\n\"Армейци, Наставникът на ЦСКА Люпко Петрович занапред няма да бъде начело на отбора. След среща със собствениците на клуба, той декларира намерението си да напусне поста, поемайки своята отговорност за представянето на тима. Въпреки опитите на ръководството да го убедят да не прибързва с решението си, сръбският специалист бе категоричен в желанието си, което в крайна сметка бе уважено. В предстоящата среща с \"Витоша\" (Бистрица) в събота червените ще бъдат водени от досегашните му помощници в треньорския щаб.\n                    \n                    \n                \n                \n                \n                \r\nЦСКА благодари на Люпко Петрович за досегашната му всеотдайна работа и му пожелава много успехи занапред!\", гласи официалното съобщение.\n\r\nВ момента ЦСКА е четвърто място в класирането, изоставайки на 8 точки от лидера \"Лудогорец\", на 7 от вечния съперник \"Левски\" и на една от \"Локомотив\" (Пловдив). След загубата от \"Берое\" преди дни феновете на ЦСКА от сектор Г официално поискаха оставката на Петрович и тази на главния мениджър на клуба - Стойчо Стоилов.", "date": "2019.10.02", "title": "Люпко Петрович хвърли оставка, ЦСКА остана без треньор"}
{"url": "https://www.dnes.bg/sofia/2019/10/02/moderna-aparatura-za-1-mln-lv-veche-raboti-v-iv-gradska-bolnica.424820", "text": "\nНова медицинска апаратура, за която бяха осигурени средства от Столична община, получи Четвърта градска болница в София. \n\r\nАпаратурата е за диагностика и лечение на заболявания на млечната жлеза, онкологични заболявания в областта на коремната хирургия, за диагностика и лечение на заболявания на отделителната система.\n\r\nВисокотехнологични апарати вече има в отделението по образна диагностика, вътрешно, хирургичен блок и урология. \n\r\nНов апарат за мамография и ехограф вече се ползват за диагностициране и лечение на пациентите. \n\r\nЗа закупуване на техниката Столична община е отпуснала 400 000 лв., а болницата е получила още 600 000 лв. по програма „Джаспър“.\n                    \n                    \n                \n                \n                \n                \r\n\"За 4 години Столична община е инвестирала 1,2 млн. лв. в IV Градска болница. По „Джаспър“ се финансират проекти само ако болницата е добре управлявана. С новата апаратура изследванията на пациентите стават по сигурни, по-точни и се повишава качеството на здравната услуга в общинската болница, коментира ресорният зам.-кмет Дончо Барбалов.\n\r\nТой добави, че за последните 4 години Столична община е инвестирала 55 млн. лв. в общинското здравеопазване. \n\r\nСредствата са за дофинансиране на здравни услуги, които не се покриват от здравната каса, за ремонти на сградите на болници и ДКЦ-та и закупуване на нова и модерна апаратура.\n\r\n\"Инвестициите са направени след подробен анализ на лечебните заведения. Ще продължим да работим на базата на анализи, които ни показват къде и от какво има нужда в системата на общинското здравеопазване\", допълни той.", "date": "2019.10.02", "title": "Модерна апаратура за 1 млн. лв. вече работи в IV градска болница "}
{"url": "https://www.dnes.bg/stranata/2019/10/02/dans-v-dai-plovdiv-shefovete-zapodozreni-za-korupciia.424823", "text": "ДАНС започна спецакция в Държавна агенция \"Автомобилна администрация\" в Пловдив. Служители от ръководството били под наблюдение по сигнали за корупция от няколко месеца.\r\n\r\nПри операцията са иззети много документи и няколко компютъра, съобщава Trafficnews. За разпит са отведени хора от ръководството на пловдивската структура.\r\nНачалникът на ДАИ - Пловдив Иван Въчков е в болнични от три месеца, а временно изпълняващ длъжността е Анна Генова. Тя не отговаря на мобилния си телефон към този момент.\r\n\r\nПреди половин година Окръжната прокуратура и Икономическа полиция проведоха мащабна акция в Пловдив. На 27 март 2019 г. бяха блокирани таксиметровите стоянки и офисите на четири от най-големите превозвачи в града. \r\n ", "date": "2019.10.02", "title": "ДАНС в ДАИ Пловдив, шефовете заподозрени за корупция"}
{"url": "https://www.dnes.bg/science/2019/10/02/ucheni-reshiha-kak-da-se-kolonizira-mars.424813", "text": "Учени от Югоизточния университет Нова във Форт Лодърдейл, Флорида, смятат, че микроби, вируси и гъбички трябва да са първите колонизатори на Марс, преди там да се заселят хора, съобщи Сайънс алърт.\n\r\nИдеята за заселване на микроорганизми на Марс противоречи на многогодишни принципи, които не допускат замърсяване на планета. Преди оборудване да се отправи в космоса, то трябва да мине санитарна обработка, която позволява съхраняването на изследваната среда в първоначалния й вид. Появата на земни организми на Марс ще попречи на търсенето на признаци на древен живот.\n\r\nСпециалистите са на мнение, че стартирането на процеси на тераформиране на Червената планета с помощта на микроорганизми е неизбежно и че без преднамерено замърсяване колонизацията на Марс е невъзможна. \n                    \n                    \n                \n                \n                \n                \r\nЗа първи колонизатори ще са подходящи екстремофили - предимно едноклетъчни, които могат да оцелеят в екстремни условия. Учените обаче не знаят какви точно организми ще са подходящи за целта и няма да попречат на тераформирането.\n\r\nИзползването на бактерии и други примитивни живи същества се обяснява с това, че размножавайки се, те ще започнат да променят състава на атмосферата и релефа на планетата. Така тя ще стане по-пригодна за заселване на хора.\r\n/БТА/", "date": "2019.10.02", "title": "Учени решиха как да се колонизира Марс"}
{"url": "https://www.dnes.bg/world/2019/10/02/chetiri-jertvi-sled-srutvaneto-na-most-v-taivan.424754", "text": "Издирвателните екипи откриха четири тела и търсят двама изчезнали от рибарски плавателни съдове, оказали се на местопроизшествието в момента на вчерашното срутване на мост в Тайван, предаде Асошиейтед прес.\n\r\nДнес Националната служба за противопожарна охрана идентифицира две от жертвите като индонезийци и една като филипинец. Самоличността на четвъртата жертва засега е неустановена.\n\r\nТайванските военни разположиха плаваща платформа, за да помогнат на работниците да отстранят отломките и да опитат да извадят два от общо трите рабарски съда изпод рухналите части от моста. Третият съд беше изваден още вчера.\n\r\nПредполага се, че всички жертви са работници в сферата на риболова от Индонезия и Филипините.\n                    \n                    \n                \n                \n                \n                \r\nВчера дългият 140 метра аркообразен мост рухна върху залив на източния бряг на Тайван, на около 60 км югоизточно от столицата Тайпе. Преди това островът беше връхлетян от тайфун, но когато мостът се срутил, времето било слънчево и не е ясно дали бурята е била фактор, припомня БТА.\n\r\nДесет души са хоспитализирани с наранявания, включително тайванец шофьор на бензиновоз, чийто камион паднал от моста. Другите девет са филипински и индонезийски рибари, състоянието на единия от които - индонезиец, е сериозно, предаде тайванската Централна информационна агенция, като се позова на агенцията за подбор на персонал на работниците.\r\n ", "date": "2019.10.02", "title": "Четири жертви след срутването на мост в Тайван"}
{"url": "https://www.dnes.bg/football/2019/10/02/totnym-s-niakolko-antirekorda-sled-2-7-ot-baiern.424760", "text": "Тотнъм очаквано строши няколко антирекорда при снощната срамна загуба с 2:7 насред Лондон от Байерн Мюнхен.\r\n\r\nНикога преди това \"шпорите\" не бяха допускали толкова попадения във вратата си в домакински мач, като статистиката важи за всички официални мачове на клуба. Любопитното е, че Байерн отправи едва 10 точни удара към вратата на съперника.\r\n\r\nРезилът на лондончани е най-тежката домакинска загуба на английски отбор в европейските клубни турнири. Тотнъм стана първият английски клуб от 1995 година, допуснал седем или повече гола във вратата си в Европа. Куриозното е, че последният случай е свързан също с \"шпорите\" - през 1995 година германският Кьолн ги разбива с 8:0 за Интертото.\r\n\r\nВсичко за мачовете от Шампионската лига снощи - ", "date": "2019.10.02", "title": "Тотнъм с няколко антирекорда след 2:7 от Байерн "}
{"url": "https://www.dnes.bg/notifikacii/2019/10/02/erdogan-nojyt-opria-do-kokala-tyrpenieto-ni-se-izcherpva.424758", "text": "\"Някой ден ще дойдем внезапно\", предупреждава турският президент Реджеп  Ердоган от заглавие на в. \"Ортадогу\", визирайки предстояща военна операция на Турция в Северна Сирия.\n\r\nИзказването на Ердоган пред депутатите вчера на откриването на есенната сесия на парламента е във фокуса на всички турски вестници днес.\n\r\n\"Нямаме и ден за губене\" (в. \"Йени шафак\"), \"Ние ще направим необходимото\" (в. \"Стар\"), \"Няма да чакаме\" (в. \"Милят\"), \"Не остана друга възможност\" (в. \"Гюнеш\") - това са някои от заглавията в турския печат тази сутрин.\n\r\n\"Някои се опитват да поставят Турция на колене, като й прехвърлят товара на тероризма и бежанците. Турция не е страна, която ще изостави собствената си сигурност и бъдещето на своите братя за радост на силите, които имат сметки в региона. Нима Турция е държава, която се наема да бъде подизпълнител на сценарии, писани на масата?\", заяви Ердоган.\n\n\n\r\n                \n                \n                Президентът негодува заради неизпълнените обещания към Турция и опитите тя да бъде залъгвана.\n\r\n\"Лично казахме в очите на онези, които от години залъгват Турция относно ликвидирането на терористичната организация, че е дошъл краят на тази игра. Не ни остана друг изход, освен сами да продължим по пътя си. Планираме да настаним два милиона души в зона за сигурност, дълбока 30 километра\", каза още президентът.\n\r\nВоенни официални представители от Турция и САЩ се договориха през август за установяване на зона за сигурност в Северна Сирия и създаване на мирен коридор, който до облекчи движението на сирийските бежанци, които искат да се върнат у дома. Анкара обаче обвинява Вашингтон, че бави процеса и предупреждава, че ако американците продължат да протакат, ще предприеме самостоятелно военна операция в Северна Сирия.\n\r\nКакто уточни Ердоган, тази зона ще се простира от река Ефрат в Сирия до границата с Ирак.\n\r\n\"Ножът опря до кокала. Търпението ни към онези, които гонят свои сметки в региона, е на път да се изчерпи. Вече нямаме за губене и един-единствен ден\", извежда акценти от изказването на турския лидер и в. \"Милят\", цитиран от БТА. \r\n ", "date": "2019.10.02", "title": "Ердоган: Ножът опря до кокала, търпението ни се изчерпва"}
{"url": "https://www.dnes.bg/stranata/2019/10/02/jena-zagina-nelepo-na-smetishteto-v-sliven.424761", "text": "Жена е загинала нелепо в района на сметището в Сливен, съобщиха от МВР. \r\n\r\nСигналът за инцидент в района на обособеното сметище в индустриалната зона на Сливен е постъпил към 15.55 часа вчера. \r\nСметоизвозваща гондола се е обърнала при разтоварване. По първоначални данни е загинала една жена, която се е намирала в района на сметището.", "date": "2019.10.02", "title": "Жена загина нелепо на сметището в Сливен"}
{"url": "https://www.dnes.bg/politika/2019/10/02/gerb-sys-speshni-popravki-na-nk-zaradi-sluchaia-polfriiman.424762", "text": "Спешни поправки в НПК внесоха трима депутати от ГЕРБ, начело с председателя на Правната комисия в Народното събрание Анна Александрова заради случая с предсрочното освобождаване от затвора на убиеца на Андрей Монов австралиеца Джок Полфрмийман.\n\r\nЗаконотворците настояват в кодекса изрично да се запише, че делата за предсрочно освобождаване подлежат на възобновяване.\n\r\nТова става седмица, след като министърът на правосъдието Данаил Кирилов призова за законови поправки, предизвикани от частния случай на Джок Полфрийман\n\r\nТримата депутати от ГЕРБ Анна Александрова, Красимир Ципов и Димитър Лазаров предлагат делата за условно предсрочно освобождаване (УПО) пак да се гледат на две инстанции, но при определени условия да се иска възобновяването им пред ВКС, макар и да са влезли в сила.\n                    \n                    \n                \n                \n                \n                \r\nТова поиска в случая с Полфрийман главният прокурор Сотир Цацаров, оспорвайки легитимността на решението на Софийския административен съд и мотивирайки се с това, че то по същество е \"решение\", а не \"определение\", следователно подлежи на възобновяване.\n\r\nВчера беше съобщено, че Висшият касационен съд ще гледа делото за възобновяването на 7 октомври.\n\r\nВносителите на поправката се мотивират с това, че общият подход от наказателните дела трябва да се прилага и за тези по УПО поради \"правната значимост\" на тези дела за държавата и обществото.\n\r\nПредстои поправката в НПК да се гледа на първо четене в парламента. Това е поредното законово изменение, породено от частен случай.", "date": "2019.10.02", "title": "ГЕРБ със спешни поправки на НК заради случая \"Полфрийман\""}
{"url": "https://www.dnes.bg/notifikacii/2019/10/02/frenski-grajdanin-e-zaginaliiat-na-stolichniia-bul-praga.424763", "text": "Френски гражданин е загиналият тази сутрин млад мъж на столичния булевард „Прага“, съобщи БНР.\n\r\n29-годишният мъж беше ударен от микробус.\n\r\nИнцидентът е станал рано сутринта около 5,40 часа в отсечката между улиците „Шандор Петьофи“ и „Бузлуджа“.\n\r\nТрагедията се е разиграла пред очите на много хора. „Сигналът към Бърза помощ е подаден в 5,40 часа, като в 5,42 постъпва втори сигнал за същия инцидент. Линейката е пристигнала на място в 5,46 часа, но медиците само са констатирали смъртта\", обясниха за Dir.bg от Бърза помощ.\n\r\nНа мястото е извършен оглед.\n\r\nОколо тялото на мъжа е имало много кръв и се предполага, че при инцидента той си е ударил главата, а това е довело до фаталния край.\n                \n                \n                \r\nИзясняват се обстоятелствата и поведението на младежа, довели до тежкия инцидент, уточниха от МВР.\n\r\nДвижението по бул. \"Прага\" вече е възстановено.\r\n ", "date": "2019.10.02", "title": "Френски гражданин е загиналият на столичния бул. \"Прага\""}
{"url": "https://www.dnes.bg/akoshtete-vqrvaite/2019/10/02/kakva-shte-e-2020-godina-za-vsiaka-zodiia-kratka-prognoza.424725", "text": "Сякаш не усетихме колко бързо мина времето от 1 януари 2019 година, защото вече правим планове за следващата. \r\nДнес в рубриката ни „Всичко за Зодиите“ споделяме с вас кратка прогноза за всеки зодиакален знак за всеки месец от новата 2020 година. Вижте някои насоки, като очаквайте скоро и пълния годишен хороскоп на Az-jenata.bg\r\n\r\nЯнуари – ще бъде изпълнен с положителност.\r\nФевруари – вълнуващ месец, когато ще имате многобройни планове.\r\nМарт – добър месец за придобиване на нови умения.\r\nАприл – месец на планиране. Помислете добре преди да стигнете до окончателно решение.\r\nМай – подходящият момент да приложите плановете си в действие. Не се съмнявайте във възможностите си.\r\n                    \n                    \n                \n                \n                \n                Как всяка зодия показва любовта си към партньора\r\nЮни – период, в който трябва внимателно да продължите напред, но да не вземате прибързани решения.\r\nЮли – направете първия ход, без значение дали става въпрос за любов или кариера.\r\nАвгуст – погрижете се за вашия отдих и баланс.\r\nСептември – не се фокусирайте върху дребните проблеми, а мислете за цялостната картина.\r\nОктомври – вдъхновяващ месец, ще бъдете съсредоточени върху постигането на целта си.\r\nНоември – някои хора ще ви поискат помощ, но си помислете дали и доколко я заслужават.\r\nДекември – отличен месец за планиране на вашия любовен и професионален живот.\r\n\r\nЯнуари – ще бъде месец, в който трябва да избягвате да вземате големи решения. Просто се наслаждавайте на живота.\r\nФевруари – трябва да изчистите вътрешното си Аз и да спрете да мислите лошо за другите.\r\nМарт – възможно е да се влюбите.\r\n\r\n ", "date": "2019.10.02", "title": "Каква ще е 2020 година за всяка зодия - кратка прогноза "}
{"url": "https://www.dnes.bg/sofia/2019/10/02/vijte-kyde-v-sofiia-niama-da-ima-voda-na-3-oktomvri-chetvyrtyk.424773", "text": "На 3 октомври 2019 г. (четвъртък), във връзка с подмяна на сградно водопроводно отклонение на ул. „Сопот“, жк. „Хаджи Димитър“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. \"Сопот\" от ул. \"Васил Кънчев\" до ул. \"Проф. Иван Шишманов\".  \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сопот“ пред бл. 143.\n\r\nНа 3 октомври 2019 г. (четвъртък), във връзка с подмяна на сградно водопроводно отклонение на ул. „Русе“, жк. „Света троица“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. \"Русе\" от ул. \"Пловдив\" до ул. \"Казанлък\", бл. 350, бл. 368, бл. 370, бл. 852 и магазин \"СБА\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Русе“ на кръстовището с ул. „Варна“.\n                    \n                    \n                \n                \n                \n                \r\nНа 3 октомври 2019 г. (четвъртък), във връзка с ремонт на хидрофорна уредба на бл. 2, жк. „Дружба“ I се налага спиране на водоподаването от 13:00 до 17:00 часа на клиентите на „Софийска вода”, живеещи в:\r\nбл. 2- висока зона.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 2.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.10.02", "title": "Вижте къде в София няма да има вода на 3 октомври, четвъртък "}
{"url": "https://www.dnes.bg/rusia/2019/10/02/cenova-lista-obida-sreshtu-putin-462-dolara.424767", "text": "Географията и демографията на присъдите показва, че гневът срещу Путин се надига на места, които обикновено подкрепят президента\n\r\nПреди шест месеца Русия прие закон, според който се смята за административно нарушение обиждането на държавните символи и институциите на властта. Първите резултати от прилагането му показват, че когато съдът налага глоба, то това е заради обиди към президента Владимир Путин, пише в свой коментар за Bloomberg Леонид Бершидски.\n\r\nТака първият подобен закон след разпадането на Съветския съюз доведе до странна ценова листа за обиди. Средно струва 30 хил. рубли (462 долара) да се позори президента.\n\r\nСлед като Путин подписа закона през март, местната полиция, прокуратурата и съдилищата започнаха да го използват, за да възпират неуважителната реч към всички видове длъжностни лица, включително кметове и директори на държавни компании.\n                    \n                    \n                \n                \n                \n                \r\nПрез юли именно Путин поиска главния прокурор да наблюдава възникващите казуси. Скоро след това вътрешното министерство на Русия възложи на полицията да прилага закона само срещу хора, използващи обиден език и изображения по отношение на Путин, кабинета, парламента и съдилищата.\n\r\nСпоред доклад на правозащитната организация Агора от общо 45 дела, открити по новия закон, 26 са били заради Путин, а 18 от тях са приключили с правни обвързващо решение, налагащо глоба.\n\r\nСпоред Агора първото дело, приключило успешно по новия закон, засяга Ронан Ватанен от град Калевала. Той е публикувала серия от постове в социалната мрежа Vkontakte, описващи Путин като \"крадец\", някои от приятелите му милиардери като \"паразити\" и \"дяволи\". Той бе осъден на 30 000 рубли глоба на 24 април.\n\r\nНай-голяма известност е придобила присъдата на Юри Картижев заради използването на нецензурирани думи към руския президент Владимир Путин. Картижев беше глобен с 30 хил. рубли през април. За цитиране на Картижев пък друг руснак беше глобен също с 30 хил. рубли.\n\r\n\r\n ", "date": "2019.10.02", "title": "Ценова листа: Обида срещу Путин = 462 долара"}
{"url": "https://www.dnes.bg/zvezdi/2019/10/02/kaili-djenyr-i-travis-skot-se-razdeliha-vremenno-li-e.424771", "text": "Кайли Дженър и Травис Скот са се разделили временно. \"Те си вземат малко почивка един от друг, но не са приключили. Все още имат някои проблеми с доверието, но тези проблеми произхождат най-вече от стреса, идващ от начините им на живот\", казали са източници на \"People\".\r\nОт \"TMZ\" предават, че двамата са решили да прекарат известно време разделени още преди няколко седмици.\r\n \r\nРиалити звездата и рапърът са заедно от около 2 години, като дори имат дъщеричка Сторми, която се роди през февруари 2018 г.\r\n \r\nТе все още обаче не са потвърдили официално новината за раздялата.\r\n \r\n", "date": "2019.10.02", "title": "Кайли Дженър и Травис Скот се разделиха, временно ли е?"}
{"url": "https://www.dnes.bg/politika/2019/10/02/siderov-shte-sydi-bnt-bila-manipulator-a-toi-govorel-istini.424780", "text": "В цензура и полицейщина обвини лидерът на \"Атака\" Волен Сидеров БНТ.\n\r\nПричина за това стана неговото участие в предаването \"Референдум\" във вторник за предстоящия местен вот. Заедно с него в студиото бяха Даниела Дариткова от ГЕРБ, Деница Златева от БСП, Халил Летифов от ДПС, Юлиан Ангелов от ВМРО, Стефан Иванов от НФСБ и Веселин Марешки от \"Воля\".\n\r\nВолен Сидеров взе думата още от самото начало и влезе в конфронтация с представителя от вече бившите коалиционни партньори на \"Атака\" ВМРО.\n\n\r\nВ крайна сметка микрофонът на Сидеров беше изключен и служители на телевизията и охранителна опитаха да изведат политика от студиото.\n                    \n                    \n                \n                \n                \n                \r\nЗаради случая БНТ излезе днес с позиция, която заклейми поведението на лидера на \"Атака\" и грубото незачитане на подписаното между ЦИК, БНТ и политическите партии споразумение.\n\r\nСидеров обаче коментира, че не той е нарушил споразумението, а националната телевизия, така че ще съди БНТ.\n\r\n\"Недопустимо е да се пуска полиция в студиото. БНТ се издържа с парите на всички данъкоплатци, а идват полицаи и жандармеристи, защото казах няколко истини, че Джамбазки е гей и трябва да си го признае, за да не заблуждава избирателите си и че предаването \"Референдум\" е скучно\", коментира Сидеров.\n\r\nСпоред него той е изразил личното си мнение за \"Реферундум\", чиято водеща от години отегчавала зрителите.\n\r\n\"Питам защо едно предаване на обществената телевизия си позволява да налага цензура, а днес чета някакви декларации на Емил Кошлуков, че нямало да ме допуска – това да не му е бащиния, кой определя един депутат, избран с гласовете на хората дали да има достъп до телевизията, която се издържа от парите на българския народ и как може да се цензурира един политик\", скочи лидерът на \"Атака\".\n\r\nБНТ от обществена телевизия се е превърнала в манипулатор, а в конкретния случай става дума за цензура, неправомерно прекъсване на споразумението с \"Атака\", за да се угоди на водещата на предаването, смята той.\n\r\nСпоред него водещата на \"Референдум\" Добрина Чешмеджиева трябва да му се извини, защото го е прекъсвала и му е изключила микрофона.\n\r\nСидеров заподозря, че има медиен чадър над ВМРО.\n\r\nТой отрече да е употребил алкохол преди предаването.\n\r\n\"Защо този въпрос не го задавате на Красимир Каракачанов, който редовно употребява алкохол, виждал съм го как употребява алкохол пред мен, яде, пие след това отива в предаването\", каза Сидеров.\n\r\nСпоред лидера на \"Атака\" от 15 години се говорят глупости за него като това, че злоупотребява с алкохол и наркотици.\n\r\n\"Това са ченгесарски номера, които се пускат в пространството с идеята някой да повярва в тях\", настоя политикът.", "date": "2019.10.02", "title": "Сидеров ще съди БНТ, била манипулатор. А той говорел истини! "}
{"url": "https://www.dnes.bg/stranata/2019/10/02/salmonela-zatri-pticeferma-izbiha-pticite-jestoko.424770", "text": "Сигнал за нехуманно умъртвяване на птици от птицеферма от служители на Агенцията по храните в шуменската община Смядово. Акцията беше заснета от охранителна камера във фермата, а клипът беше разпространен в социалните мрежи от собственика на фирмата Димитър Папазов. На видеото се вижда как служител на агенцията подскача върху чувалите с птици, предава bTV.\n\n\r\nТой обясни, че акцията по евтаназирането на животните е постановка от БАБХ. Собственикът подчерта, че проби от птиците са взети в петък вечерта около 20:30, което той смята за притеснително.\n\r\nРезултатите на агенцията показват, че има наличие на салмонела по стените в две от халетата на фермата.\n                    \n                    \n                \n                \n                \n                \r\nСобственикът на птицефермата предприема самоконтролни проби, които изпраща до лаборатория. По думите му резултатите за болестта са отрицателни.\n\r\nВъпреки това е последвало умъртвяване на птиците. Председателят на комисията, извършваща хуманното умъртвяване, съгласно заповедта на директора на ОДБХ-Шумен – д-р Наташа Баева заяви, че проверката е извършена по всички правила.\n\r\nПапазов изрази своето притеснение и от държанието на д-р Баева по време на акцията.\n\r\nДиректорът на ОДБХ-Шумен д-р Катя Райкинска обясни, че поведението на служителя, който тъпче чувалите с птиците е недопустимо и неприемливо. Експертът е поискал писмено обяснение от всички служители, участвали в умъртвяването.\n\r\nСлед изпратен доклад до изпълнителния директор на БАБХ е образувано дисциплинарно производство. Райкинска заяви, че служителят от кадрите е отстранен от работа.\n\r\nДиректорът обясни, че установените щамове на салмонела в птицефермата са опасни за здравето на хората и животните. Освен това яйцата, произведени в обекта, са изтеглени от търговската мрежа.", "date": "2019.10.02", "title": "Салмонела затри птицеферма, избиха птиците жестоко"}
{"url": "https://www.dnes.bg/politika/2019/10/02/karakachanov-severna-makedoniia-da-promeni-uchebnicite-po-istoriia.424756", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nПремиерът Бойко Борисов призна, че вицепремиерът и лидер на ВМРО Красимир Каракчанов \"раздава шамари\" на Скопие, а самият той обясни, че го прави с \"възпитателна цел\". \n\r\nНа 17 септември Европейският съвет трябва да реши дали да даде зелена светлина на Северна Македония по пистата към Европа. Дотогава българското правителство трябва да подготви позиция за това как страната ни да гласува. Всичко зависи от работата на междуведомствената комисия, която трябва да изглади исторически спорове около личности като Гоце Делчев.\n\n\n\r\nМинути преди Каракачанов да представи книгата си за Тодор Александров, с него се срещна репортер на .\n                    \n                    \n                \n                \n                \n                \r\n\"На 17 октомври България ще даде съгласието си за започване на преговори за присъединяване на Македония към ЕС. Първото министерско заседание обаче трябва да се случи, след като югозападната ни съседка изпълни своите задачи и задължения. Второто заседание пък, едва когато тя промени образователната си система и учебниците си по история\", категоричен бе Каракачанов.\n\r\nПо думите му само по този начин България може да заложи критериите за стъпките на Северна Македония. А ако тя не изпълни някои от тези стъпки, всичко приключвало.\n\r\n\"Македонската страна по всякакъв формален повод се бави, спори за дребни неща и се опитва да печели време. И не са виновни дотолкова членовете на македонската комисия. Те все пак са историци, а не чиновници. Основният двигател на работата на тази комисия от македонска страна беше бившият секретар на външното министерство на Република Македония Виктор Димовски. Именно той се занимаваше с операциите срещу България и даваше инструкции на македонската комисия. И вместо да бъде отстранен, той бе издигнат за шеф на специалните служби\", коментира още Каракачанов пред репортера на Bulgaria ON AIR Mиглена Георгиева.\n\r\n", "date": "2019.10.02", "title": "Каракачанов: Северна Македония да промени учебниците по история!"}
{"url": "https://www.dnes.bg/obshtestvo/2019/10/02/fondaciiata-na-silvi-vartan-s-darenie-za-bolnica-v-plovdiv.424786", "text": "Две реанимационни маси получи като дарение отделението по неонатология в УМБАЛ \"Пловдив\" от фондация \"Силви Вартан за България\", съобщиха от пресцентъра на лечебното заведение.\n\r\n\"Дарението е на стойност 56 000 лв. и е много необходимо за ежедневната ни работа. В отделението постъпват за лечение деца от цяла Пловдивска област, много от тях имат проблеми и се нуждаят от интензивни грижи, за което служат дарените ни реанимационни маси\", посочи началникът на отделението д-р Диана Аргирова. \n\r\nТя добави, че наличието на съвременна високоспециализирана техника е важно за обслужването на новородените деца, защото им осигурява добър старт и високо качество на живот.\n                    \n                    \n                \n                \n                \n                \r\nД-р Аргирова припомни също така, че фондацията на Силви Вартан не за първи път прави дарение на \"УМБАЛ-Пловдив\". През 2012 г. фондацията е осигурила на неонатологичното отделение лампа за интензивна фототерапия, която се ползва ежедневно и до момента е помогнала за лечението на стотици новородени деца.\n\r\nПрез това отделение всяка година преминават около 1200 новородени деца. От тях приблизително 15% са с различна степен на недоносеност, а друга част са с отклонения в жизнените функции.\n\r\n ", "date": "2019.10.02", "title": "Фондацията на Силви Вартан с дарение за болница в Пловдив"}
{"url": "https://www.dnes.bg/notifikacii/2019/10/02/vijdali-li-ste-mariian-policiiata-go-izdirva.424783", "text": "Плевенската полиция издирва Мариян Асенов Панталеев, 36-годишен, с адресна регистрация в с. Буковлък, съобщиха от Областната дирекция на МВР.\r\nМариян Панталеев е в неизвестност от 6:00 часа на 26 септември тази година, след като не се е върнал в дома си в Буковлък. Мъжът се издирва по молба на близките.\r\nТой е на видима възраст 35 – 40 години; ръст – среден; телосложение – нормално; лице – овално, бяло, коса –  бръсната; вежди – тънки; устни – дебели, месести; нос – правилен; очи – пъстри.\r\nОт проведените към настоящия момент издирвателни мероприятия Мариян Асенов Панталеев  не е установен.\r\n   \r\nУмоляват се гражданите, които имат информация за местонахождението на издирваното лице да се обадят на телефон 112 или в най-близкото поделение на МВР като анонимността им е гарантирана.      ", "date": "2019.10.02", "title": "Виждали ли сте Мариян? Полицията го издирва"}
{"url": "https://www.dnes.bg/akoshtete-vqrvaite/2019/10/02/soleno-sladko-kakvo-oznachava-gladyt-za-opredeleni-hrani.424774", "text": " Гладът за определени храни издава какво е здравословното ви състояние и от какво имате нужда, твърдят от британското издание на \"Cosmopolitan\".  От списанието са направили интервю с английския специалист по хранене Джо Траверс, който обяснява какво означава непрекъснатото жадуване за определени храни. Ето и какви са обясненията.\r\n\r\n \r\nСолта е нужна за по-доброто функциониране на мускулите. В повечето случаи, не е страшно, когато умирате да си хапнете нещо солено - просто имате нужда от повече сили. Гладът за солени храни издава, че просто на организмът му липсва тази съставка - това може да е причинено от дехидратация, електролитен дисбаланс и др. Тези състояния се появяват, ако сте повръщали, или сте се потили прекалено обилно.\r\n \r\n\r\n \r\nВсички знаем, че сладкото е вредно и че трябва да ограничаваме приема му. Но редовно се случва да жадуваме да хапнем нещо сладко, най-лошото е, когато това става късно вечер или през нощта. \"Гладът за сладко най-вероятно е заради ниско кръвно налягане\", обяснява специалистът. За да произвежда енергия, организмът иска захар и въглехидрати, затова когато сте изморени, ви се ядат сладкиши, месо, картофи.\r\n \r\n\r\n \r\nАко много ви се яде шоколад, вероятно е да имате дефицит на магнезий, но невинаги това е причината. \"Шоколадът съдържа магнезий, но има други храни, които са много по-добър източник на този елемент\", казва Траверс. Според него, гладът за шоколад отново може да показва, че сте с ниско кръвно и сте уморени. Но има и друго - много хора хапват шоколад, когато са стресирани. \r\n \r\n", "date": "2019.10.02", "title": "Солено, сладко: Какво означава гладът за определени храни?"}
{"url": "https://www.dnes.bg/index/2019/10/02/avtobus-padna-v-propast-zaginaha-23-ma-dushi.424739", "text": "Най-малко 23-ма души загинаха и още 30 пострадаха снощи след като автобус падна в пропаст в южната част на Перу, съобщи перуанското управление за контрол на пътническия и товарния транспорт, цитирано от ТАСС. \n\r\n\r\nПървоначално бе съобщено за 10 жертви.\r\n\r\nСътрудници на управлението на място са установили реалния брой на загиналите и ранените.\r\nПострадалите са откарани в болници в съседни градове, включително Куско.\r\n\r\nАвтобусът е паднал от 100 м височина в провинция Киспикчани. Причините за трагедията засега не са установени. ", "date": "2019.10.02", "title": "Автобус падна в пропаст, загинаха 23-ма души"}
{"url": "https://www.dnes.bg/index/2019/10/02/razdelenata-katalunia-shte-ima-li-novi-protesti.424670", "text": "Протестите за независимост на Каталуня бяха потушени преди да са постигнали искания резултат. Но в последните дни се появяват опасенията от надигането на ново вълнение, тъй като с притаен дъх всички очакват присъдите на 12-те сепаратистки лидери, които бяха арестувани.\r\nЕдин от активистите, който води протестите е Джорди Санчес. Той е застрашен от това да прекара следващите 17 години зад решетките.\r\n\"Всички спекулират около това каква ще е присъдата, дали ще е тежка, колко години ще получат. Те си говорят за живота ни...\", казва съпругата на Санчес Сузана пред BBC.\r\n\"Един ден се чувстваш добре и вярваш, че всичко ще се нареди, но на следващия си тъжен и си мислиш, че той никога няма да излезе от затвора\", казва синът му.\r\n                \n                \n                По думите им те са знаели, че е възможно активистите да бъдат арестувани, но не са вярвали, че това ще се случи. Според Сузана, те били социални активисти, не част от правителството и просто упражнявали правото си да протестират.\r\nПроцесът срещу сепаратистите разделя Каталуня. В Жирона, сърцето на протестите срещу Испания, знаците в подкрепа на арестуваните са навсякъде.\r\n„Винаги, когато се представям, казвам: „Здравейте, аз съм Алба и съм каталунка.”\r\nПодтикната от процеса, младата Алба също започва борба за независимост.\r\n„Изглежда така, все едно в Каталуня всички сме съдени, защото това са нашите представители в парламента и направиха това, което ние гласувахме да направим. Ако те са изправени пред съда, това е защото ние ги помолихме да направят това, което сториха“, казва Алба.\r\nАко затворниците бъдат осъдени, сепаратистите в Жирона планират да излязат по улиците на нов протест. Те заплашват, че ще парализират страната и ще спрат всичко, за да принудят властите да разговарят с тях.\r\nНо въпреки това, последните социологически проучвания показват, че има повече хора, които искат да останат част от Испания.\r\n„Всички тези жълти панделки, символ на независимостта, са поставени на определена височина, за да не могат онези, които не искат независимост, да ги достигнат и да ги махнат през нощта“, казва Елда, възрастна жена от Жирона, която вярва, че Каталуня трябва да остане част от Испания. Това я превръща в мишена за сепаратистите, които рисуват графити по фасадата на къщата й.\r\n„Те отравят растенията ми, унищожават градината ми. Това са действия на хора, които искат да ми кажат, че заради разбиранията ми, аз съм длъжна да търпя това или по-лоши неща, които ще ми бъдат сторени. Познавам хора, които бяха уволнени заради идеите им“, разказва Елда.\r\nПрезидентът на Каталуня е готов за нов референдум.\r\n\"Ако те бъдат приети за виновни от испанските власти, ние няма да се съгласим с присъдата“, казва Ким Тора.\r\nЗапитан какви са плановете му за независимост сега, президентът отговаря: \"Ще гласуваме отново. Ще направим онова, което сторихме\". Ала той отказва да конкретизира какви действия ще бъдат предприемани от страх, че испанските власти ще го възпрепятстват.\r\n\"Ядосана съм им. Още когато започнаха знаеха, че нищо няма да проработи. Не можеш да си играеш с хората така. Сега те трябва да си понесат последствията“, казва Елда. А съпругата на Санчез не е сигурна дали каузата си е заслужавала, за да гледа децата си сега тъжни от факта, че баща им е в затвора.\r\nПрисъдите на затворниците ще бъдат обявени до дни. Напрежението в Жирона, а и в цяла Каталуня се усеща. Страхът от нови сблъсъци – също.", "date": "2019.10.02", "title": "Разделената Каталуня: Ще има ли нови протести? "}
{"url": "https://www.dnes.bg/obshtestvo/2019/10/02/ban-pokazva-kakvo-e-svyrshila-za-150-godini-rabota.424740", "text": "Две събития бележат началото на честванията на 150-годишнината от създаването на Българската академия на науките, които започват от днес. Това съобщи пресцентърът на БАН.\n\n\n\r\nПредседателят на БАН акад. Юлиан Ревалски ще открие изложба в 60 постера - от 11.30 часа на Моста на влюбените при НДК. В нея се представят историята и дейността на учените в Академията. От 1 до 14 октомври гражданите и гостите на София, както и всички изкушени от науката, имат възможността да се запознаят с многообразието от научни области и с най-новите постижения на институтите на Българската академия на науките - институцията, създадена през 1869 г. с усилията на Левски, Марин Дринов, Васил Друмев, Васил Д. Стоянов и на много други големи българи.\n                    \n                    \n                \n                \n                \n                \r\nИскате да разберете повече за българския компютър \"Витоша\" или за първия български електронен калкулатор? Искате да видите как изглежда робот от ново поколение и да разберете кой създава 3D релефни тактилни плочи със семантична анотация на Брайлова азбука? Заповядайте до 14 октомври на Моста на влюбените при НДК да разгледате изложбата, канят от БАН. Изложбата показва още иновативни решения за акумулаторната индустрия, 3D образи от компютърно генерирани холограми, един от най-известните методи - леене с противоналягане, прототип на фотокаталитичен пречиствател за очистване на въздуха в затворени помещения, оригинална научна апаратура, основана на уникални методи на изследвания, актуални проекти и новости от всички научни направления на БАН.\n\r\nВ 17.00 часа днес в Националния археологически музей на БАН ще бъдат наградени ръководителите на най-успешните проекти по \"Програма за подпомагане на млади учени и докторанти в БАН\". Министърът на образованието и науката Красимир Вълчев е поканен да връчи отличията на младите учени. Събитието е посветено на 150-годишнината от създаването на БАН и предшества официалното честване на 12 октомври.", "date": "2019.10.02", "title": "БАН показва какво е свършила за 150 години работа"}
{"url": "https://www.dnes.bg/usa/2019/10/02/trymp-izvyrshva-se-dyrjaven-prevrat-a-ne-impiichmynt.424741", "text": "Президентът на САЩ Доналд Тръмп нарече протичащата в момента в Конгреса процедура за импийчмънт срещу него опит за \"държавен преврат\", предаде Франс прес.\n\r\n\r\n\"Стигнах до извода,че това, което се случва сега, не е \"импийчмънт\", то е ДЪРЖАВЕН ПРЕВРАТ, който има за цел да отнеме властта на хората, техните гласове, техните свободи, тяхната втора поправка (на конституцията), религията, въоръжените сили, стената по границата (с Мексико) и дадените им от Бога права на граждани на Съединените американски щати\", писа Тръмп в Туитър.", "date": "2019.10.02", "title": "Тръмп: Извършва се държавен преврат, а не импийчмънт"}
{"url": "https://www.dnes.bg/kino/2019/10/02/zagubeniiat-ieti-nai-gledan-v-kinosalonite-u-nas.424742", "text": "Историята на бебето Йети, което тийнейджърката Йи намира на покрива си, разказана в анимацията \"Загубеният Йети\" се хареса най-много на българската публика, сочат обобщените данни от киносалоните у нас. \n\n\r\nФилмът, който спечели публиката и в САЩ, е гледана от 11 580 зрители и има 109 927 лева приходи за първите три дни у нас.\n\r\nНа втора позиция е бразилската научна фантастика \"Към звездите\" с Брад Пит и Томи Лий Джонс в главните роли. Търсенето на изгубен кораб от космически проект, срещата между баща и син, влиянието на антиматерията върху земния живот, са гледани от вече 22 001 зрители и отчитат 225 329 лева приходи за десетте дни у нас, пише БТА. \n                    \n                    \n                \n                \n                \n                \r\nТрето място е за биографичната драма \"Да свалиш Уолстрийт\", създаден по статия от списание \"Ню Йорк\" отпреди четири години на журналистката Джесика Преслър. Иновацията на група стрийптизьорки да обират елегантно клиентите си - банкери и брокери, е гледана от 27 065 зрители и има 243 787 лева приходи за трета седмица у нас.\n\r\nЧетвърто място сред най-гледаните филми у нас е за последния филм по книгата на Дейвид Морел - \"Рамбо: Последна кръв\". Завръщането на Силвестър Сталоун като екшън-героя Джон Рамбо, но този път в борба с мексикански мафиоти, заснета и в България, е гледано от 11 204 зрители и има 98 325 лева приходи за десетте дни у нас.\n\r\nНа пето място в топ 10 е \"То: Част втора\". Хорърът, чието действие се развива 30 години след първия филм, както и по книгата на Стивън Кинг, и е наситен с реминисценции за всеки от героите, е гледан от 61 121 зрители и има 551 852 лева приходи за месец у нас.\n\r\nШесто място е за \"Angry Birds: Филмът 2\", който е сред десетте най-гледани филми у нас вече месец и половина. Приключенията на Ред и на неговите приятели, подкрепени от отбора на прасетата са гледани от 67 873 зрители и имат 620 277 лева от билетите им.\n\r\nНа седмо място е филмът на Куентин Тарантино \"Имало едно време... в Америка\". \"Намигването\" към края на 60-те на миналия век с героите на Брад Пит, Леонардо Ди Каприо, Ал Пачино е гледано от 80 330 зрители и има 765 855 лева приходи за седемте седмици у нас.\n\r\nОсмо място е за екшъна \"Бързи и яростни: Хобс и Шоу\", който е вече над два месеца след премиерата му в топ 10. За това време героите на Джейсън Стейтъм и Дуейн Джонсън са гледани от 175 483 зрители и има 1 921 582 лева приходи.\n\r\nДевето място е за обновената анимация \"Цар Лъв\", римейк на тази от 1994 година. Изпълнената с много познати песни и познат сюжет история на младия Симба устремил се към Лъвската скала е гледана от 289 061 зрители и има 2 854 900 лева приходи за близо трите месеца у нас.\n\r\nНа десето място е екшънът \"Код: Ангелът\" - трети филм от поредицата за агент Банинг. Действието на филма, развиващо се изцяло на американската територия със заплаха за живота на президента, но заснето в значителна част и в България, е гледано от 29 450 зрители и има 277 044 лева приходи за петте седмици у нас.", "date": "2019.10.02", "title": "\"Загубеният Йети\" най-гледан в киносалоните у нас"}
{"url": "https://www.dnes.bg/world/2019/10/02/vatikana-tyrsi-tymni-imotni-sdelki-v-kliuchovi-slujbi.424743", "text": "Полицията на Ватикана извърши обиски в офисите на Държавния секретариат на Светия престол и в Службата за финансова информация (СФИ), като изнесе оттам документи и електронни устройства в рамките на разследване по подозрения за финансови машинации, се казва в официално съобщение на папската държава, цитирано от Ройтерс и Асошиейтед прес.\n\n\r\n\n\r\nСмята се, че в тези две институции за първи път се извършва полицейски обиск, при който са били издирвани доказателства за предполагаеми финансови престъпления, пише БТА. \n                    \n                    \n                \n                \n                \n                \r\nДържавният секретариат е най-влиятелната служба във Ватикана - централно звено на неговата бюрократична машина и дипломация, а също така и административно сърце на световната Римокатолическа църква, отбелязва Ройтерс.\n\r\nСФИ, оглавявана от швейцарския адвокат Рене Брюлхар, е служба за финансов надзор, която има власт над всички структури на ватиканската администрация.\n\r\nВ съобщението на Ватикана не се съобщават никакви подробности. Отбелязва се само, че извършената операция е резултат от оплаквания, подадени през лятото от Банката на Ватиката и от Службата на главния одитор по повод на \"финансови операции, извършвани през определен период от време\".\n\r\nСпоред високопоставен ватикански източник, цитиран от Ройтерс, операцията, която според съобщението е била оторизирана от ватиканската прокуратура, е свързана със сделки с недвижими имоти.", "date": "2019.10.02", "title": "Ватикана търси тъмни имотни сделки в ключови служби"}
{"url": "https://www.dnes.bg/usa/2019/10/02/mishka-padna-ot-tavana-na-beliia-dom-v-skuta-na-jurnalist.424744", "text": "Мишка падна от тавана на Белия дом върху слисан репортер и предизвика бъркотия и писъци в залата сред журналистическата колегия, събрала се на пресбрифинг в президентската резиденция във Вашингтон, предаде Асошиейтед прес.\n\n\r\n\r\nПотърпевшият бе Питър Алекзандър - кореспондент на телевизия Ен Би Си По-късно той написа в Туитър: \"Има и други новини: мишка падна буквално от тавана на нашата зала в Белия дом и тупна право в скута ми\", пише БТА. \r\n\r\nМалката армия от репортери, продуценти и тв оператори, акредитирани към Белия дом, скочиха да залавят малкия гризач, но безуспешно. Той успя да се шмугне в някаква кухина.\r\n\r\nИзненадващата случка произведе голямо оживление в социалните мрежи. Репортерът от Ен Би Си Шанън Петипийс написа в Туитър: \"Това бе най-вълнуващото събитие в залата за брифинги на Белия дом от няколко месеца\".", "date": "2019.10.02", "title": "Мишка падна от тавана на Белия дом в скута на журналист "}
{"url": "https://www.dnes.bg/sofia/2019/10/02/policiia-zatvori-bul-praga-v-sofiia-29-godishen-e-zaginal.424750", "text": "29-годишен пешеходец е загинал при катастрофа на бул. \"Прага\" в столицата, съобщава МВР. \r\n\r\nКъм 5:30 часа на столичния бул. \"Прага\" в отсечката между улиците \"Шандор Петьофи\" и \"Бузлуджа\" е станал пътен инцидент с микробус. \r\nПри инцидента е загинал 29-годишен пешеходец. \r\nОт няколко часа на място има полиция, а булевардът бе затворен и в двете посоки.\r\nНа мястото е извършен оглед, изясняват се обстоятелствата и поведението на младежа, довели до тежкия инцидент.\r\n\r\nПредприети са мерки за бързо възстановяване на движението по булеварда.", "date": "2019.10.02", "title": "Полиция затвори бул. \"Прага\" в София, 29-годишен е загинал "}
{"url": "https://www.dnes.bg/world/2019/10/02/severna-koreia-izstrelia-balistichna-raketa-padna-v-iaponsko-more.424747", "text": "Северна Корея изстреля тази сутрин две балистични ракети в посока към Японско море, като едната от тях е паднала в изключителната икономическа зона на Япония, съобщи на пресконференция в Токио генералният секретар на японското правителство Йошихиде Суга, цитиран от ТАСС.\n\n\r\n\n\r\nПо-късно днес японският министър на отбраната Таро Коно каза пред журналисти, че всъщност Пхенян вероятно е изстрелял една ракета, която в процеса на полета си в източно направление е достигнала максимална височина от 900 км и се е разделила на две части. Едната от тях е паднала в изключителната икономическа зона на Япония на 350 км от брега на префектура Шимане.\n                    \n                    \n                \n                \n                \n                \r\nРакетата е изстреляна от района на севернокорейското пристанище Вонсан. \"Към този момент нямаме данни за нанесени щети на риболовни кораби. Продължаваме да събираме информация\", каза Суга.\n\r\nТой съобщи, че се свиква спешно заседание на националния съвет за сигурност на Япония с участието на премиера Шиндзо Абе и министрите на отбраната и външните работи, за да се обсъди ситуацията около ракетните изстрелвания от Северна Корея и да се набележат начини за действие.\n\r\nПремиерът Абе нареди да бъде събрана цялата налична информация и да се гарантира сигурността на морските съдове и самолетите. Той изрази протест пред Северна Корея и каза пред журналисти, че Япония \"ще продължи тясното сътрудничество със САЩ и международната общност по севернокорейския проблем\".\n\r\nВ съобщение от Синята къща - южнокорейското президентство, се казва, че Северна Корея вероятно е извършила опит за изстрелване на балистична ракета от подводница, предаде агенция Йонхап. Правителството в Токио не потвърди, но и не опроверга тази информация. Южнокорейският съвет за национална сигурност изрази безпокойство, че това става преди подновяването на разговорите между Пхенян и Вашингтон на 5 октомври.\n\r\nВ първоначалното съобщение на Йонхап, по данни на обединения генщаб на южнокорейските въоръжени сили, се казваше за една ракета с малък обсег. По-късно бе направено уточнение, че генщабът не е посочил типа на ракетата, полетния й обсег и максималната височина на полета, пише БТА. \n\r\n\"Нашите военни следят ситуацията, в случай че има още изстрелвания, и са в състояние на готовност\", съобщиха от щаба.\n\r\nПредставител на американската администрация съобщи във Вашингтон, че САЩ са в тесен контакт със своите съюзници в региона във връзка с днешната севернокорейска ракета. \"Ние следим ситуацията\", каза той, цитиран от ТАСС.\n\r\nНовите изстрелвания дойдоха, след като висш севернокорейски дипломат съобщи снощи, че Северна Корея и САЩ са се съгласили да подновят на работно равнище преговорите за денуклеаризация. Преговорите бяха прекъснати преди няколко месеца след провала на срещата на върха между севернокорейския лидер Ким Чен-ун и президента на САЩ Доналд Тръмп заради разногласия относно облекчаването на санкциите и разоръжаването на Пхенян.\n\r\nСпоред Асошиейтед прес тези изстрелвания са демонстрация на растящите военни възможности на Северна Корея преди подновяването на ядрения диалог със САЩ. От началото на юли т.г. Северна Корея редовно извършва изстрелвания на балистични ракети с малък обсег. Само през август Пхенян извърши пет такива изпитания.", "date": "2019.10.02", "title": "Северна Корея изстреля балистична ракета – падна в Японско море"}
{"url": "https://www.dnes.bg/world/2019/10/02/nad-180-zadyrjani-pri-bezredicite-v-honkong.424749", "text": "Над 180 участници в улични безредици са задържани при вчерашните протестни акции в Хонконг. Най-малко 25 служители на правоохранителните органи са ранени, съобщи пред журналисти комисарят от местната полиция Стивън Ло, цитиран от ТАСС.\r\n\r\nТой потвърди информациите за инцидента, при който 18-годишен демонстрант е получил огнестрелна рана в гърдите и е хоспитализиран в критично състояние.\n\n\r\nПо думите на комисаря полицейският служител, произвел изстрела с бойни патрони, е действал \"изключително и само при самоотбрана и е имал законни основания за това\".\r\n\r\nОбщо по данни на здравните органи при сблъсъците са ранени 66 души. Състоянието на двама от тях се оценява от лекарите като критично, а на още двама като сериозно, съобщи БТА.\r\n ", "date": "2019.10.02", "title": "Над 180 задържани при безредиците в Хонконг"}
{"url": "https://www.dnes.bg/eu/2019/10/02/djonsyn-predava-okonchatelnoto-predlojenie-za-brexit.424745", "text": "Британският премиер Борис Джонсън ще предаде днес на лидерите на Европейския съюз в Брюксел своите нови и \"окончателни\" предложения с цел да се постигне в последната минута споразумение за Брекзит, предадоха Асошиейтед прес и Ройтерс, цитирайки съобщение на правителството в Лондон.\n\n\r\n\n\r\nСпоред съобщението от Даунинг стрийт премиерът, представяйки своите предложения, ще ги нарече \"честен и разумен компромис\", но същевременно и \"окончателна\" оферта, като ще посочи, че ако ЕС не се съгласи да ги обсъди, Великобритания ще се откаже от по-нататъшни преговори, пише БТА. \n                    \n                    \n                \n                \n                \n                \r\nСпоред вестник \"Дейли телеграф\", който е успял да получи достъп до плана на Джонсън, носещ условното название \"Две граници в продължение на 4 години\", след\r\nБрекзита Северна Ирландия ще остане част от единния пазар на ЕС най-малко до 2025 г., но ще напусне митническия съюз заедно с останалата част от Обединеното кралство.\n\r\nВестникът отбелязва, че Джонсън е обсъдил вчера своето предложение по телефона с европейските си колеги. То представлявало алтернатива на режима на предпазния механизъм (т.нар. \"бекстоп\"), който има за цел да гарантира, че границата между двете части на ирландския остров ще остане \"прозрачна\", т.е. без създаване на структури за контрол по нея. Именно този \"бекстоп\", който е предвиден в споразумението, постигнато между ЕС и правителството на предишната премиерка Тереза Мей, и досега остава възел на раздора в преговорите между Лондон и Брюксел.\n\r\nПредвижда се през 2025 г. еднокамарният парламент на Северна Ирландия да реши дали да продължи да действа по правилата на ЕС, или да се върне изцяло към спазване на британските правила, които до този момент вече силно ще се различават от европейските.\n\r\nПолитиците от ЕС досега неведнъж са подчертавали, че няма да се съгласят да бъде променен вече съгласувания предпазен механизъм. Главното, което го отличава от новото, ограничено във времето предложение на Лондон, е, че той е безсрочен. При липса на споразумение между Лондон и Брюксел, Северна Ирландия автоматично ще остане в състава на единния пазар и на митническия съюз на ЕС, за да не се допусне поява на \"твърда\" граница, разделяща острова.", "date": "2019.10.02", "title": "Джонсън предава \"окончателното\" предложение за Brexit"}
{"url": "https://www.dnes.bg/video-prognoza/2019/10/02/dnes-shte-e-toplo-temperaturite-na-mesta-shte-stignat-32-gradusa.424753", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Предимно слънчево и топло за периода ще бъде в цялата страна. Ще духа умерен вятър от южната четвърт. Температурите ще се повишат и дневните ще са предимно между 27° и 32°. \n\r\nПрез нощта ще бъде предимно ясно и почти тихо. Минималните температури ще са от 11° - 13° на места в Югозападна България до 17° - 19° по поречието на Дунав и Източна България\", съобщи синоптикът на  Никол Коилова.\n\r\nВ София минималната температура ще е около 13°, максималната – около 27°. Атмосферното налягане ще се понижи и ще е по-ниско от средното за месеца. \n                \n                \n                \r\nПо Черноморието ще е предимно слънчево. Ще духа умерен вятър от южната четвърт. Максималните температури ще са между 24° - 27°. Температурата на морската вода е 21-22°. Вълнението на морето ще е 1 - 2 бала. \n\r\nНад планините ще е слънчево с временни увеличения на облачността, без валежи. Ще духа умерен, по високите и открити части - до силен вятър от юг-югозапад. Температурите ще се повишат и максималната на височина 1200 метра ще бъде около 21°, на 2000 метра – около 15°. \n\r\nВ четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми. \n\r\nВ петък превалявания ще има на повече места из цялата страна, в югоизточните райони ще има и гръмотевична дейност. Със северозападния вятър, в източните райони вятър от север-североизток, захлаждането ще продължи, ще бъде по-интензивно и по-чувствително. Дневните температури в по-голямата част от страната няма да надхвърлят 17°-18°. \n\r\nВ събота вятърът ще отслабне. Облачността ще е променлива, по-често значителна, почти без валежи.", "date": "2019.10.02", "title": "Днес ще е топло, температурите на места ще стигнат 32 градуса "}
{"url": "https://www.dnes.bg/balkani/2019/10/02/paraliza-masovi-demonstracii-i-nacionalna-stachka-v-gyrciia.424752", "text": "Гръцките профсъюзи в частния сектор провеждат 24-часова стачка срещу проектозакон на консервативното правителство в Атина. От протестните действия е засегнат транспортът. Подготвят се масови демонстрации в цялата страна  по обяд, информира кореспондентът на БНР. \n\r\nСтачката ще засегне движението на метрото в двата дни, като в първия ден метрото няма да се движи по линии 2 и 3, а на 3 октомври е обявено тричасово спиране на метрото от 12:00 до 15:00 ч, алармират и от българското МВнР.\n\r\nАвтобусите, тролейбусите и трамваите ще спират работа на 2 октомври. Автобусите и тролейбусите ще се движат между 9:00 и 21:00 ч., а трамваите между 9:00 и 15:00 ч.\n\r\nНа 2 и 3 октомври стачката ще засегне и жп транспорта ОСЕ и влака между предградията на Атина и летището. \n                    \n                    \n                \n                \n                \n                \r\nЩе стачкуват и всички категории кораби, тръгващи от пристанищата Пирея, Рафина и Лаврио. Към стачката на 2 октомври ще се присъединят и банковите служители, както и Националната телекомуникационна компания.\n\r\nПрепоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват протести и възможни безредици.\n\r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107.\r\n ", "date": "2019.10.02", "title": "Парализа: Масови демонстрации и национална стачка в Гърция"}
{"url": "https://www.dnes.bg/politika/2019/10/02/policiia-izvadi-siderov-ot-referendum-bnt-povedenieto-mu-be-nizko.424755", "text": "Телевизионно участие на Волен Сидеров приключи с извеждането му с жандармерия от студиото на БНТ. \n\r\nЛидерът на \"Атака\" беше поканен в предаването \"Референдум\", но непристойното му поведение в ефир стана причина за прекъсването на предаването. \n\r\nС него в студиото бяха Даниела Дариткова от ГЕРБ, Деница Златева от БСП, Халил Летифов от ДПС, Юлиан Ангелов от ВМРО, Стефан Иванов от НФСБ и Веселин Марешки от \"Воля\". \n\r\nВолен Сидеров обаче взе думата още от самото начало и влезе в конфронтация с представителя от вече бившите коалиционни партньори на Атака ВМРО. \n\r\nАнгелов и Сидеров си размениха остри реплики, които обаче нямаха нищо общо с предизборните платформи. Вместо това започнаха обвинения, че партията на вицепремиера Красимир Каракачанов, по думите на Сидеров, е \"патерица\" на ДПС и ГЕРБ. Лидерът на \"Атака\" постави в центъра на дебата и сексуалната ориентация на евродепутата и кандидат за кмет на столицата Ангел Джамбазки. \n                    \n                    \n                \n                \n                \n                \r\nНеговият микрофон беше изключен и служители на телевизията и охранителна полиция опитаха да изведат политика от студиото. \n\r\nВодещата на предаването Добрина Чешмеджиева опита да прекъсне тирадата на Волен Сидеров, който отказваше да спазва предварително определения регламент на предаването. Събеседниците му, както и водещата, го призоваха да използва по-приличен език. \n\r\nНеговият микрофон беше изключен на два пъти, а той самият многократно бе подканен да напусне студиото. В тези действия обаче той съзря опит за налагане на цензура. \n\r\nМеждувременно Юлиан Ангелов от ВМРО напусна сам студиото. \n\r\n\"Ние не сме на ваше подчинение, господин Сидеров\", контрира го водещата. \n\r\nВ крайна сметка в студиото влязоха двама жандармеристи, а прякото предаване приключи, докато Волен Сидеров не бъде изведен от студиото. \"Референдум\" продължи след прекъсването с буквално по няколко думи на останалите гости. \r\n\n\r\n\"Държанието му в предаването \"Референдум\" от 01.10.2019г. беше възмутително и накърни достойнството на водещата на предаването Добрина Чешмеджиева и на всички работещи в БНТ.\n\r\nРъководството на БНТ декларира, че застава зад Добрина Чешмеджиева и зад нейните действия по време на предаването.\n\r\nНие смятаме, че поведението, което демонстрира г-н Сидеров, беше низко, това беше демонстрация на безнаказаност и липса на уважение към БНТ, каквато депутатският имунитет не му дава.\n\r\nНедопустимо е използването на ефира на обществената телевизия и употребата на език на омразата, на думи, които очернят политически опоненти.\n\r\nНикога в 10-годишната история на предаването \"Референдум\" не е имало такова шокиращо поведение на участник.\n\r\nПрипомняме, че участието в предаването \"Референдум\" на 01.10.2019г. на господин Сидеров е в качеството му на председател на ПП \"Атака \"и ръководител на предизборния щаб.\n\r\nЗаради това отношение БНТ ще предложи на ЦИК и СЕМ да изключат от споразумението ПП \"Атака\" и тя да няма безплатни и платени участия в БНТ.\n\r\nНадяваме се също и политиците в НС да се дистанцират от поведението на Волен Сидеров\", гласи позицията на обществената телевизия.\r\n ", "date": "2019.10.02", "title": "Полиция извади Сидеров от \"Референдум\", БНТ: Поведението му бе низко!"}
{"url": "https://www.dnes.bg/index/2019/10/02/receptata-dnes-zdravoslovno-smuti-s-leneno-seme.424639", "text": ":\r\n1 добре узрял банан\r\n2/3 чаена чаша неподсладено бадемово мляко\r\n1/3 чаша кисело мляко\r\n1 и ½ с.л. бадемов тахан\r\n1 с.л. смляно ленено семе\r\n1 ч.л. мед\r\n \r\n:\r\n \r\nСложете в блендер всички съставки и смелете до получаването на гладка смес.\r\n\r\n", "date": "2019.10.02", "title": "Рецептата Dnes: Здравословно смути с ленено семе"}
{"url": "https://www.dnes.bg/usa/2019/10/02/djimi-kartyr-na-95-nai-dylgoletniiat-prezident-na-sasht.424751", "text": "Джими Картър отпразнува на 1 октомври 95-ия си рожден ден и така стана първият американски президент, достигнал тази възраст, предаде Асошиейтед прес.\n\r\nКартър, който е президент на САЩ от 1977 до 1981 г. и живее в малкото градче Плейнс в щата Джорджия, не беше планирал никакви публични тържества за отбелязването на годишнината си.\n\r\nТрийсет и деветият президент на САЩ е роден през 1924 г. и е израснал във времената на Голямата депресия. През последните години той намали темпото във физическо отношение и наскоро призна, че има проблеми с ходенето след претърпяна операция през май за смяна на тазобедрена става. \n\r\nТой обаче остава активен в участието си в програмите на центъра, открит от него и съпругата му Розалин Картър след края на президентското му управление през 1982 г. Все още преподава в неделно училище в баптистката църква Мараната в Плейнс. Семейство Картър планира по-късно тази седмица да посети Нашвил в щата Тенеси, където ще помогне за построяването на къщи за фондацията \"Подслон за човечеството\".\n                    \n                    \n                \n                \n                \n                \r\nПрез 2015 г. Картър се пребори с раково заболяване след тежка диагноза, а тази пролет стана най-дълголетният американски президент в историята, след като задмина по този показател починалия миналата година Джордж Буш-баща. \n\r\nРозалин Картър, сега на 92, е сред най-дълголетните първи дами на САЩ. Двамата са женени от 73 години.\n\r\nВ последните си публични изяви бившият президент звучеше като човек, който все още се грижи за политическото си наследство. Той критикуваше американските военни разходи и войни, заклейми все по-голямото присъствие на парите в политиката в САЩ и призова за действия за борба с кризата с климата, отбелязва Асошиейтед прес, цитирана от БТА. Особено се гордее с факта, че при управлението му Вашингтон не е участвал в нито един военен конфликт зад граница.\r\n ", "date": "2019.10.02", "title": "Джими Картър на 95 – най-дълголетният президент на САЩ "}
{"url": "https://www.dnes.bg/obshtestvo/2019/10/02/plevneliev-ako-sprem-makedoniia-za-es-shte-byde-istoricheska-greshka.424757", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Моментът е исторически - Македония трябва да получи покана за ЕС. Президентът Радев е популист, той изпразни от съдържание консултативния съвет. Радев допусна няколко много големи грешки. Той се заигра популистки с русофилите и изгуби доверието на американците и на лидерите на ЕС. Това каза президентът (2012 - 2017 г.) Росен Плевнелиев, който бе гост в студиото на \"България сутрин\".\n\r\nПлевнелиев твърди, че тези консултации са били само за да покаже Радев, че все още е фактор на регионално ниво.\n\r\n\"Националният интерес на България е Северна Македония да стане член на ЕС, без да поставяме някакви \"червени линии. Ако сега ние спрем Македония по пътя към ЕС, това ще бъде историческа грешка с тежки последствия за нас. България ще бере исторически срам! По пътя на преговорите трябва да изчистим нещата си с Македония. Днес в Скопие няма нито една българска медия. Ако Радев беше честен, можеше да погледнем провалите на нашата политика в отношенията ни с Македония. Не сме чули оценката му за руското влияние в Северна Македония\", коментира още Плевнелиев.\n\n\n\n                    \n                    \n                \n                \n                \n                \r\nТой твърди, че правителството все пак успява да върви напред за позицията на страната. Според него трябва да изплозваме силните си козове, но и да действаме внимателно.\n\r\n\"За 5-годишния ми мандат нямаше една позитивна статия в Скопие за България, а днес това вече е променено. Там има ново и смело правителство. Ако Заев падне, идва Груевски - това ли искаме? Вместо да поставяме ултиматуми, ние също трябва да работим здраво\", сподели още държавният глава (2012 - 2017 г.) в ефира на .\n\r\nПлевнелиев обясни, че вицепремиерът Красимир Каракачанов и ВМРО са заели своята пазарна ниша, но има баланс, защото правителството знае какво прави.\n\r\n\"Президентът винаги търси конфронтацията, но слава Богу, беше блокиран. Срамно е случилото се в ефира на БНТ снощи. Някои от политиците, тук визирам и господин Сидеров, са забравили, че трябва да имат морални устои. Скандалите не би следвало да са начин за правене на политика\", коментира той участието на лидера на \"Атака\" в БНТ снощи. \n\r\nСпоред Плевнелиев правителството в момента има нужното мнозинство и е убеден, че ще изкара мандата си. \n\r\n\"Чакат ни две много важни години за европрограмите. Очаква ни една генералска битка през 2021 година, когато ще има и президентски избори. Радев не иска да служи като президент, а има само амбиции вътре в България\", каза още Росен Плевнелиев.\n\r\nПо думите му битката за новия завод на Volkswagen e eпична и правителството е дало много атрактивна оферта. \n\r\n\"Продължаваме да сме в играта. Неколкократно управляващите VW поискаха да бъде взето решение за Турция. Те имат различни аргументи - по-големия пазар, по-развитата икономика. България изгради една много силна позиция. Открихме в хода на битката с Турция една огромна празнота - Турция е член на митническия съюз и се възползва от това споразумение. Единствено с Турция няма никакви инструменти, че ЕК може да налага санкции, ако страната не спазва правилата на ЕС\", сподели Плевнелиев.\n\r\nТой заяви, че скандалът тепърва предстои и страната ни е задала съответните въпроси към ЕК.\n\r\n\"Тласък на автомобилостроенето - това ще е резултатът, ако се реши заводът на VW да е в България. В София няма проблем VW да намерят нужните 5 000 човека. Нека сме наясно - тази битка с Турция е неравна, но ние постигнахме и научихме много. Малка е вероятността да имаме пълен успех, но си създадохме едно уважение към България\", заключи Плевнелиев.", "date": "2019.10.02", "title": "Плевнелиев: Ако спрем Македония за ЕС, ще бъде историческа грешка!"}
{"url": "https://www.dnes.bg/cars/2019/10/02/v-berlin-otlojiha-zabranata-na-dizelite-niamat-znaci.424766", "text": "В Берлин ще се отложи въвеждането на забраната за движение на стари дизелови автомобили, защото общинските власти на два от районите в германската столица не са успели да осигурят и поставят пътните знаци навреме. \n\r\nОграниченията, обхващащи участъци от осем улици в Берлин в обща дължина 2,9 км, трябваше да са в сила от септември. Знаците, предупреждаващи шофьорите за тях, обаче се очаква да пристигнат между 7 и 11 октомври. Монтирането им ще отнеме още няколко седмици и те ще бъдат поставени \"в края на октомври, началото на ноември\", според говорители на районите Мите и Нойкьолн, предава БТА. \n\r\nВ германската столица от забраната за движение на дизелови автомобили със стандарт по-нисък от Евро-6 ще бъдат засегнати 192 000 коли, а в по-широкия район Бранденбург - 289 000. Шофьорите на по-старите леки автомобили, обхванати от забраната, които все пак искат да влязат в забранените зони, ще трябва да плащат 25 евро, а на товарни автомобили - 75 евро. Изключения са предвидени за живущите в тези зони, за автомобили на инвалиди, таксита, доставчици, ремонтни екипи, линейки. \n                    \n                    \n                \n                \n                \n                \r\nВсе още обаче не се знае как ще се следи за прилагането на системата.\n\r\nРедица германски градове въведоха забрани за движение на по-стари дизелови коли по определени улици след скандала дизелгейт от 2015 година. Частични забрани вече са е сила в Хамбург, Шутгарт, Кьолн и Бон. Решенето за налагане на ограничения и в Берлин бе взето след разпореждане на административния съд на Берлин от октомври миналата година по искане на екоактивисти.", "date": "2019.10.02", "title": "В Берлин отложиха забраната на дизелите, нямат знаци!"}
{"url": "https://www.dnes.bg/politika/2019/10/02/goranov-za-siderov-da-ne-destabilizirame-dyrjavata.424787", "text": "Нищо не налага да дестабилизираме държавата. Така финансовият министър Владислав Горанов отговори на въпрос може ли да се преразгледа коалиционното споразумение след снощното поведение на лидера на \"Атака\" и кандидат-кмет Волен Сидеров в национален ефир.\r\n\r\nГоранов каза след заседанието на МС, че такъв вариант не се обсъжда.\n\n\r\nНе мога да го похваля по някакъв начин или да стимулирам подобно поведение в ефир, каза обаче той и допълни, че всеки носи отговорност за действията си.\r\n\r\nНедопустимо е такова поведение на който и да е, независимо каква позиция заема, каза и министърът на туризма Николина Ангелкова. Тя посочи, че отношенията в малката коалиция са си между партиите в нея. \r\n\r\nДруги членове на кабинета обаче не пожелаха да коментират случая, сред тях вицепремиерите Дончев и Николова.\r\n ", "date": "2019.10.02", "title": "Горанов за Сидеров: Да не дестабилизираме държавата"}
{"url": "https://www.dnes.bg/muzika/2019/10/02/bili-hlapeto-i-venzy-vadiat-na-pokaz-falsha-i-lyjite.424777", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В новия музикален клип на Билян Моллов - Били Хлапето и Венцислав Роланд VenZy, мъжете вземат нещата в свои ръце и вадят на показ фалша и лъжите.\r\nЧетири години след първата си съвместна песен двамата изпълнители се завърнаха ударно с мелодичен разказ в черно-бяло, наречен \"Не очаквай\".\r\n\"Бях започнал инструментала, VenZy дойде една вечер и поукрасихме нещата. Една вечер го пуснах, досвирих го и го записахме. Много се радвам, че хората го усещат. Тази песен застоя, защото искам всичко да се направи като хората, не защото не съм бил готов да я пусна\", сподели Били Хлапето в \"България сутрин\".\r\n\"Усеща се винаги, когато сложиш истинска история в един проект\", допълни VenZy пред \r\nПървоначално идеята им за клипа е била съвсем различна, но впоследствие променят целия сценарий.", "date": "2019.10.02", "title": "Били Хлапето и VenZy вадят на показ фалша и лъжите"}
{"url": "https://www.dnes.bg/politika/2019/10/02/ns-otkaza-da-se-provejda-blic-kontrol-na-borisov.424788", "text": "\nМнозинството в парламента отказа да върне практиката от 42-ото и 43-ото Народно събрание всяка първа сряда на месеца да се провежда т.нар блиц-контрол към премиера и вицетата му.\n\n\r\nЗа това се обяви президентът Румен Радев в първия ден от новата сесия на парламента, а идеята му беше приета от БСП.\n\r\nТака левицата поиска поправки в Правилника за дейността на Народното събрание, според които последните 2 часа от всяко първо заседание на месеца в сряда да е посветен на този контрол, по време на който всеки депутат да може да задава премиера и заместниците му въпроси от общата политика на кабинета.\n                    \n                    \n                \n                \n                \n                \r\nСпоред червения Крум Зарков е нужно да се засили парламентарния контрол.\n\r\nТой припомни, че тази практика отпадна в 44-ото Народно събрание като основният мотив на мнозинството беше, че така или иначе законотворците могат да отправят своите въпроси към премиера по време на редовния петъчен контрол.\n\r\nИстината обаче била, че чрез преразпределяне на въпроси по различни ресори и строго пазен от председателите на НС, премиерът е дошъл едва няколко пъти на контрол в парламента.\n\r\nПавел Шопов от „Атака“ също се застъпи за блиц-контрола. Според него той бил прекрасна формула, дори една от най-добрите. Шопов смята, че е редно премиерът да идва по-често при депутатите, но същото се отнасяло и до вицетата му.\n\r\n„Въпросът е да идват тук и самозабравили се министри, които от месеци не са идвали. Зад широкия гръб на Бойко Борисов се крият други с още по-широки гърбове и върлуват“, скочи той.\n\r\nСпоред него от години нищо не се прави в цели насоки като въпросите за демокрацията, за доходите, за ромската престъпност и точно на въпроси по тези теми трябвало да отговарят вицепремиерите.\n\r\nКрасимир Ципов от ГЕРБ обаче обясни, че има 11 питания и 26 въпроса зададени към премиера като половината от тях са в несъответствие с правилника на НС за контрола.\n\r\nСпоред шефката на депутатите от ГЕРБ Даниела Дариткова няма друг премиер, който да е толкова близко до народа и да говори толкова често с хората.\n\r\n„Днес получих едно прозрение - какво ви е отнела демокрацията - отнела ви е блиц-контрола“, обърна се тя към левицата.", "date": "2019.10.02", "title": "НС отказа да се провежда \"блиц-контрол\" на Борисов "}
{"url": "https://www.dnes.bg/health/2019/10/02/ostavat-broeni-dni-do-forum-bremennost-i-detsko-zdrave-v-plovdiv.424789", "text": "Остават броени дни до третото издание на  на в Пловдив, което ще срещне бъдещи и настоящи родителите с водещи специалисти. Форумът се ще се проведе на 6 октомври, от 10 до 18 часа, в зала „България“ на Международния панаир, а посещението е безплатно.\n\r\nСлед фурора, който предизвика миналата година, тази есен \"Форум бременност и детско здраве“ ще обърне внимание на няколко актуални и нови теми, съобщиха организаторите. \"За\" или \"против“ приема на медикаменти по време на бременността и къде се крие същността на проблема ще обясни акушер-гинеколог в УМБАЛ \"Пловдив“. Бъдещите майки ще имат възможност да разберат защо е толкова важно да се взимат информирани решение по време на бременността директно от адвоката по медицинско право \r\n                    \n                    \n                \n                \n                \n                Що е то кенгуру грижа и повече за ползите от ефекта „кожа в кожа“ ще обясни , която ръководи неонатологичното отделение на УМБАЛ „Пловдив“. Сред новите теми, които ще засегне Форума в Пловдив, е и ехографският скрининг за вродена тазобедрената луксация при бебето, която ще бъде изнесена от , специалист по ортопедия и травматология.\r\nЗа профилактиката на честите заболявания по време на бременността ще говори, акушер-гинеколог в АГ „Селена“, а темата за здравето и активността на бъдещите майки ще коментира  магистър фармацевт.\r\nПовече за т.нар. дирижирано – водено от акушер-гинеколога раждане, в кои случаи се налага намесата му и какви са ползите и рисковете от това, ще разясни  – началник на клиниката по акушерство и гинекология в УМБАЛ „Свети Георги”. Акушерката от ЦРЗ „Д-р Васил Даскалов“  ще се фокусира върху акушерската грижа за позитивно раждане. Темата за съхранението на стволови клетки ще постави  ръководител на тъканна банка „Селена Целс“. \r\nЦенни съвети към родителите за развитието на зрението и грижата за детските очи ще даде офталмологът , а педиатърът ще очертае основните насоки, с които майките и бащите могат да разпознаят симптомите на респираторни заболявания. И тази година на Форума ще се изяснят ползите от ваксинопрофилактиката при децата, лектор по темата ще бъде \r\nПоследният панел на събитието е посветен на семейната психология и детското психо-емоционално развитие. Акушерката Петя Запрянова ще обясни защо кърмещите майки страдат по-рядко от следродилна депресия, а психологът Лучия Таскова ще очертае кризите, през които преминава детето. \n\r\nПо време на събитието интериорни дизайнери на IKEA ще покажат стъпка по стъпка какво трябва да съдържа перфектната и безопасна детска стая.\r\nОсвен полезна информация от топ специалисти, \"Форум бременност и детско здраве“ е подготвил и томбола с много награди. Сред тях са количка, столче за хранене, проходилка, инхалатор, термометър, термораница и още много полезни награди. Участието в томболата е безплатно, но за да се включват в нея бъдещите и настоящи родители трябва да са се регистрирали предварително .  \r\nПовече подробности за програмата на събитието в Пловдив на 6 октомври ще откриете , където може да се регистрирате безплатно за посещение и за томбола с много награди. За всички новости около Форума следете фейсбук страницата на събитието, както и Puls.bg.\n\r\nСъбитието се реализира с подкрепата на тъканна банка \"Селена Целс“, Future Health, Aptamil, Compass Invest.\r\nИнституционални партньори на \"Форум бременност и детско здраве“ са УМБАЛ „Пловдив“ и УМБАЛ „Свети Георги“ – Пловдив.\r\nМедийни партньори на Форума са Bulgaria ON AIR, Dnes.bg, Az-jenata, Az-deteto, Tialoto.bg, сп. „9 месеца“; „Новите родители“, „Първите седем“, „Дневникът на мама и татко“, Bebok.eu, Mama mia, Радио Family и Plovdiv-online.com.", "date": "2019.10.02", "title": "Остават броени дни до \"Форум бременност и детско здраве\" в Пловдив "}
{"url": "https://www.dnes.bg/football/2019/10/02/jrebiiat-za-kupata-levski-posreshta-cherno-more.424793", "text": "Днес бе изтеглен жребият за осминафиналите на Купата на България, в който участваха 11 елитни отбора и 5 участника от Втора лига.\n\r\nБезспорно най-интересната двойка е тази между Черно море и Левски, който по традиция страда срещу \"моряците\".\n\r\nПрез миналия сезон Черно море постигна драматичен успех, след като изравни за 2:2 в добавеното време, а после надвиха съперника с дузпи. Тогава обаче мачът беше във Варна и сега столичани имат възможност да вземат реванш на свой терен.\n\r\nЦСКА също ще има доста трудна задача, гостувайки в Кърджали на амбицирания Арда. Лудогорец гостува на Септември, а настоящият носител на Купата на България Локомотив Пловдив е домакин на Литекс.\n                    \n                    \n                \n                \n                \n                \r\nЕто и всички двойки:\n\r\nБотев (Гълъбово) - Витоша (Бистрица)\r\nАрда 1924 (Кърджали) - ЦСКА\r\nСлавия (София) - Ботев (Пловдив)\r\nСептември (София) - Лудогорец (Разград)\r\nЛевски (София) - Черно море (Варна)\r\nЛокомотив (Пловдив) - Литекс (Ловеч)\r\nБотев (Враца) - Кариана (Ерден)\r\nБерое (Стара Загора) - ЦСКА 1948 (София)\n\r\nМачовете ще се играят на 29-и, 30-и и 31-и октомври.\n\r\nОтзивите след жребия ", "date": "2019.10.02", "title": "Жребият за Купата: Левски посреща Черно море"}
{"url": "https://www.dnes.bg/business/2019/10/02/240-turisti-pochivat-u-nas-s-tomas-kuk-po-chernomorieto-ni.424790", "text": "240 туристи са още у нас по линия на фалиралата компания \"Томас Кук\". Те почиват по нашето Черноморие, в Златни пясъци и Слънчев бряг, каза ресорният министър Николина Ангелкова пред журналисти в МС. \r\n\r\nТуристите ще си заминат в следващите дни, а разходите по престоя им са изцяло поети от германски, британски и полски застрахователи на \"Томас Кук\" и не ангажират наши хотелиери.\n\n\n\r\n\r\n200 души са настанени в Златни пясъци, а останалите 40 в Слънчев бряг.", "date": "2019.10.02", "title": "240 туристи почиват у нас с \"Томас Кук\" по Черноморието ни"}
{"url": "https://www.dnes.bg/mish-mash/2019/10/02/pochina-kraliat-na-cheshkata-pop-muzika-karel-got.424795", "text": "На 80-годишна възраст, след кратко боледуване, почина световноизвестният чешки певец Карел Гот, съобщават от ТАСС.\r\n\"Карел Гот се спомина във вторник малко след полунощ. Той почина, заобиколен от семейството и близките си\", обяви продуцентката на изпълнителя Анета Щолцова в официално изявление.\r\nКарел Гот бе диагностициран с миелоидна левкемия преди месец. Той сам съобщи тежката новина. Още тогава музикантът заяви, че няма намерение да се отказва и ще се бори с болестта докато не я победи.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n ", "date": "2019.10.02", "title": "Почина кралят на чешката поп музика Карел Гот"}
{"url": "https://www.dnes.bg/politika/2019/10/02/ns-reshi-obshtestveno-polezen-trud-pri-administrativni-narusheniia.424796", "text": "Обществено полезен труд при административни нарушения и престои в ареста за хулиганство. Този промени записаха депутатите в Закона за административните нарушения и наказания по предложение на \"Обединени патриоти“.\r\nПри системно и повторно извършено административно нарушение да се налага наказание \"безвъзмезден труд в полза на обществото“, който да бъде от 40 до 200 часа годишно и да продължава не повече от две последователни години, предвиждат приетите на първо четете поправки.\r\nЗа нарушение на обществения ред пък ще се лежи в ареста на районните до 25 денонощия.\r\nВносителите на поправките обясняват, че предложенията за промяна са провокирани от факта, че макар в много закони да се предвиждат глоби за за административни нарушения, те на практика не се събират.\r\n                    \n                    \n                \n                \n                \n                \"Независимо от устойчивата тенденция за завишаване на размерите на предвидените глоби, практиката показва също толкова устойчива тенденция за неизпълняемост на това наказание. Като водеща причина за това може да се определи факта, че при масовите случаи на административни нарушения, например тези по Закона за горите, глобата се налага на лица, които декларират липса на доходи или доходи под социалния минимум. Така при определяне на размера на глобата не може да се спази изискването конкретният ѝ размер да е съобразен с доходите и имуществото на наказания. Поради тези причини, макар и наложена като наказание, глобата не може да бъде събрана, т.е. наказанието не може да бъде изпълнено. А това от своя страна създава усещане в обществото, че държавата абдикира от изпълнението на задължението си да наказва извършителите на административни нарушения“, обясняват депутатите.\r\nСпоред тях възстановяване на доверието в държавата се налага да се предприемат предлаганите от тях законодателни мерки.\r\nЩо се отнася до предложението за налагане на наказание \"задържане в териториална структура на МВР“, вносителите обясняват, че то е съобразено със съществуващите производства в Указа за борба с дребното хулиганство и Закона опазване на обществения ред при провеждането на спортни мероприятия.\r\nПредвидено е приложното поле на новите две наказания да бъде ограничено, като те не се прилагат за всички видове нарушения, а само в строго определени случаи, доколкото са по-тежки. Наказанието безвъзмезден труд в полза на обществото ще се налага само при повторно извършено административно нарушение или за нарушение на системно извършване, като това наказание да може да се налага самостоятелно или едновременно с някое друго от досегашните административни наказания - глоба, обществено порицание или лишаване от право за упражняване на професия или дейност.\r\nЗадържането в МВР ще се прилага само за нарушения, свързани с нарушаването на обществения ред.", "date": "2019.10.02", "title": "НС реши: Обществено полезен труд при административни нарушения"}
{"url": "https://www.dnes.bg/obshtestvo/2019/10/02/sem-naloji-dve-globi-na-bnr-obshto-za-27-000-leva.424798", "text": "Единодушно с 4 гласа \"за\" от СЕМ е взето решение да бъдат наложени две глоби на БНР.\n\r\nЕдната санкция е в размер на 7 000 лева за нарушаване на индивидуалната лицензия, съобщи \"\".\n\n\n\n\r\nВторият акт е за нарушаване на принципа за гарантиране правото на информация, а санкцията е максималната - 20 000 лева.\n\r\nГлобата е наложена заради 5-часовото спиране на програма \"Хоризонт\" на 13 септември. Размерът на глобата, която е предвидена по Закона за електронните съобщения, е между 10 и 100 000 лева. \n\r\nБНР има разрешение за ползване на радиочестотен спектър за аналогово радиоразпръскване, което го задължава да осигурява непрекъснатост на излъчването от предавателните станции на територията на цялата стран.\n                    \n                    \n                \n                \n                \n                \r\nНа извънредно заседание миналия петък Съветът за електронни медии даде едноседмичен срок на генералния директор на медията Светослав Костов да подаде оставка. \n\r\nВ противен случай в седмицата между 7 и 11 октомври на свое редовно заседание СЕМ ще започне процедура за предсрочното прекратяване на мандата на генералния директор на БНР.\n\r\nСветослав Костов обяви, че няма намерение да подава оставка.\r\n ", "date": "2019.10.02", "title": "СЕМ наложи две глоби на БНР, общо за 27 000 лева"}
{"url": "https://www.dnes.bg/temida/2019/10/02/razsledvat-smyrtta-na-bebeto-ot-razgrad.424792", "text": "Окръжната прокуратура в Разград започва разследване за смъртта на 11-месечното момченце, починало в МБАЛ - Разград, съобщиха от Апелативна прокуратура – Варна.\r\nВ прокуратурата е постъпила жалба от родителите на момченцето, родено през октомври 2018 г., към която са приложени медицински документи. Образувано е досъдебно производство по повод смъртта му.\r\nСпоред наблюдаващия прокурор налице са процесуални основания за образуване на производството за евентуално извършено престъпление по член 123, ал. 1 от Наказателния кодекс. \n\r\nПо този текст се разследва причиняването на смърт по поради незнание или немарливо изпълнение на правно регламентирана дейност, представляваща източник на повишена опасност.\r\n                    \n                    \n                \n                \n                \n                Разследването ще се извърши от следовател при Окръжния следствен отдел към Окръжната прокуратура в Разград. Ще бъде изискана цялата медицинска документация от постъпването на детето в болничното заведение до смъртта му на 24 септември тази година, както и резултатите от аутопсията и вътрешната проверка в болницата и проверката на РЗИ – Разград по случая.\r\nПредстоят разпити за всички медицински лица, участвали в лечението на детето.\r\nСлед извършването на следствените действия и преценка на събраните материали ще бъде назначена комплексна съдебномедицинска експертиза, която трябва да установи причината за смъртта на момченцето. \n\r\n \r\n ", "date": "2019.10.02", "title": "Разследват смъртта на бебето от Разград"}
{"url": "https://www.dnes.bg/world/2019/10/02/sasht-sled-balistichnata-raketa-na-kndr-sdyrjanost.424799", "text": "САЩ призоваха Пхенян \"да се въздържа от провокации\" и да запази ангажираността си с ядрените преговори, след като Северна Корея изстреля балистична ракета край източните си брегове, предаде Ройтерс.\r\n\r\n\"Призоваваме (Северна Корея) да се въздържа от провокации, да съблюдава задълженията си съгласно резолюциите на Съвета за сигурност на ООН и да остане ангажирана с участието си в съдържателни и трайни преговори за гарантиране на мира и стабилността на Корейския полуостров и премахване на ядрените оръжия\", заяви в Рим говорителка на Държавния департамент.\n\r\nДържавният секретар на САЩ Майк Помпео е на посещение в Италия.\r\n\r\nЮжна Корея заяви, че днешната ракета може да е била изстреляна от подводница, предаде БТА. \r\n\r\nИзстрелването стана ден след като Северна Корея обяви, че ядрените преговори със САЩ ще бъдат възобновени.\r\n ", "date": "2019.10.02", "title": "САЩ след балистичната ракета на КНДР: Сдържаност!"}
{"url": "https://www.dnes.bg/notifikacii/2019/10/02/svetilo-v-hirurgiiata-ne-privetstvam-izkustvenite-gyrdi-i-ustni.424769", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Стремежът на човечеството винаги е бил да добавя години към живота и да увеличава неговата продължителност. Стремим се и да остареем красиво и достойно. И това става възможно с помощта на лекарите и гигантските стъпки, които те правят в областта на медицината. \n\r\nКолко дълго можем да съхраним красотата на кожата и тялото и може ли без хирургическа намеса да върнем блясъка на отпуснатата тъкан? Доктор Марлен Суламанидзе е притежател на 16 патента, извършил е над 25 хиляди операции и пристигна за първи път в България, за да участва в международната конференция \"Глобал Естетик Академи\". \n\r\n\"Ще разказвам и показвам методи, операции. Сега се обръща внимание на лицето, но и на тялото. Ако човек изглежда добре, има успех в живота, в работата. Интересува ни много подмладяването в днешни дни\", каза той в студиото на \"България сутрин\".\n                \n                \n                \r\n\"Вече сме толкова напред и постигаме много добри резултати - няма разрези, кръв, само убождания. Не приветствам модата с изкуствените гърди и уголемените устни\", обясни лекарят пред \n\r\nПо думите му днес има методики, които позволяват да се подобри и формата на гърдите, кожата, корема, дупето, бедрата. Ако обаче докторът е умен, ще даде такива препоръки на пациента, каквито са нужни, а ако се прекалява - трябва да му се откаже.", "date": "2019.10.02", "title": "Светило в хирургията: Не приветствам изкуствените гърди и устни!"}
{"url": "https://www.dnes.bg/obshtestvo/2019/10/02/mf-se-otchete-biudjetyt-na-izlishyk-za-2018-a.424814", "text": "2018 г. приключи с превишение на приходите над разходите за бюджета на касова основа в размер на 135,1 млн. лева. Отнесено към БВП това представлява 0,1 % от БВП.\r\nТова е записано в годишния отчет за изпълнението на държавния бюджет на Република България  за 2018 г. и доклада към него, който правителството одобри и ще предложи на Народното събрание  да го разгледа и приеме.\r\nЗа сравнение, в разчетите към ЗДБРБ за 2018 г. е заложен дефицит за годината в размер на 1,1 млрд. лв., което означава, че се отчита номинално подобрение на бюджетното салдо с над 1,2 млрд. лв. Това допринесе за запазването на натрупаните значителни фискални буфери на разположение във фискалния резерв, пише в отчета.\r\n                    \n                    \n                \n                \n                \n                Салдото по КФП е положително за трета поредна година, след като за 2017 г. бе отчетен излишък в размер на 0,8 % от БВП. \n\r\nФискалният резерв към 31.12.2018 г. е 9,4 млрд. лв., в т.ч. 9 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други.\n\r\nСъс същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2018 г. и Годишен отчет за състоянието на държавния дълг за 2018 г., които предстои да бъдат внесени в Народното събрание.\r\nОбщият паричен ресурс към 31.12.2018 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 922,29 млн. лв., от който 2 922,00 млн. лв. са оформени в годишни депозити с решения на управителния съвет на Фонда.\r\nРазмерът на държавния дълг към 31.12.2018 г. е 22,1 млрд. лв., което е значително под прага на предвиденото в ЗДБРБ дългово ограничение от 23,5 млрд. лева.", "date": "2019.10.02", "title": "МФ се отчете: Бюджетът на излишък за 2018-а"}
{"url": "https://www.dnes.bg/politika/2019/10/02/karakachanov-vs-siderov-ne-na-pornografiiata-v-politikata.424824", "text": "Лидерът на ВМРО Красимир Каракачанов остро разкритикува доскорошния си коалиционен партньор Волен Сидеров, председател на \"Атака\" заради поведението му в предаването \"Референдум\" по БНТ за местните избори. \n\r\n\"Грозните сцени са обида както за гостите в студиото, така и за работещите в телевизията, за цялата журналистическа гилдия и за българските зрители\", написа в позиция воеводата. \n\n Повод за недоволството както на Каракачанов, така и на шефката на депутатите от ГЕРБ Даниела Дариткова и на председателя на НС Цвета Караянчева, стана скандала, който предизвика Сидеров. \n\r\nЗаедно с него в студиото на БНТ бяха Даниела Дариткова, Деница Златева от БСП, Халил Летифов от ДПС, Юлиан Ангелов от ВМРО, Стефан Иванов от НФСБ и Веселин Марешки от \"Воля\", а темата на дебата беше предстоящи местен вот. Волен Сидеров взе думата още от самото начало и влезе в конфронтация с представителя от вече бившите коалиционни партньори на \"Атака\" ВМРО.\n                    \n                    \n                \n                \n                \n                \r\nВ крайна сметка микрофонът на Сидеров беше изключен и служители на телевизията и охранителна опитаха да изведат политика от студиото.\n\r\nСпоред Каракачанов това поведение на Сидеров е недопустимо. \n\r\n\"Реакцията на водещата Добрина Чешмеджиева и последвалите действия от страна на БНТ са достойни и аз и ВМРО категорично подкрепяме професионализма на журналистите в абсурдната ситуация, в която ги постави един меко казано лабилен човек\", допълва още Каракачанов.\n\r\nТой смята, че българските журналисти трябва да знаят, че се ползват с обществената подкрепа, за да изпълняват своите задължения безпристрастно. \n\r\n\"Когато обаче са подложени на вербална, а в много случаи и на физическа агресия, това дава едно усещане за обществена незрялост, характерно за народи, далеч от нашите географски ширини. Недопустимите обиди, арогантност и демонстрацията, че някой е над закона и над общоприетите норми са откровена обида за българския народ. Ето защо аз съм убеден, че именно суверенът в лицето на избирателите отново ще даде урок и ще игнорира агресивните субекти от политическата сцена\", посочва Каракачанов. \n\r\n\"Нека всички заедно да кажем не на порнографията в българската политика\", призовава той.", "date": "2019.10.02", "title": "Каракачанов vs Сидеров: Не на порнографията в политиката!"}
{"url": "https://www.dnes.bg/sport/2019/10/02/priznanie-senshi-s-debiut-v-rusiia.424827", "text": "Набиращата сериозна популярност бойна верига SENSHI получи поредно признание. Двама доказани бойци – Ян Соукуп и Тимур Гасташев, ще премерят сили в киокушин мач по правилата на KWU SENSHI.\n\r\nНай-добрият чешки каратист и двукратният световен шампион се срещат на 1 ноември в „Лужники Спортс Палас“ (Москва), като са част от зрелищната гала „Битва Чемпионов 11: Школа против школы“.\n\r\nСоукуп е европейски шампион, сребърен медалист от Световното първенство и първенец на престижната надпревара „All Japan“. Гасташев е познат у нас – спечели първото издание на „SENSHI Cup“ товя лято в Камчия при 95-килограмовите, освен това е световен и европейски шампион.\r\n                    \n                    \n                \n                \n                \n                Главен съдия ще бъде Сенсей Александър Пичкунов, който е генералният секретар на най-голямата киокушин организация KWU. Легендарният боец има финал на световните серии Гран При по К-1 през 2007 и 2008 година. Освен това е и бронзов медалист от Световното първенство по карате киокушин през 2005, сребърен медалист от първенството на Русия по киокушин през 2004 и победител в Купата на Русия по киокушин от 2001.\r\n", "date": "2019.10.02", "title": "Признание: SENSHI с дебют в Русия "}
{"url": "https://www.dnes.bg/notifikacii/2019/10/02/inkasatorka-iskala-po-10-lv-za-chistene-na-vodomeri-v-montana.424818", "text": "Мнима инкасаторка събирала пари за почистване на водомери в Монтана, местната полиция я издирва, съобщиха от Областната дирекция на МВР.\r\nЖена на средна възраст се представяла се за служител на ВиК в града и събирала пари от хора в блокове.\r\nВчера непознатата звъняла на няколко врати на апартаменти в блокове по улица \"Климент Охридски\" в Монтана, представяла се за инкасатор на местното ВиК и искала да влезе и да види водомерите. След като ги поглеждала, непознатата заявявала, че имат нужда от почистване и ще изпрати човек за това.\r\nТя карала стопаните на жилищата да се подписват в някаква книга и да платят по 10 лева за почистването на водомера.\r\nВ един момент мъж на 79 години поискал да види каква е книгата и списъкът, в който се подписва, и непознатата избягала. Той обаче успял да дръпне дамската й чанта, в нея имало лична карта на името на 41-годишна жена от София.\r\nПо случая е образувано досъдебно производство за измама по член 209 от НК, който предвижда затвор до 6 години.", "date": "2019.10.02", "title": "\"Инкасаторка\" искала по 10 лв. за чистене на водомери в Монтана"}
{"url": "https://www.dnes.bg/akoshtete-vqrvaite/2019/10/02/4-zodii-koito-sa-nai-talantlivi.424781", "text": "Те са добри във всичко, с което се захванат, сякаш просто имат вроден талант за много неща. Всички им се възхищават за лекотата, с която постигат успехи, и тайничко им завиждат. Отлични са и в училище, и в работата, и са много креативни. Ето кои са най-талантливите зодиакални знаци.\r\n\r\n \r\nДевите са добри в много неща и винаги успяват. Те просто са перфекционисти, затова не допускат да изостанат в нещо и искат да покажат умения във всяка сфера. Ще направят каквото трябва, дори ще станат победители. Мотивирани са да успеят. Умни са, което им помага да се съсредоточат над целите си и да постигат цели.\r\n \r\n\r\n \r\nТе са известни с това, че работят много здраво - истински работохолици. Интересното е, че всичко им върви, могат да се занимават с много неща едновременно и да успеят във всяко едно от тях. Тренират много, учат, упражняват се и стават най-добрите. Те са решителни, поставят си цели, постигат мечтите си. Много амбициозни зодии. Нищо не може да ги спре.\r\n \r\n", "date": "2019.10.02", "title": "4 зодии, които са най-талантливи"}
{"url": "https://www.dnes.bg/mish-mash/2019/10/02/14-000-svaleni-ot-stenite-darenieto-na-edin-bar-za-jertvite-na-dorian.424797", "text": "В бар Сиеста Кий от години има една и съща традиция - клиентите залепват банкнота от по 1 или 2 долара за стените. Така парите служат за временна декорация на бара в Сарасота, Флорида.\n\r\nПрез последния месец обаче служителите в бара са прекарали доста време, сваляйки от стените на бара банкнотите. Всичко това е направено с една цел - да се помогне на пострадалите от урагана \"Дориан\" на Бахамите.\n\r\nУправителят на заведението Кристин Хейл във вторник е занесла пачките в банка за преброяване. Така сумата, събрана буквално от стените и тавана на бара, е била преброена. Сиеста Кий са събрали 13 961 долара от стените си.\n\r\n\"Видеата започнаха да излизат и видяхме колко ужасно е положението, обяснява пред Washington post Хейл. - Това, което се е случило с тези хора е необяснимо\".\n                    \n                    \n                \n                \n                \n                \r\nНа служителите им отнело един месец да свалят банкнотите от стената, защото те са закрепени с телбод и трябвало да внимават да не разкъсат парите.\n\r\nТрадицията клиентите да искат от служителите на бара телбод, с който да закрепят пари по стените, датира още от преди 16 г., когато барът е започнал работа. \n\r\nСлужителите обясняват на клиентите, че това е стара рибарска традиция - рибарите оставяли по един долар в бар преди да излязат в морето, и така били сигурни, че когато се върнат ще имат пари за поне едно питие. \n\r\nДали това е така няма никакво значение, защото е забавна история. \n\r\nНа всеки няколко години собственичките на бара, сестрите Джил и Бет, заедно със съпрузите си, свалят банкнотите и ги даряват за различни благотворителни каузи. В повечето случаи \"приходите\" отиват за организации, които подпомагат каузите на жени и деца. \n\r\nТази година, когато клиентите разбрали, че банкнотите им ще бъдат дарени за пострадалите от урагана \"Дориан\", започнали да \"даряват\" доста по-често и повече. Някои от банкнотите били двайсетачки. \n\r\nТака сумата набъбнала до почти 14 000 долара. В повечето случаи събирали около 7-8000 долара от стените. \n\r\n ", "date": "2019.10.02", "title": "$14 000, свалени от стените: Дарението на един бар за жертвите на \"Дориан\""}
{"url": "https://www.dnes.bg/obrazovanie/2019/10/02/dualnoto-obrazovanie-e-dobro-no-se-prepodava-stara-teoriia.424784", "text": "Дуалното образование има положителен ефект върху развитието на професионалното образование у нас. Това е изводът от изследване сред  фирми и професионални гимназии, участвали в проекта ДОМИНО за въвеждане на дуалното образование в България.\r\nПроучването е на \"Галъп интернешънъл“, проведено през юни – юли 2019 г., сред 104 фирми и 31 училища по ДОМИНО, 502 фирми и 153 училища извън проекта, както и 4 фокус групи с ученици от професионални гимназии и родителите им. Допитването е направено с финансовата подкрепа на Българо-швейцарската програма за сътрудничество в края на петгодишния проект ДОМИНО (2015-2019).\r\nВ рамките на проекта близо 1600 ученици в 32 професионални гимназии в 19 града в цялата страна се обучават по дуалната система по общо 12 професии, като работят в над 170 фирми български и чуждестранни фирми.\r\n                    \n                    \n                \n                \n                \n                Над 70% от завършилите по ДОМИНО вече работят в предприятията, където са трупали трудов опит. Проектът помогна България да изгради свой модел на дуално образование (учене чрез работа), използвайки опита на Швейцария – една от страните в света с най-ниска младежка безработица, както и добрите традиции на българското дуално обучение.\n\r\nВзаимодействието на местно ниво за развитие на дуалното образование е оценено положително както от представителите на бизнеса, така и от представителите на професионалните училища. Участвалите в ДОМИНО споделят най-високо удовлетворение от взаимодействието между работодатели и образователна система на местно равнище.\r\n61% от фирмите и 84% от училищата по проекта оценяват взаимодействието между училища и бизнес като много добро.\r\n \r\nПоложителна тенденция за развитието на дуалното образование в страната се открива и в готовността на бизнеса да отдели хора от своя екип за разработване на учебна програма, която да отговаря по-пълно на съвременните нужди на бизнеса и да спомага за изграждането на квалифицирани кадри. Повече от половината от участвалите в проучването фирми по ДОМИНО изразяват ясно своето съгласие да отделят част от работниците си, за да участват в семинари по дуалното образование.\r\nПри представителите на бизнеса извън ДОМИНО отношението към тази идея е по-скоро резервирано: почти една трета от тях не са склонни да освободят няколко свои работника, за да участва в разработването на нови учебни програми.\r\nСред основните трудности, споделени и от бизнеса, и от представителите на образователната система, на първо място излиза притеснението на фирмите за инвестициите в кадри, без да има гаранции, че те ще останат да работят за тях.  Особено висок е делът на участващите в ДОМИНО фирми, които споделят, че изпитват такива притеснения във връзка с проекта – 73%.\r\nСред основните проблеми се очертават и по-дълбоките цялостни пропуски в професионалното образование в страната. Както учениците във фокус групите, така и дял от 57% от представителите на бизнеса, споделят за широки разминавания между преподаваното в училищата и необходимите знания и умения, които стажантите трябва да имат за работа в реална среда.\r\nРезултатите от проучването, показват още, че теорията, преподавана в професионалните гимназии в страната, често е остаряла и не отговаря на модерните изисквания на бизнеса. Учениците потвърждават, че практическите занятия остават на заден план, за тях често не остава учебно време или няма подходяща материална база и преподаватели.\n\r\nНамирането на достатъчно заинтересовани фирми за формиране на дуална паралелка пък е най-голямата трудност, пред която декларират, че са изправени професионалните гимназии при прилагането на дуалната система за обучение. 44% от участвалите в проучването представители на училища посочват този проблем като основен. \n\r\nПовече от половината (56%) от представителите на училищата, участвали в проучването, се обединяват около позицията, че зад дефицитите на професионалното образование у нас се крие на първо място демографската криза. На преден план излизат и проблеми като недоверие в перспективите, които професионалното образование предлага и спад на престижа на този тип гимназии у нас за сметка на езиковите.\r\n-----------------------------------------------------------------------------\r\n", "date": "2019.10.02", "title": "Дуалното образование е добро, но се преподава стара теория"}
{"url": "https://www.dnes.bg/zvezdi/2019/10/02/tom-kruz-na-sladki-prikazki-s-ukrainskiia-prezident.424826", "text": "Том Круз на гости в кабинета на украинския президент Владимир Зеленски. Това не е част от сценария на холивудска продукция, снимана в Киев, а истинска история от ежедневието на политика.\r\nОт пресслужбата на президента разпространиха кадри от посещението на известния актьор и уточниха, че двамата са обсъдили плановете за заснемането на най-новата част на „Мисията невъзможна“.\r\n \r\nЗеленски, един от най-популярните украински комици до президентските избори тази пролет, разказа на 57-годишния актьор за собствения си опит в киното, се казва в официалното прессъобщение.\r\n \r\nОт кадрите се вижда, че президентът слуша с интерес Том Круз.\r\n \r\n„По време на срещата Том Круз информира Владимир Зеленски, че се интересува от подходящи места в Украйна за снимането на един от новите му филми“, продължава изявлението.\r\n \r\nПреди срещата актьорът привлече вниманието на украинците, пътувайки в метрото на Киев. \r\n \r\nПреди близо месец Владимир Зеленски се срещна с други звезди от Холивуд - Мила Кунис, Ащън Къчър и Робин Райт. Те бяха гости на официално събитие, провело се в украинската столица. \r\n \r\n", "date": "2019.10.02", "title": "Том Круз на сладки приказки с украинския президент"}
{"url": "https://www.dnes.bg/stranata/2019/10/02/remontirat-pytishta-kym-moreto-s-51-mln-lv.424831", "text": "Правителството отпусна 50 817 326 лв. по бюджета на Министерството на регионалното развитие и благоустройството за дейности предимно по второкласна и третокласна републиканска пътна мрежа.\n\r\nС част от средствата - около 45 млн. лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи и други. \n\r\nГоляма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др.\n                    \n                    \n                \n                \n                \n                \r\nОстатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "Ремонтират пътища към морето с 51 млн. лв."}
{"url": "https://www.dnes.bg/temida/2019/10/02/sgs-ne-razgleda-molbata-na-polfriiman-da-napusne-stranata.424851", "text": "Софийски градски съд (СГС) остави без разглеждане молбата на защитата на Джок Полфрийман, с която се иска да му бъде отменена наложената в качеството на обвиняем в досъбедното производство мярка за процесуална принуда \"Забрана за напускане пределите на Република България\". Това съобщиха от пресцентъра на съда. \n\nВ разпореждане председателят на съдебния състав приема, че „с факта на влизане на присъдата в сила, постановена по НОХД № 866/2008 г. по описа на СГС, НО, 12 състав, е приключило наказателното производство по цитираното дело, което води до отпадане по силата на закона/и на самата забранителна мярка, поради което и за съда липсва възможност за произнасяне по същество по депозираната молба, в която се съдържа именно такова искане за отмяна на наложеното ограничение“.\r\n\r\nРазпореждането е окончателно.\r\n ", "date": "2019.10.02", "title": "СГС не разгледа молбата на Полфрийман да напусне страната"}
