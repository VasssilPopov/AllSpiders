{"url": "https://www.dnes.bg/obshtestvo/2018/06/20/knsb-dvoina-pomosht-za-hora-s-uvrejdaniia-nad-90.379925", "text": "86 хиляди души, с тежки увреждания и приковани на легло, получават добавка от 90 лева за чужда помощ. От КНСБ предлагат помощта за хората с увреждания над 90 процента да бъде увеличена двойно, съобщи в пресклуба на БТА във Велико Търново президентът на синдикалната организация Пламен Димитров.\n\r\nДвойното увеличение ще даде възможност на хората, които се нуждаят от такава помощ сами да преценят в кой момент и как трябва да я получат, смятат синдикатите. Предложението е изпратено днес в МТСП и до Министерството на финансите.\r\nСпоред Димитров неправителствените организации, които представляват хората с увреждания трябва да предложат критериите за допълнителната помощ, диференцирайки нуждите на всеки един човек.\n\r\r\n                    \r\n                    Той посочи, че за да се реализира идеята, са необходими още между 80 и 100 милиона лева от бюджета. Той подчерта, че е недопустимо да се противопоставят отделните категории на хората с увреждания, защото всеки един човек има своята специфична нужда, която трябва да бъде отчетена.\r\nСпоред Пламен Димитров, след приетата днес оставка на заместник-министъра на труда и социалната политика Росица Димитрова, министерството е изгубило един специалист в тази област. Той допълни, че оставката нито решава, нито облекчава ситуацията, свързана с хората с увреждания, която продължава да е без изход.\n\r\nЛидерът на КНСБ посочи, че за 2019 г. предложението на синдикатите е заплатите в частния и бюджетния сектор да бъдат увеличени между 15-20 процента. Той отбеляза, че увеличението на учителските заплати е едно добро начало, но хора от различни сектори очакват също ускорено и устойчиво покачване на възнгражденията си.\r\nПо думите му това е важно, защото е начин работещите да останат в страната. Той цитира статистика, която показва, че българското население намалява между 30-35 хиляди души годишно, както с низходящите демографски показатели, така и с икономическата емиграция.", "date": "2018.06.20", "title": "КНСБ: Двойна помощ за хора с увреждания над 90%"}
{"url": "https://www.dnes.bg/notifikacii/2018/06/20/politika-riiad-otdelia-katar-ot-arabskiia-poluostrov-ostrov.379875", "text": "Саудитска Арабия започва изграждането на воден канал по границата с Катар, на който миналото лято наложи заедно с други арабски държави икономическа и политическа блокада. В близките дни приключва приемането на заявки за осъществяване на този проект, наречен \"Салва\". Стойността му възлиза според оценки на 750 милиона долара. Експерти свързват решението на Рияд единствено с политически причини, пише Игор Субботин, \"Независимая газета\".\n\r\nИдва финалният стадий на търга за прокопаване на канал, минаващ по сухопътната граница между Саудитска Арабия и Катар, съобщи изданието \"Мека\", като се позова на Сауд ал Кахтани, съветник на саудитския крал. Пет компании изразиха вече готовност да участват в създаването на нова водна артерия, която се очаква да превърне Катар в островна държава. Резултатите от конкурса ще бъдат оповестени в тримесечен срок.\r\nПредния ден Ал Кахтани поздрави чрез Тwitter народа на Саудитска Арабия по случай \"стартиращия великолепен проект, който ще превърне Катар в остров\". Всички дейности ще се извършват под егидата на Саудитския инвестиционен съюз, информира по-рано изданието \"Сабк\". Съобщено бе, че \"Салва\" ще влиза в юрисдикцията на Рияд.\n\r\nДължината на канала, който трябва да съедини град Салва със саудитската област Хур ал Адид, ще бъде 60 км. Широчината на водния път ще достига 200 метра. Покрай брега се предвижда да бъде построена туристическа зона, включваща курорти с частни плажове и нови хотели. Рияд обмисля да открие две круизни компании, които да организират морски разходки до други държави от Персийския залив.\n\r\nПо официални оценки саудитското кралство ще изразходва за проекта 750 милиона долара. Работата ще трае близо година и ще се финансира както от частния сектор, така и от инвестиционните ведомства на Саудитска Арабия и Обединените арабски емирства (ОАЕ). Саудитското ръководство планира да остави северно от канала парцел от един километър, вероятно за бъдеща военна база на кралството. Оттам ще може да се бди за сигурността по границите.\n\r\nРияд наистина е загрижен за граничната сигурност, пролича от писмо на саудитския крал до френското държавно ръководство. Салман бин Абдул Азиз Ал Сауд изпрати неотдавна до Еманюел Макрон послание, обясняващо колко е опасна идеята на Катар да купи руски зенитни комплекси С-400. За това намерение спомена през януари т. г. посланикът на Катар в Москва Фахад бин Мохамед ал Атия. \"Преговорите по въпроса са в напреднал етап\", заяви шефът на дипломатическата мисия в интервю за ТАСС.\n\r\nКрал Салман обясни, че разполагането на руски системи на катарска територия застрашава сигурността на саудитското въздушно пространство. Монархът предупреди, че страната му може да нанесе удари по районите, където ще бъдат разположени С-400. Рияд е заявявал и преди, че има готовност за военен сценарий. Съмнения в сериозността му обаче поражда фактът, че в блокираното емирство все още са разположени американски и турски контингенти.\n\r\nНеотдавна външният министър на ОАЕ Ануар Гаргаш заяви в серия от туитове, че независимо кога и как ще бъде осъществен проектът \"Салва\", появата му \"доказва провала на катарските опити за решаване на кризата\" в Персийския залив. Според него емирството само е провокирало съседните страни да увеличат санкционния натиск. \"Време е Катар да отхвърли своята нерешителност и сериозно да обмисли принципите за уреждане и исканията на четирите страни (Саудитска Арабия, ОАЕ, Бахрейн и Египет, бел. на изданието)\", писа министърът. И обясни: ако се запази статуквото, Катар де факто ще се озове в географска изолация. \"Мълчанието на Доха по повод проекта за канал издава страх и объркване\", добави в Туитър Гаргаш.\n\r\nАналитици смятат, че плановете на Саудитска Арабия да отдели Катарския полуостров от Арабския имат изцяло политически характер. \"Основният мотив е политически, това са мерки за изолиране на Катар - заяви пред \"Независимая газета\" Юрий Бармин, експерт на Руския съвет по международните въпроси. - В политически план саудитците виждат в тях импулс, който да наложи на Катар промени в политическата му позиция. Икономически погледнато, това според мен едва ли има смисъл. До момента Катар не се поддаваше на политически натиск. Ако разсъждаваме в същия регистър, границата (по земя, бел. на изданието) е затворена вече от година. Катар не зависи от нея. И просто няма връзка със Саудитска Арабия. Как може тогава каналът да промени икономическата ситуация в Катар? Няма начин. Това естествено цели да сплаши катарското ръководство, макар че много се съмнявам саудитците да осъществят проекта докрай.\"\n\r\nДруг наблюдател припомни, че основните стоки пристигат в Катар по море и по въздух. Основни доставчици за емирството са Турция, Иран, страните от Югоизточна Азия, също и европейски държави. Страната успя да диверсифицира икономическите си връзки и замести с други продуктите, внасяни преди блокадата от членки на Съвета за сътрудничество в Залива.\n\r\n\"Всичко това не се доставя по суша, а най-вече по море - заяви за \"Независимая газета\" Леонид Исаев, старши преподавател в отдел \"Политическа наука\" на Висшето училище за икономика. - Затова е трудно Катар да бъде изолиран. Според мен тази стъпка на Саудитска Арабия е изцяло символична. При това и скъпоструваща. Тя едва ли може да засегне нечии интереси. Първо, доставките на храни и стоки от първа необходимост изобщо няма да бъдат повлияни. Второ, от военна гледна точка това не променя каквото и да било. Всички бази, разположени там, са бази на военната авиация\".\r\n/БТА/", "date": "2018.06.20", "title": "Политика? Рияд отделя Катар от Арабския полуостров – остров!"}
{"url": "https://www.dnes.bg/sofia/2018/06/20/chelen-udar-mejdu-koli-ednata-v-hrastite.379937", "text": "Челно се удариха два автомобила на \"Симеоновско шосе\" в столицата, показаха кадри, разпространени в социалните мрежи.\r\nНа една от снимките се вижда, че едната кола от катастрофата дори се е отклонила извън пътното платно. Спряла е в храстите до кофа за боклук.\r\nПричината за сблъсъка е маневра, предприета от едната кола, според очевидци на инцидента. По тяхна информация няма пострадали, а водачите на МПС-ата очакват полицейски екип.", "date": "2018.06.20", "title": "Челен удар между коли, едната – в храстите"}
{"url": "https://www.dnes.bg/notifikacii/2018/06/20/kogato-jena-ti-ne-te-puska-na-svetovno-idvat-priiatelite.379918", "text": "\n\r\nСъс сигурност една от най-големите мечти на всеки футболен фен е да подкрепи националния отбор на своята страна на световно първенство.\r\nРазбира се, тази мечта е свързана с доста средства, планиране, закупуване на билети и... оказа се, разрешение от страна на половинката в живота. Именно това се оказва последната пречка пред един съвсем обикновен фен на Мексико, който с всеки изминал ден придобива легендарен статут, благодарение на своите приятели.\r\nПо данни на ФИФА над 45 000 мексикански привърженици ще пътуват в Русия, за да подкрепят националния отбор на своята страна. Четирима от тях обаче пътуват до най-голямата страна със специален багаж – фигура на своя приятел, направена от картон.\rМъжете са от мексиканския град Дуранго, разказва историята им \"Дейли Мейл\". Още преди 4 години са си поставили цел – да пътуват до Русия, за да гледат световното първенство по футбол. Решили да си купят и специален бус, с който да се предвижват по суша. Организацията вървяла по план до последно, когато се оказало, че един от тях – Хавиер, няма да пътува за Мондиала, защото... жена му не го пуска.\r\nТова решение никак не се харесало на останалите четирима от групичката, които все пак намерили начин приятелят им да присъства по терените на Русия. Те изработили Хавиер в реални размери от картон, облечен с фланелка с надпис: \"Жена ми не ме пуска!\".\r\nТака младият мъж, макар и на картон, отпътувал с приятелите си. А веселата мексиканска компания взима навсякъде своя приятел, като качва снимките му в социалните мрежи и вече го превърна в звезда. Вижте приключенията на картонения Хавиел в следващата галерия.", "date": "2018.06.20", "title": "Когато жена ти не те пуска на Световно... идват приятелите"}
{"url": "https://www.dnes.bg/stranata/2018/06/20/centyryt-za-bejanci-v-pystrogor-pak-ot-otvoren-tip.379910", "text": "Транзитният център в село Пъстрогор ще продължи да бъде от отворен тип.\r\nНеобходимостта да бъде преобразуван в център от затворен тип възникна през 2016 г. заради многото търсещи международна закрила и системното  нарушаване на обществения ред в страната от бежанци, настанени в  центровете от отворен тип.\n\r\nПреустройството бе осъществено със средства  по грантово споразумение с Европейската комисия за безвъзмездна  финансова помощ в рамките на механизма за спешно подпомагане от Фонда \"Убежище, миграция и интеграция\".\r\nКъм момента миграционната обстановка и миграционният натиск са сравнително спокойни и центърът ще продължи да функционира като център от отворен тип, реши правителството.\r\nПри необходимост ще бъде започната административната процедура по трансформирането му в затворен тип.\r\n ", "date": "2018.06.20", "title": "Центърът за бежанци в Пъстрогор – пак от отворен тип"}
{"url": "https://www.dnes.bg/mish-mash/2018/06/20/dokazano-jivei-byrzo-za-da-si-shtastliv.379891", "text": "Д-р Жанет Бикнел от университета Йорк в Торонто твърди, че забързаният начин на живот в мегаполиси като Лондон и Ню Йорк предизвиква чувство на задоволство сред жителите им, съобщи \"Дейли мейл\".\n\r\nТвърде ангажираните хора там са по-щастливи от тези, които живеят в по-малки и спокойни места. Причината е, че използват по-добре времето си, а околните възприемат натоварената програма като \"символ на чест\".\n\r\nУсещането на хората, че имат много задачи и малко време, за което да ги изпълнят, допринася за благосъстоянието им също толкова, колкото богатството или заплатата им, смята д-р Бикнел.\n\r\nТя подкрепя тезата си с резултатите от предишно изследване върху темпа на живота в градовете на 31 държави по света, предава БТА.\r\r\n                    \r\n                    Екип от учени, ръководен от психолога от Калифорнийския университет професор Робърт Лавин, измери колко бързо пешеходците изминават разстоянието от 18 метра, средното време, което им отнема да си купят марка, и точността на случайно избрани часовници.\n\r\nРезултатите показаха, че хората в по-гъсто населените градове се движат по-бързо от онези в по-малко населените места.\r\nОказа се, че по-бързата крачка води до по-силна икономика, тъй като градове като Лондон и Ню Йорк традиционно имат по-здрави икономики.\n\r\nВ местата с по-забързан начин на живот и нивата на тютюнопушене са по-високи, а жителите им са по-малко склонни да помагат на непознати в беда и са по-изложени на опасността да умрат от исхемична болест на сърцето. \n\r\nВъпреки това проф. Лавин и колегите му откриха, че жителите на тези райони се чувстват по-щастливи от онези с по-бавен начин на живот.\r\nПсихологът твърди, че темпът на живот в тях е \"свързан значително\" с психическото, социалното и физическото благосъстояние на жителите им.\n\r\n\"По-високите нива на щастие в забързаните градове може да са резултат от по-силната им икономика, но връзката между доходи и благосъстояние е сложна\", заяви д-р Бикнел.\n\r\nСпоред нея щастието е свързано със заетостта, която много хора възприемат като \"символ на чест\". И именно многото ангажименти показват високите постижения на жителите на мегаполисите.", "date": "2018.06.20", "title": "Доказано: Живей бързо, за да си щастлив!"}
{"url": "https://www.dnes.bg/notifikacii/2018/06/20/ot-baku-poletyt-do-sofiia-razdviji-investiciite-i-turizma.379922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПряката самолетна линия София- Баку спомага за сближаването на двете столици и за развиването на туризма. Тя допринася и за търговията и взаимните инвестиции.\r\nТакова мнение изрази посланикът на Република Азербайджан Наргиз Гурбанова в предаването \"Светът е бизнес\" на с водещ Николай Кръстев.\r\n\"Много съм горда да кажа, че чрез тази авиокомпания успяваме да срещнем нашите компании и хора. Много скоро ще организираме научни експедиции от България към Азербайджан с тази авиокомпания. Асоциацията на българските винопроизводители наскоро проведоха доста голямо мероприятие в Азербайджан. Buta Airways беше факторът, който позволи това събитие да се случи. Гледаме на България не само като на важна дестинация за нашата авиокомпания, но също така и като много жизненоспособна транзитна страна. Българите обичат да пътуват, азербайджанците също. Затова смятаме, че има много голям потенциал за развитието на тази авиокомпания през близките години\", каза Наргиз Гурбанова.\n\n\n\rТя съобщи, че миналата година около 3,5 млн. азербайджанци са посетили различни държави с туристическа цел. През 2016 и 2017 година 15-16 хил. са азербайджанците, дошли в България като туристи.\r\nСпоред посланика има потенциал все повече туристи от Азербайджан да посещават България.\r\n\"След като открихме тази линия, започнахме да получаваме много запитвания от страна на бизнеса, на бизнес общността. Това засяга не само търговията, но и взаимни инвестиции. Ако погледнете картата, ще видите, че нашите държави са много важни играчи в регионите, тъй като при нас има политическа стабилност, предвидимост като партньори и много добри отношения с нашите съседи. Имаме и много важен икономически потенциал, който може да бъде от полза за всички останали\", коментира още дипломатът.\r\nТя допълни, че е горда, че България и Азербайджан са стратегически партньори.\r\n\"Всичко започна преди много години, когато нашият лидер Гейдар Алиев посети България през 1985. А после сегашният президент Илхам Алиев постигна ново ниво на партньорство. Можем да кажем, че си сътрудничим усилено в сферата на енергетиката, транспорта, културата, туризма, образованието, спорта. Имаме и много други възможности за разширяване на това партньорство\", каза Наргиз Гурбанова.\r\nТя допълни, че срещите на високо равнище допринасят за това сътрудничество.\r\n\"Миналата година имахме честта да посрещнем президента г-н Радев в Азербайджан, а по-рано тази година и премиера Бойко Борисов. Редовните контакти на министерско равнище са много важни за нас и поддържаме тази скорост на развитие\", обясни още посланикът.", "date": "2018.06.20", "title": "От Баку: Полетът до София раздвижи инвестициите и туризма"}
{"url": "https://www.dnes.bg/akoshtete-vqrvaite/2018/06/20/noktite-se-chupiat-eto-5-prichini-zashto-se-sluchva.379930", "text": " \r\nАко ноктите ви често се чупят или разслояват, много вероятно е да имате ниски нива на желязо в кръвта или нисък хемоглобин - съответно анемия. Желязото помага за формирането на хемоглoбина, който транспортира на кислород до нокътната плоча. Направете си кръвен тест, за да установите дали е така. Трябва да поемате храни, които съдържат желязо като спанак, месо, боб, морски деликатеси, тъмен шоколад.\r\n\r\n\r\n\r\nПостоянното кликване по бутоните на клавиатурата и дори писането на смартфони изтощават ноктите. Това причинява нацепване или счупвания по краищата. Ако ви се налага да работите с компютър и телефон често, просто изрежете ноктите и ги оставете по-къси, оформете ги добре, за да ви е по-лесно. \r\n \r\n\r\n \r\nВсички лакове за нокти съдържат изсушаващи съставки, които отслабват нокътната плоча. Трябва лакът да престоява най-много пет дни и винаги да има няколко дни почивка преди да нанесете нов.\r\n \r\n", "date": "2018.06.20", "title": "Ноктите се чупят? Ето 5 причини защо се случва"}
{"url": "https://www.dnes.bg/football/2018/06/20/vratarska-greshka-prati-urugvai-na-1-8-finalite-na-svetovnoto.379938", "text": "Уругвай се класира за 1/8-финалите на световното първенство, след като победи с 1:0 Саудитска Арабия на \"Ростов Арена\".\r\n \r\nЕдинствения гол в сблъсъка отбеляза Луис Суарес в средата на първото полувреме. Нападателят на Барселона се възползва от груба грешка на вратаря Мохамед Ал-Оваис, който увисна при центриране. Това беше попадение №52 за острието за родината му в мач №100.\r\n \r\nС този успех латиносите събраха 6 точки, колкото има и Русия. Именно двата отбора ще определят победителя в група \"А\" на Мондиала в директен мач на 25 юни от 17.00 часа. При равенство \"сборная\" ще финишира на лидерската позиция заради далеч по-добрата си голова разлика – 8:1 срещу 2:0.\r\n \r\nСаудитска Арабия и Египет пък стягат куфарите за родините си и срещата помежду им ще бъде за престиж. Иначе мачът в Ростов на Дон беше скучен, като Уругвай и арабите основно се надлъгваха, но южноамериканците имаха леко териториално надмощие.\r\n \r\nСъщо така урусите постигнаха два поредни успеха на световни първенства за първи от 1954 г. , когато надделяха с 2:0 над Чехословакия и 7:0 над Шотландия.\r\n \r\n", "date": "2018.06.20", "title": "Вратарска грешка прати Уругвай на 1/8-финалите на световното"}
{"url": "https://www.dnes.bg/balkani/2018/06/20/borisov-pozdravi-zaev-i-cipras-smeli-ste.379929", "text": "\"Точно една година, след като с премиера Заев се поклонихме заедно пред паметника на цар Самуил в София, парламентът на Република Македония ратифицира договора с Република Гърция за решаване на спора за името. Поздравявам нашите съседи за смелата и решителна стъпка\". Това написа премиерът Бойко Борисов по повод ратифицирането на договора за името между Македония и Гърция в социалната мрежа Facebook.\n\n\r\n\"Само една година мина от общото ни честване със Зоран, а регионът вече дава пример за добросъседство, разбирателство и общи действия за по-добро бъдеще. Вдъхновение за всичко това бе и нашият договор за приятелство с Република Македония, който бе ратифициран единодушно в нашия парламент.\r\r\n                    \r\n                    Следващите няколко дни са решаващи не само за бъдещето на Република Македония, но и за Западните Балкани. Призовавам всички приятели от Европейския съюз да участват в нашите усилия за една по-стабилна и сигурна Европа. Няма друг път за нашите съседи. Нека им покажем, че са част от нашето семейство!\", пише още премиерът.\r\n ", "date": "2018.06.20", "title": "Борисов поздрави Заев и Ципрас: Смели сте!"}
{"url": "https://www.dnes.bg/notifikacii/2018/06/20/rasizmyt-na-turcite-v-germaniia-jiveiat-tam-no-vse-ia-obijdat.379877", "text": "Германците са безсърдечни, гонят децата си, щом навършат 18, вкарват родителите си в старчески домове – така говорят много германски турци за германците. Авторката от турски произход Туба Сарица критикува турския расизъм.\n\r\nТуба Сарица е германска писателка от турски произход. Родена е през 1987 година. Израства в малко градче близо до Кьолн. Още като тийнейджърка тя разбира, че дори и в много от модерните семейства от турски произход, каквото е и нейното, очакват от дъщерите да спазват определени норми на поведение. Например: да се омъжат непременно за турчин и да възпитават децата си в мюсюлманската вяра. Това паралелно общество, за което германски експерти предупреждават толкова много през последните години, отдавна е реалност, казва Сарица в интервю за германския вестник \"Ди Велт\".  го публикува с известни съкращения.\r\n\n\r\nТова е много вероятно. Все пак живея в страна, в която германците представляват мнозинството от населението, тук се срещам с повече германци, отколкото с турци. Ако трябва да избирам бъдещия си съпруг само измежду турците в Германия, както правят повечето млади момичета от турски произход, това би означавало умишлено да си търся мъж по етнически признак. А за мен това е расистско мислене.\n\r\n\n\r\nСемейството ми имаше достатъчно време, за да свикне с това, че не съм като другите момичета от турски произход. Майка ми и баща ми вече са свикнали с мисълта, че техният зет може би ще е германец. Но това не винаги е било така. Спомням си, че когато с майка ми започнахме да си говорим за връзките ми с момчета, тя се стряскаше дори и само когато споменавах имена, които не бяха турски.\n\r\nДа, той съществува, само че никой не говори за това. Обсъжда се само расизмът сред мнозинството германци, но се премълчава за расизма в паралелното общество на германците от турски произход. И това ме смущава.\n\r\n\n\r\nСрещу немюсюлманите, срещу Запада, гърците, алевитите, евреите. Но най-подло ми се струва това, че съществува една особена враждебност спрямо местните хора и страната, в която живеем - Германия и германците.\n\r\n\n\r\nПознавам добре и двете култури. Още от дете познавам германците като извънредно толерантни хора. Да, темата за расизма също присъства и при тях, но обществото се опитва да разпознае това явление и се бори срещу него. Расизмът в турското паралелно общество не бива разпознат като проблем, изобщо не се говори за това. Когато пред мои близки съм повдигала въпроса за тяхната враждебност към чужденците, те винаги са отричали. Мнозина се крият зад фасадата на своята модерност и интегрираност. Моите наблюдения са, че германските турци са много по-големи расисти от германците.\n\r\nЗнаем, че хората от турски произход наричат германците \"картофи\". Бихте ли дали и други примери за обидни или подигравателни реплики, които се използват по адрес на германците?\n\r\n\"Gavurlar\" (неверници) е доста разпространено нарицателно за германците. Обидно е също така да кажете на някого, че се е \"погерманчил\". Сред турските общности тази дума носи много силен негативен заряд. Мисля, че това казва много.\n\r\n\n\r\nЗа мен това не е никакъв проблем. Самата аз съм атеистка.\n\r\nНищо, говори се само лошо за тях.\n\r\n\n\r\nГерманците са смятани за безсърдечни. Турците не могат да разберат например това, че германците изпращат своите възрастни близки в старчески домове, където \"не се грижат добре за тях\". Същото, впрочем, важи и за родителите, които \"изхвърлят\" децата си от вкъщи, щом те навършат 18 години. При турците виждаме другата крайност: родителите държат децата им да останат да живеят при тях чак докато се задомят и не им позволяват никаква самостоятелност.\n\r\n\r\nДа, защото ги чувам как презрително говорят за германците. Те са убедени, че германските ценности са лоши, а турските - добри. В техните представи германците не струват нищо. Не съм сигурна обаче дали трябва да отдадем това на някакво чувство за превъзходство или по-скоро на комплекс за малоценност.\n\r\n\n\r\nРазбира се, Германия е прекрасна страна. Турция може и да си остава \"родина\" за първите гастарбайтери, пристигнали в Германия - което е разбираемо, защото тези хора са родени и са израснали в Турция. Но при хората от трето поколение турци в Германия - тези, които са родени и израснали тук - забелязвам, че те се самозалъгват, наричайки Турция своя родина. Много често те развиват имагинерно усещане за носталгия по \"родината\", а Германия за тях е гурбетчийска страна, т.е. чужбина, нещо далечно.\n\r\nВ турското паралелно общество изобщо не гледат с добро око на интегрираните. Всеки, който казва нещо добро за Германия и германците, бива отлъчван от тяхната общност.\n\r\n\n\r\nЕрдоган се обръща към турците в Германия като към свои сънародници, включително и към родените в Германия, които обаче са възпитавани в турски дух. Ердоган им казва: Вие сте турци! С което ги окуражава да не се интегрират. И това се възприема добре от голяма част от турците в Германия, защото винаги е по-лесно да си останеш такъв, какъвто си бил, вместо да полагаш усилия да се интегрираш. Ердоган легитимира отказа от интеграция и затвърждава техния авторитарен стил на възпитание, както и тяхната ксенофобия.\r\n", "date": "2018.06.20", "title": "Расизмът на турците в Германия: Живеят там, но все я обиждат"}
{"url": "https://www.dnes.bg/crime/2018/06/20/momcheta-ot-kiustendil-s-gramoti-za-bditelnostta-si.379920", "text": "Две момчета от Кюстендил получиха грамоти за проявена бдителност и честност при предотвратяване на престъпление, съобщиха от МВР.\r\nНиколай Тончев е възпитаник на ОУ \"Професор Марин Дринов\" и през идващата учебна година ще е в 8-ми клас, а Петър  Петков, възпитаник на ОУ \"Св. Св. Кирил и Методий\", ще е шестокласник. \r\nНеотдавна децата се натъкнали в централната градска част на странни  опаковки, занесли ги в полицията, оказало се, че съдържат марихуана.\r\nДнес началникът на РУ-Кюстендил Росен Райчев връчи на двете момчета грамоти за проявената  бдителност и за това, че с поведението си са предотвратили  престъпление, пожела им весела ваканция и да имат бъдещето на достойни  мъже, като изрази и уважението си към техните родители.\r\n ", "date": "2018.06.20", "title": "Момчета от Кюстендил с грамоти за... бдителността си"}
{"url": "https://www.dnes.bg/notifikacii/2018/06/20/nikaragua-po-ryba-na-brysnacha-sled-krehko-primirie.379871", "text": "Когато през 1979 г. Сандинисткият фронт за национално освобождение (СФНО) сваля корумпирания никарагуански диктатор Анастасио Сомоса, предвожданата от Даниел Ортега и другарите му лява революция създава големи надежди за бъдещето на живеещото в бедност мнозинство от гражданите на страната.\n\r\nНо четири десетилетия по-късно, казват критиците, Ортега се е превърнал в поредния диктатор, който е забравил своите идеали и който безмилостно преследва опонентите си, за да продължи да разширява бизнес империята си и да обогатява семейството си.\n\r\nВече не става дума за бунтовници, криещи се в планините, а за студенти, предприемачи и други граждани, противопоставящи се на правителството в масови протести, които може да се окажат най-сериозната криза в централноамериканската държава след свалянето на Сомоса, пише ДПА.\r\nВ петък правителството и протестиращите постигнаха споразумение, като властите се съгласиха да възпират \"насилието, откъдето и да идва то\", и да позволят на международни експерти да разследват кой е отговорен за него.\n\r\nНо скоро след това предполагаеми членове на проправителствени сили нападнали къща в столицата Манагуа, в която изгорели шестима членове на семейство.\n\n\n\n\r\nВластите отрекоха да са замесени по какъвто и да било начин в нападението, но правозащитната организация Никарагуански център за човешките права ги обвини в \"държавен тероризъм срещу цивилното население\".\n\r\nПротестите навлизат в третия си месец и Никарагуа е осеяна със стотици барикади, издигнати от демонстрантите. Съобщава се, че проправителствени паравоенни отряди нападат хората почти ежедневно.\n\r\nОчевидци съобщиха за присъствие заедно с полицията на маскирани лица в черни дрехи с автомати \"Калашников\", както и за убийства, извършени от снайперисти. Правозащитна организация разследва предполагаема употреба на пестициди срещу протестиращи в няколко града.\n\r\nСпоред правозащитните организации, откакто размириците избухнаха на 18 април заради реформата с орязването на пенсиите, при насилието са загинали до 215 души.\r\nСъобщава се за над 1400 ранени, хиляди задържани и неизвестен брой безследно изчезнали. Правителството признава само за 46 загинали и приписва смъртта им на действия на престъпници и хора с \"политически дневен ред\".\n\r\nСпоразумението от петък предвижда постепенно да бъдат премахнати барикадите, които причиняват загуби на икономиката, защото пречат на движението в страната на хиляди камиони - но не всички протестиращи са готови да ги премахнат.\n\r\n\"Няма да разтурим барикадите, докато Даниел Ортега не си тръгне\", зарече се селският предводител Франсиска Рамирес.\n\r\n\"Тук сме, защото искаме той да си тръгне, защото ни омръзна от Ортега и убийците от неговата полиция\", каза Лусила, която по-рано този месец беше на двуметрова барикада край Манагуа.\n\r\nОртега и съпругата му (вицепрезидентът Росарио Мурильо) \"навредиха много на хората\", добави тя.\n\r\nНа СФНО - който през 80-те води десетгодишна война с подкрепяните от САЩ бунтовници, наричани \"контрите\" - се приписва заслугата, че само за пет месеца след като е дошъл на власт, е повишил равнището на грамотност в Никарагуа от около 50 на 87 процента.\n\r\nРежимът подобри и здравеопазването и раздаде земя на 200 000 бедни семейства в хода на спорна поземлена реформа.\n\r\nНо сандинистите бяха също обвинени в нарушаване на човешки права и корупция, а имиджът им продължи да се влошава при управлението на Ортега, който първо беше президент от 1985 до 1990 г., след което през 2007 г. отново се върна на власт.\n\r\nВъпреки сравнително високия икономически растеж - 4,5 процента за 2017 г. - Никарагуа остава една от най-слабо развитите страни в Латинска Америка, като около една четвърт от шестмилионното й население все още живее в бедност по данни на Световната банка.\n\r\nСпоред оценките продължаващите протести са стрували на националната икономика стотици милиони долари и са съкратили приходите от данъци повече от наполовина.\r\n\"Ще бъде много трудно на икономиката да се възстанови, докато не се възвърне общественото доверие в националните институции, но ще бъде трудно да се спре насилието\", каза пред ДПА икономистът Адолфо Асеведо.\n\r\nБившите партизани сандинисти се обърнаха срещу Ортега, след като той отхвърли исканията им за по-добри пенсии, докато в същото време \"Ортега и неговото обкръжение ставаха милионери\", каза по-рано този месец анализаторът и бивш майор от армията Роберто Самкам.\n\r\nМеждувременно режимът е засилил опитите си да смаже инакомислието. Междуамериканската комисия за правата на човека съобщава за произволни арести, изтезания, нападения срещу медии, както и \"заплахи, тормоз и преследвания\".\n\r\nМакар някои наблюдатели да предполагаха, че за да реши кризата, Ортега може да изтегли по-рано изборите през 2021 г., протестиращите няма да приемат нищо друго освен оставката му, каза миналата седмица тяхната представителка Асаалеа Солис.\r\n\"Времето на Ортега изтече, а нашата позиция е непоклатима: той трябва да напусне властта\", добави тя.\n\r\nСпоред Самкам 72-годишният президент е под силен натиск от САЩ да постъпи именно по този начин, \"но иска гаранции за своята сигурност и тази на семейството си, както и за финансовото си състояние\".\n\r\n\"САЩ знаят колко пари е изнесло семейство Ортега от страната\", каза анализаторът. Той добави, че част от състоянието им идва от помощ, предоставяна от левия съюзник на Никарагуа Венецуела.\n\r\nЗасега армията пази неутралитет в конфликта, което накара директора на Никарагуанския център за човешките права Гонсало Карион да я обвини, че сътрудничи на \"държавата на терора\".\n\r\n\"Колко време е нужно да мине, за да повярва светът, че сме безопасна страна?\", попита в отчаянието си предприемач от сферата на туризма.\r\n/БТА/", "date": "2018.06.20", "title": "Никарагуа по ръба на бръснача след крехко примирие"}
{"url": "https://www.dnes.bg/obshtestvo/2018/06/20/velopohod-s-kauza-300-km-v-pomosht-na-mladej-s-uvrejdaniia.379913", "text": "Млади хора ще пътуват с велосипеди, прекосявайки над 300 км по поречието на река Дунав. Демонстративното пътешествие ще се случи между 4 и 12 август, по маршрута на \"ЕвроВело 6\".\n\r\nС екипа от запалени велосипедисти, изживяването ще сподели и младеж с церебрална парализа. Идеята на велопохода е да се насочи вниманието към маршрута на \"ЕвроВело 6\", който е недостъпен за хората с двигателни увреждания.\n\r\nКакто и възможността в България да се набавят специални велосипеди за живеещите в неравностойно положение. Петър Нефтелимов, младежът който стартово се включва в инициативата, ще бъде първият герой, осъществил мечтата си да пътува с велосипед, въпреки трудностите.\r\r\n                    \r\n                    Макар и досега личната история на Петър Нефтелимов сама по себе си да е пример за несломим дух и вяра в живота. Вижте, разказът е от първо лице: \n\r\nВ момента целта на Недялко Дервенков, Иван Димитров, Александър Хинков и Кремена  Деспинова, които са инициаторите на кампанията, е набиране на средства за изработка на специализирано колело.\n\r\nТо ще позволи на хората с двигателни проблеми да си подарят незабравими преживявания, да се почувстват свободни и да усетят магията на байктуринга… При това напълно безплатно. \n\r\nКъм момента средствата се събират, чрез кампания в \"1% промяна\". Всеки може да разбере повече за идеята или да се включи като дарител, чрез сайта\n\r\n \"ЕвроВело\" е мрежа от 16 трансгранични вело маршрута, които свързват и обединяват целия европейски континент. Те могат да се използват от туристи и от местните хора, които пътуват ежедневно.\r\nВъпреки многобройните усилия на Европейската федерация на велосипедистите (ECF) и на Европейската комисия – маршрутите \"ЕвроВело 6\" и \"ЕвроВело 13\" са изключително слабо развити в българските си части.", "date": "2018.06.20", "title": "Велопоход с кауза: 300 км в помощ на младеж с увреждания"}
{"url": "https://www.dnes.bg/balkani/2018/06/20/krai-na-domashnite-za-uchenicite-v-turciia.379886", "text": "Турските учители вече няма да дават домашни на учениците, а учебният материал ще бъде научаван още в клас. Това заяви турският министър на образованието Исмет Йълмаз, като изтъкна, че старите практики нямат място в новия начин на преподаване.\r\n\"Отсега нататък никой учител няма да дава домашна работа на учениците. Искаме нашите ученици да се съсредоточават повече в час и да научават още в клас учебния материал\", заяви министърът.\r\nУченето наизуст също вече не се прилага в турското училище, каза Йълмаз.\r\n\"Старите учебни методи няма да се повтарят. Искаме (учениците) да могат да прилагат в живота това, което научават в час\", каза още той. \r\n\"През следващия период ще предоставим на нашите деца образователна система, която съответства на нашето време и на живота. От следващата учебна година няма да бъдат давани никакви домашни на учениците ни\", добави министърът, цитиран от БТА.", "date": "2018.06.20", "title": "Край на домашните за учениците в Турция"}
{"url": "https://www.dnes.bg/football/2018/06/20/modial-2018-futbolen-turizym-ili-flirt.379933", "text": "Рускините трябва да се въздържат от сексуални контакти с чужденци по време на Мондиал 2018. Това призова руският политик Тамара Плетньова малко преди старта на Световното първенство по футбол, с което предизвика бурни реакции в общественото пространство. Близо седмица по-късно стана ясно, че нито жените в Русия, нито феновете от мъжки пол, пристигнали в Москва, за да гледат на живо любимия си отбор, нямат намерение да спазват заръката на депутата.  \r\nАвгустин Отело е един от многото фенове на националния отбор на Аржентина, дошъл на Световното. Но вместо да следи изкъсо случващото се на терена, той се разхожда привечер в Московския парк и брои колко телефонни номера на рускини е събрал. \"Четири!\", казва гордо 26-годишният инженер, облечен в синьo-бял екип, който се е хванал на бас с приятелите си, че ще вземе най-много номера и не само… Отело е категоричен, че екзотичните му черти ще му помогнат да \"намери любовта\" в руската столица.\r\r\n                    \r\n                    \r\n\"Ние се чудим какво да правим в паузите между мачовете, така че можем да опознаем по-добре руския народ“, казва аржентинецът пред NDTV. Оказва се, че фен зоната на Мондиал 2018 се е превърнала в своеобразна \"флирт зона\" благодарение на популярното приложение за запознанства Tinder. Чрез него Отело и неговите приятели са завързали контакти с рускини на различна възраст, при това още преди да пристигнат в Москва. Някои от красавиците сами са им дали телефоните си в чата. А аржентинците обещали, че ще им звъннат при първа възможност, за да \"научат\" от тях повече за руската култура. \r\nВъпреки множеството уговорки в Tinder, Отело не е сигурен с колко от момичетата ще стигне до секс. \"Имам много голяма конкуренция поради големия наплив на фенове за Световното. Кой знае с колко още мъже ще се срещнат тези сладуранки\", обяснява той. И изтъква, че друг проблем, който може да наруши флиртовете му, е езиковата бариера – не всички рускини знаят испански и английски като него. Той се надява поне 1-2 рускини да владеят по-добре езика на тялото (смее се). \r\n25-годишната Мария С. от Москва коментира пред NDTV, че е чакала Световното с нетърпение. To й даша възможност да се срещне с повече чужденци и да говори на английски, който знае от училище. \"Обикновено за седмица имам по две срещи с непознати, но сега съм си уговорила цели пет\", обяснява младата жена, за която флиртът с чужденци е нещо съвсем нормално. Мария уточнява, че по-скоро търси любовта и романтиката. Тя е категорична, че момичета като нея могат да променят представите на хората, че всички рускини спят \"с който им падне\" и нямат задръжки. \r\n", "date": "2018.06.20", "title": "Модиал 2018: Футболен туризъм или флирт?"}
{"url": "https://www.dnes.bg/sofia/2018/06/20/kvartalna-radost-gradiat-kanalizaciia-v-simeonovo.379899", "text": "Йорданка Фандъкова инспектира изграждането на канализация в столичния квартал \"Симеоново\".\r\nНа ул. \"Извор\" има голям ремонт - подменя се водопроводът, както и цялата настилка.\r\nДо този момент не е имало изход, който да поеме водата от изливащите се дъждове.\r\nПоради липсата на канализация често при големи дъждове дворовете на хората се наводняват или се носят инертни материали.\r\nСтоличният кмет Йорданка Фандъкова коментира пред , че всичко върви по план и се предприемат мерки в кварталите с масово застрояване - първо да се изгражда подземната и наземна инфраструктура.", "date": "2018.06.20", "title": "Квартална радост: Градят канализация в \"Симеоново\""}
{"url": "https://www.dnes.bg/zvezdi/2018/06/20/eva-longoriia-rodi-momchence-krysti-go-santiago.379908", "text": "Ева Лонгория официално вече е майка! Актрисата роди първото си дете, момченце, което е кръстила Сантяго Енрике Бастон.\r\nМомченцето се е родило вчера в медицинския център \"Сидърс-Синай\" в Лос Анджелис и тежи 3 килограма. \r\n\"Толкова сме благодарни за тази красива благословия\", сподели Ева Лонгория със съпруга си, пише сп. \"Ола\".\r\nДвамата вече направиха светския дебют на сина си, след като показаха негова снимка.\r\nЕва Лонгория и съпругът ѝ Хосе Бастон са семейство от две години. Мексиканският медиен магнат има три деца, две момичета и момче от предишната си съпруга.\r\nВижте още новини за звездите в", "date": "2018.06.20", "title": "Ева Лонгория роди момченце. Кръсти го Сантяго"}
{"url": "https://www.dnes.bg/notifikacii/2018/06/20/pak-skandal-pytnik-kontrola-konduktoryt-postrada.379909", "text": "Кондуктор на 77 години пострада при конфликт с пътник в автобус от градския транспорт в Пловдив.\r\nИнцидентът е станал вчера по обяд. Кондукторът и пътникът са се скарали, докато автобусът се е движел.\r\n50-годишен мъж е блъснал в гърдите 77-годишния служител на транспортната фирма. \r\nВ този момент автобусът бил спрял на спирка на бул. \"Никола Вапцаров\", а загубилият равновесие кондуктор политнал през отворената врата и паднал на земята, удряйки главата си.\r\nС линейка пострадалият е транспортиран в болница за оказване на спешна медицинска помощ. \r\nАгресивният пътник е отведен в ареста за 24 часа.\r\n ", "date": "2018.06.20", "title": "Пак скандал пътник-контрола, кондукторът пострада "}
{"url": "https://www.dnes.bg/akoshtete-vqrvaite/2018/06/20/tyrnovkata-biliana-ot-politologiiata-do-cosmopolitan.379892", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтудентка по \"Политология\" във Великотърновския университет грейна на страниците на популярното в цял свят дамско списание Cosmopolitan.\r\nСнимката на 22-годишната Биляна Първанова, която от няколко години е фотомодел на български марки, е използвана като илюстрация на една от статиите в унгарското издание на списанието, пише .\r\nБиляна отдавна е разбила клишетата за връзката между добре изглеждащите жени и политиката.\r\nОт години успешно съвместява кариерата си на фотомодел и образованието си по \"Политология\".\r\nИнтересът ѝ към политиката не е случаен, тъй като майка ѝ е кмет на Дебелец, а любимият ѝ мъж - общински съветник във Велико Търново.\r\n ", "date": "2018.06.20", "title": "Търновката Биляна – от политологията до Cosmopolitan"}
{"url": "https://www.dnes.bg/notifikacii/2018/06/20/sezonyt-zapochna-hvanaha-dvama-za-krajbi-na-moreto.379857", "text": "Полицията в Несебър задържа двама души за серия от кражби, извършвани по черноморски курорти около Бургас, съобщиха от МВР.\r\nЗадържаните са 22-годишен и 24-годишен, от София, криминално проявени, единият е осъждан. От началото на месеца двамата са осъществили редица престъпления.\r\nНа 9 юни от обитавания от 39-годишна българка апартамент в Слънчев бряг те откраднали два дамски портфейла с лични документи, 400 лева и две банкови карти, както и мобилен телефон, лаптоп, таблет, фотоапарат и сребърни дамски бижута.\r\nНа 11 юни от хотелска стая в Слънчев бряг, обитавана от 56-годишна беларуска туристка, чрез проникване през балконската врата, извършили кражба на множество златни и сребърни накити, лични документи и сумата от 350 евро.\rНа 16 юни от апартамент в Свети Влас, обитаван от 60-годишна руска туристка, чрез влизане през отворената балконска врата, откраднали мобилен телефон.\r\nДвамата мъже направили пълни самопризнания, като обяснили, че си наели квартира в Равда и се придвижвали с автомобил. Единият карал колата, другият извършвал кражбите.\r\nПри извършеното претърсване на квартирата им са намерени част от откраднатите вещи, но без откраднатите парични суми.\r\nЧаст от вещите - предмет на престъпната дейност на задържаните са открити в София. Работата по цялостно документиране на престъпната дейност на двамата продължава.\r\nТози, който изваршвал обирите, е привлечен като обвиняем, като му е наложена мярка задържане под стража за срок от 72 часа.", "date": "2018.06.20", "title": "Сезонът започна: Хванаха двама за кражби на морето"}
{"url": "https://www.dnes.bg/obshtestvo/2018/06/20/mladiiat-lekar-koito-poema-kym-severozapada-a-ne-kym-zapada.379882", "text": "Много български лекари отиват в чужбина. Шеип Панев също заминава, но вместо за Западна Европа поема към изоставените села на Северозападна България. За да лекува самотните възрастни хора - без да взима и стотинка, разказва .\n\r\nБаба Милка е вдигнала  кръвното. Сигурно е от сапунените опери, които гледа всеки ден, казва тя. Споделя, че преживява някои от историите много емоционално, а други, които намира за примитивни, само я дразнят. Въпреки това не изключва телевизора. Високото кръвно може да се дължи и на факта, че не си пие редовно лекарствата. „Трябва да си взимаш лекарствата по едно и също време - рано сутрин, а не късно след обяд, това е много важно\", казва ѝ Шеип Панев.\r\n                    \r\n                    \r\nСъвсем скоро той ще се дипломира като лекар. Днес е пристигнал в село Лютиброд в Северозападна България на около 100 километра от столицата София. Тук преглежда малкото останали възрастни хора. Северозападна България е един от най-бедните региони в ЕС. Младите хора отдавна са напуснали селата и се прибират само по уикендите. По тези места хората виждат лекар само веднъж в месеца – но само лете. През зимните месеци всичко зависи от времето.\n\r\n\n\r\n„Винаги казвам на дъщерята: Ако не дай Боже ми се случи нещо и успея да ти се обадя по телефона, едва ли ще те дочакам жива, докато пристигнеш от София. Тук нямаме лекар. Колко пъти съм се молила да намерим някой, който да идва поне в понеделник, сряда и петък. В другия край на селото живее една акушерка, която се грижи за болната си майка. Когато ме заболят силно коленете, отивам при нея, за да ми бие една инжекция“, казва баба Милка.\n\r\nШеип Панев не иска да се примири с тази ситуация. Вместо това действа - по собствена инициатива и на доброволни начала. Заедно с лекари от една столична болница посещава различни села в Северозападна България - но не само, за да трупа практически опит като лекар: „Длъжни сме да помогнем на хората тук, защото държавата очевидно не се справя. Във всяка възрастна жена виждам сякаш моята баба и това ми стопля сърцето. Хората тук ценят работата ни и се радвам, че мога да сторя нещо добро за тях, че съм им полезен. А това значи, че не живея напразно\", казва младият лекар.\n\r\nБезвъзмездният лекарски труд е просто благословия за неправителствената организация „Проект Северозапад“. От три години Яна Рупева са грижи за забравените хора в региона. „Освен работата ни с възрастните хора се опитваме да интегрираме в обществото и младежи с психически недъзи, които са прекарали целия си досегашен живот в социални домове. Налага се да ги учим на най-елементарни неща - да разпознават часовника, да внимават, когато пресичат улиците, да знаят как се пътува с влак и т.н.“, казва Рупева.\n\r\nВ отдалечените региони на България не съществува функционираща система на социални услуги, добавя тя. Само от дарения Яна Рупева е създала работилница за хора с увреждания. Държавата не отпуска и стотинка. Сега тя иска да създаде и социална кухня, в която хората с увреждания да приготвят и доставят храната за възрастните и самотни хора. „Старците тук изобщо не могат да повярват, че има някой, който е готов да се грижи за тях. Те са безкрайно благодарни, че им се дава възможност да водят приличен живот на старини“, казва Яна Рупева.\n\r\nЛекари като Шеип Панев са абсолютно необходими в тези региони. Спасяването на човешки живот нерядко зависи от бързината на лекарите. „В учебниците четем за онези решаващи пет до десет минути, през които пациентът трябва да бъде реанимиран. На практика обаче линейките пристигат след два, три, а понякога и след четири часа в отдалечените села. Умират хора, които при нормални обстоятелства бихме могли да спасим“, казва Шеип.\n\r\nЗа съжаление лекари като Шеип се броят на пръсти. Повечето млади лекари ги тегли към Западна Европа, а не към селата в България. „Отварянето на границите, което първоначално приветствахме, имаше и отрицателни последици. Днес нашите лекари напускат България. Утре обаче и българските пациенти ще тръгнат към чужбина и това ще постави под натиск и германската здравна система. За тези неща трябва да се помисли още днес - преди да сме започнали да внасяме евтина чужда ръка отвън\", казва бившата зам.-председателка на Българския лекарски съюз д-р Галинка Павлова.\n\r\nНад 1600 български лекари работят понастоящем в Германия. Шеип Панев обаче не иска да напуска България. „Човек живее само веднъж и всеки сам си взима решенията. Не осъждам моите колеги, които заминават. В България е много трудно за младите лекари. Бих заминал за Германия, но само временно - на специализация, а не за постоянно. Мисля, че имам дълг към хората в България. Искам да остана, за да ги лекувам. Какво ще стане, ако всички заминат оттук?\", казва младият медик.\n\r\nСлед прегледа при него баба Милка, която участва в местна фолклорна група, се отправя към съседното село. „Коленете нещо не ме държат, но гласът ми все още е силен. „За болежките в коленете ще трябва да чакам, докато се появи отново д-р Панев\", казва бабата.\n\r\n \r\n", "date": "2018.06.20", "title": "Младият лекар, който поема към Северозапада, а не към Запада"}
{"url": "https://www.dnes.bg/akoshtete-vqrvaite/2018/06/20/dokato-smyrtta-gi-razdeli-zodiite-koito-se-vliubvat-zavinagi.379907", "text": "Хората мечтаят и искрено вярват, че могат да открият своята единствена любов. За цял живот. Но астролозите бързат да ни разочароват - не всички зодиакални знаци се характеризират с постоянство в любовта. Има такива, за които предателството е начин на живот. Но кои три зодии са най-склонни към вярност, преданост и постоянство в любовта?\r\nСред представителите на този знак можете да откриете партньор, който се влюбва веднъж и за цял живот. И много често това се разбира не в сладкия и бурен начален период на връзката, а когато изминат години. Това е любов, като виното. Девата може да се влюби няколко пъти, но само в един и същ партньор. И дори ако имат друга връзка, по-вероятно е там да търсят повече удоволствието, защото в мислите си те са се отдали само на един човек. Е, тялото често се задвижва от инстинкти, но Девата може да контролира собствената си природа по-добре от другите зодиакални знаци, което често позволява на повечето от тях да останат верни на своята половинка.\r\r\n                    \r\n                    Вижте кои още зодии се влюбват като за последно в ", "date": "2018.06.20", "title": "Докато смъртта ги раздели: Зодиите, които се влюбват завинаги"}
{"url": "https://www.dnes.bg/eu/2018/06/20/vikat-borisov-v-briuksel-za-migraciiata.379936", "text": "Премиерът Бойко Борисов е сред осмината европейски лидери, приканени на извънредна сбирка в Брюксел в неделя за миграцията от шефа на Европейската комисия Жан-Клод Юнкер.\r\nСрещата, в която ще участват още Германия, Франция, Гърция, Италия, Испания, Малта и Австрия бе обявена само часове, след като Юнкер се върна от разговорите между Ангела Меркел и Еманюел Макрон край Берлин.\r\n\"Свиквам неформална работна среща по въпроси на миграцията и убежището с група държавни и правителствени глави, които са заинтересовани да се намери решение преди предстоящата среща на върха\", лаконично обяви Юнкер.\r\nВ същото време шефът на Съвета Доналд Туск обикаля европейските столици със същата мисия, включително някои страни, чиито лидери ще обядват с Юнкер в неделя. Неговата цел е да подготви редовната среща на европейските лидери в Брюксел идната седмица, която се очаква също да е основно посветена на миграцията.\r\nСпоред Юнкер \"ще бъде полезно да се разменят идеи преди голямата среща\". Той подчерта, че \"не става въпрос да се диктуват решения\" на тези, които няма да бъдат в неделя, но че имало нужда от подготовка.\r\r\n                    \r\n                    Не е ясно и как е направен подборът на страните, чийто лидери ще се видят с Юнкер. Освен Париж и Берлин, останалите са гранични държави, както и сегашният и следващият председател на Съвета - България и Австрия. Юнкер обясни, че осемте са \"непосредствено заинтересовани\" от намирането на решение.\r\nТой добави, че не е радостен, че не всички ще бъдат на неделната сбирка, \"но след като не всички желаят да дойдат, все някой трябва да го направи\".\r\nВ същото време Юнкер призна, че е получил телефонни обаждания от лидери, които не са получили покани за неделя, за да питат защо са пропуснати. Белгийският премиер Шарл Мишел звъннал на Юнкер с искане да присъства, което било удоволетворено: \"всички, които искат, могат да дойдат\". По подобен начин с покана се уредил и холандският премиер Марк Рюте.\r\nНе е ясно дали ще присъства и Доналд Туск, който ще ръководи срещата на върха на 28-те на 27 и 28 юни.\r\n\"Свиквам неформална работна среща по въпроси на миграцията и убежището с група държавни и правителствени глави, които са заинтересовани да се намери решение преди предстоящата среща на върха\", лаконично обяви Юнкер.\r\nВнезапната сбирка идва, след като германският канцлер от дни е подложена на натиск от коалиционния си партньор да започне връщане на незаконни имигранти в граничните държави, от където са тръгнали за Германия и където първо са ги регистрирали като търсещи убежище. Проблемът предизвиква напрежение в ЕС и особено в Италия, тъй като най-много мигранти в момента влизат в Европа през централното Средиземноморие и биват регистрирани в Италия.\r\nАвстрийският канцлер Себастиан Курц, чиято страна поема председателството на ЕС на 1 юли коментира, че \"би трябвало да сме подготвени за факта, че контролът по националните граници ще бъде затегнат из цяла Европа и като начало в Германия\".", "date": "2018.06.20", "title": "Викат Борисов в Брюксел за миграцията"}
{"url": "https://www.dnes.bg/akoshtete-vqrvaite/2018/06/20/depresio-depresio-tvoeto-ime-e-socialna-mreja.379931", "text": "Интересът към социалните мрежи расте постоянно. Навярно неведнъж сте чували, че прекарването на време в интернет може да повлияе на емоционалното състояние на човек. И че все повече хора са като пристрастени към компютъра или телефона.\r\nСкролването из Facebook, Instagram, Snapchat обаче може да доведе и до депресии. Ето кои са най-опасните навици, на хората, застрашени от депресия.\r\n\r\nМного хора използват социалните мрежи, за да се изтъкнат - къде са били, какво са си купили, с кого са излизали. Правят го, за да си повдигнат самочувствието и да създадат впечатление, че животът им е интересен и пъстър. Когато обаче забележат техен приятел, който се тагва от още по-екзотични места и посещава по-бляскави събития, те започват да завиждат. И превръщат постването в едно непрекъснато състезание, което само изтощава.\r\n\r\n\r\n \r\nНякои потребители не могат да издържат повече от 15-20 минути, без да си проверят нюзфийда, съобщенията, нотификациите. Дори когато са на важен изпит, на кино или дори на лекарски преглед, те се опитват да проверят дали не изпускат нещо важно. Това може да повлияе зле на оценките, на отношенията с приятели и роднини и да направи такива хора прекалено разсеяни.\r\n \r\n", "date": "2018.06.20", "title": "Депресио, депресио... Твоето име е социална мрежа"}
{"url": "https://www.dnes.bg/sofia/2018/06/20/zapochna-vtoriiat-etap-ot-remonta-na-grafa.379934", "text": "\n\r\nОт днес започна вторият етап от ремонта на ул. \"Граф Игнатиев\" в участъка от бул. \"Васил Левски\" до бул. \"Евлоги и Христо Георгиеви\". \r\nРаботници вече започнаха демонтажа на релсовия път., като с изключение на кръстовището с ул. \"Любен Каравелов\" пътното платно е затворено за движение.\r\nКакто е известно, мащабният ремонт на столичната ул. \"Граф Игнатиев” започна през май и до края на годината се очаква за има готови етапи.\r\nОчаква се пазарът до църквата \"Св. Седмочисленици\" да изчезне, а Книжният пазар на пл. \"Славейков\" ще бъде редуциран до 20 книжари, като бройката им ще се избере с тръжна процедура.", "date": "2018.06.20", "title": "Започна вторият етап от ремонта на \"Графа\""}
{"url": "https://www.dnes.bg/notifikacii/2018/06/20/selska-idiliia-li-shtastlivcite-jiveiat-v-golemite-gradove.379897", "text": "Жителите на градовете със забързан начин на живот като Лондон и Ню Йорк са по-щастливи, съобщи в. \"Дейли мейл\".\r\nД-р Жанет Бикнел от университета Йорк в Торонто твърди, че забързаният начин на живот в оживени градове като Лондон и Ню Йорк предизвиква чувство на задоволство сред жителите им, тъй като заетите хора усещат, че използват по-добре времето си от онези с по-спокоен начин на живот.\r\nОсвен това околните възприемат натоварената програма като \"символ на чест\". Усещането на хората, че имат много задачи и малко време, за което да ги изпълнят, допринася за благосъстоянието им също толкова, колкото богатството или заплатата им, смята д-р Бикнел.\r\nТя подкрепя тезата си с резултатите от предишно изследване върху темпа на живота в градовете на 31 държави по света, пише БТА.\rЕкип от учени, ръководен от психолога от Калифорнийския университет Робърт Лавин, измери колко бързо пешеходците изминават разстоянието от 18 м, средното време, което им отнема да си купят марка, и точността на случайно избрани часовници.\r\nРезултатите показаха, че хората в по-гъсто населените градове се движат по-бързо от онези в по-малко населените места.\r\nОказа се, че по-бързата крачка води до по-силна икономика, тъй като градове като Лондон и Ню Йорк традиционно имат по-здрави икономики.\r\nВ местата с по-забързан начин на живот и нивата на тютюнопушене са по-високи, а жителите им са по-малко склонни да помагат на непознати в беда и са по-изложени на опасността да умрат от исхемична болест на сърцето.\r\nВъпреки това професор Лавин и колегите му откриха, че жителите на тези райони се чувстват по-щастливи от онези с по-бавен начин на живот. Психологът твърди, че темпът на живот в тях е \"свързан значително\" с психическото, социалното и физическото благосъстояние на жителите им.\r\n\"По-високите нива на щастие в забързаните градове може да са резултат от по-силната им икономика, но връзката между доходи и благосъстояние е сложна\", заяви д-р Бикнел. Според нея щастието е свързано със заетостта, която много хора възприемат като \"символ на чест\", показващ техните високи постижения.", "date": "2018.06.20", "title": "Селска идилия ли? Щастливците живеят в... големите градове!"}
{"url": "https://www.dnes.bg/notifikacii/2018/06/20/semeina-svada-prichinata-za-ubiistvoto-v-kubratsko.379901", "text": "Разкрития покрай убийството в Кубрат: Мъжът, който беше открит обесен до трупа на жената, с която живеел на семейни начала, най-вероятно я е убил.\r\nПо тялото на убитата край Кубрат жена са открити следи от насилие, причинени от удари с метален предмет в главата, съобщават от апелативната прокуратура във Варна.\n\r\nСигналът за намерено тяло на млада жена е получен вчера около 14 часа в МВР в Разград. При извършения оглед на местопроизшествието се установило, че това е трупът на 38-годишна жена. Наблизо разследващите открили и тялото на 42-годишния мъж, с който тя живеела заедно. \r\nМъжът и жената са от село Брестовене. Живеели на семейни начала. По предварителна информация се смята, че двамата са отишли в гората, за да събират липов цвят.\r\nОкръжната прокуратура в Разград ръководи досъдебното производство за умишлено убийство.\r\nПродължават действия по разследването на умишленото убийство с предположения за последвало самоубийство.", "date": "2018.06.20", "title": "Семейна свада – причината за убийството в Кубратско"}
{"url": "https://www.dnes.bg/notifikacii/2018/06/20/bez-farove-50-evro-za-podkup-i-nakraia-v-aresta.379916", "text": "Мъж попадна в ареста след като бе спипан да шофира без включени фарове край Тутракан.\r\nТова станало по време на специализирана полицейска операция по безопасност на движението в района.\r\nКогато бил спрян, 44-годишният шофьор се опитал да подкупи униформените като заедно с документите си им дал и банкнота от 50 евро, съобщи \"Фокус\".\r\nПолицаите обаче не се церемонили и задържали мъжа. Те уведомили за случая дежурната част на районното управление.\r\nОперативна група извършила оглед на местопроизшествието, а шофьорът бил задържан за 24 часа. По случая е образувано бързо производство. \r\n ", "date": "2018.06.20", "title": "Без фарове, €50 евро за подкуп... И накрая – в ареста"}
{"url": "https://www.dnes.bg/stranata/2018/06/20/nov-trik-na-alo-mafiiata-ne-boi-se-parite-sa-zastrahovani.379905", "text": "\"Бизнесът\" на ало мафията търпи нововъведения. Измамниците, които се правят на полицаи, вкараха и ново успокоение към жертвите си – парите, които дават, са застраховани и връщането им е гарантирано.\n\r\nНа такава лъжа се хванала 67-годишна шуменка, която иначе била наясно с триковете на телефонните мошеници. Към 14 часа във вторник на домашния й телефон я потърсил мъж, който първо започнал да отправя закани и заплахи, и искал пари.\r\nПоследвало второ обаждане, но този път от \"полицай\", който я помолил да съдейства за залавянето на измамниците. Обяснил, че района, в който живее, е обграден с полиция и трябва да хвърли исканата сума, за да може той и колегите му да задържат на място мошеника, който ще ги вземе. \r\r\n                    \r\n                    Мнимият полицай обещал също, че парите, които жената ще даде, ще й бъдат върнати и то веднага. Успокоил я и да не се притеснява, защото сумата е застрахована и нищо не може да се случи, пише \"Труд\".\r\nЖената повярвала и изпълнила указанията – хвърлила 3 500 лв. през тераса на апартамента си и зачакала да й се обадят от полицията, когато \"операцията\" приключи. Така загубила и ценно време. А, когато се усетила, шуменката сигнализирала полицията.\r\nОбразувано е досъдебно производство и органите на реда в града продължават работата си по поредния случай, в който възрастен човек е измамен от телефонни измамници, съобщават от МВР - Шумен.", "date": "2018.06.20", "title": "Нов трик на ало мафията: Не бой се, парите са застраховани!"}
{"url": "https://www.dnes.bg/obshtestvo/2018/06/20/dano-deteto-mi-da-umre-predi-men-kakvo-zaslujavat-horata-s-uvrejdaniia.379880", "text": "Г-н Манолов, слушам интервюто Ви. Казвате, че тези \"нещастни деца\", които искате да ги махнат от улицата, не заслужавали \"такова отношение\" от тези, които ги \"водят на слънцето, на жегата\", т.е. от техните майки. Т.е. казвате, че не заслужават отношение от техните майки, които живеят и протестират за тях. Интересно.\r\nВ случая се обръщам към Вас като човек с над 80% степен на инвалидност от над 20 години.\r\nА заслужават ли неглижиране и тупане на топката, което се прави през последните десетилетия?\r\nЗаслужават ли отговорен за тях министър да литне за 16 000 лева, за да представи \"огромния напредък на България\" в посока грижата за хората с увреждания, докато те чакат някой да им обърне внимание? А друг министър да си \"подаде\" оставката, защото взе, че им обърна внимание и тръгна в посока обсъждане/приемане на отделен закон, който те искат?\n\n\n\n\n\r\r\n                    \r\n                    Заслужават ли сред тях да има майка, която казва \"дано детето ми да умре преди мен, защото ако аз умра преди него, ще остане сам като куче\"?\r\nЗаслужават ли да им се \"предлагат\" абсолютно ненужни консумативи, защото правилната организация/НПО/фирма е спечелила правилната поръчка и ако нямат нужда от този консуматив, а примерно от личен асистент, да им се каже \"сори, тази помощ предлагаме, ама вие не я искате\"?\r\nЗаслужават ли хора с по 80% и нагоре степен на инвалидизация (нетрудоспособност) да имат по 200-250лв инвалидна пенсия, която не стига да си купиш лекарствата и поддържащите средства, камо ли да живееш нормално?\r\nЗаслужават ли \"помощ\" от 400 лв за струваща 2000 лв специална инвалидна?\r\nЗаслужават ли да бъдат третирани като тема, която трябва да се махне от нечия глава?\r\nЗаслужават ли да се чувстват все едно им се прилага бавна евтаназия?\r\nЗаслужават ли да се чувстват като неудобната и злободневна тема, която очевидно много хора искат да натикат под масата?\r\nДумите са много важно нещо, г-н Манолов. Много е важно да се подбират. Дано сте го осъзнали.", "date": "2018.06.20", "title": "Дано детето ми да умре преди мен!!! Какво заслужават хората с увреждания?"}
{"url": "https://www.dnes.bg/politika/2018/06/20/obeshtaniia-ot-mvr-do-kraia-na-mandata-ofis-tehnika-za-policaite.379860", "text": "До края на мандата на кабинета \"Борисов 3\" МВР шефът Валентин Радев обещава да осигури на полицаите нужната за работата им офис техника и адекватна среда, отговарящи на високите очаквания за резултати от труда им.\r\nА иначе той признава, че заради недостига на средства за текущи разходи през последните 15 години има проблем с липсата на техника и неподходящите условия на труд в някои от структурите на силовото ведомство.\n\n\n\r\nПрез 2017 – 2018 г. настъпи обрат в този процес и благодарение на усилията на правителството и на ръководството на МВР не просто започна обновяване на компютрите и на офис техниката, подобряване на битовите условия и на работната среда, но и стартира мащабна електронизация на всички процеси и услуги, похвали се Радев в писмен отговор на депутатски въпрос.\r\r\n                    \r\n                    През 2016 г. са проведени обществени поръчки на компютърни конфигурации за над 400 000 лева.\r\nПрез миналата те са били в пъти повече и МВР е похарчило 3,5 милиона лева, като 2,6 милиона от тях по европейски програми.\r\nПрез тази година по бюджета на МВР са приведени 270 000 лева за доставка на компютърни конфигурации.\r\nДопълнително има целево финансиране на стойност 244 700 лв. за КАТ София, Пловдив, Бургас и Варна.\r\nПредприети са действия и за осигуряване на средства по фонд \"Вътрешна сигурност\" за купуване на компютри и офис техника на областните дирекции на външната граница на ЕС – около 5 400 000 лв., обяснява Радев.\r\nОт фонда ще бъдат похарчени и над 2 милиона лева за нова ИТ оборудване и периферни устройства за Гранична полиция.\r\nЗа граничарите има и още 4,4 милиона лева по споразумението по Механизма за спешно подпомагане.\n\r\n ", "date": "2018.06.20", "title": "Обещания от МВР: До края на мандата – офис техника за полицаите!"}
{"url": "https://www.dnes.bg/politika/2018/06/20/za-vot-n2-dps-zad-bsp-kabinetyt-da-si-hodi.379881", "text": "ДПС ще подкрепи вота на недоверие, внесен от БСП, обяви зам.-шефът на движението Йордан Цонев.   \n\r\nПо-рано днес социалистите внесоха искане за оставка на правителстворо заради провала в политиката по сигурността. \n\r\nТова е вторият вот на недоверие, внесен от БСП. Първият беше заради корупцията във властта и тогава ДПС не го покрепиха.   \n\n\n\r\nБСП и ДПС имат заедно 105 депутати, а за падането на правителството са нужни най-малко 121 гласа.   \n\r\nДнес Цонев припомни, че ДПС са искали националната сигурност да е тема на първия вот, но БСП не се съгласили.   \n\r\n\"Ние имахме своите аргументи и времето показа, че сме били прави\", каза депесарят.   \r\n                    \r\n                    \r\nДПС иска оставка на кабинета заради провала в политиката за сигурността не само заради гафовете в него, но и заради участието на националисти в управлението.   \n\r\n\"Ние смятаме, че участието на националистите във властта подкопава националната сигурност и създава условия в страната да има онова, от което всички се страхуваме на Балканите\", каза Цонев и допълни: \"Радваме се, че БСП стигнаха до тази тема шест месеца по-късно\".   \n\r\nДепутатът обясни, че с подкрепа за вота ще гласуват за оставка на цялото правителство.   \n\r\n\"От първия ден сме против този кабинет и тази коалиция. Този кабинет и тази коалиция са вредни за страната - и за икономическия просперитет, и за реформите, не само за националната сигурност. Която и тема да изберем ще е актуална, но тази ще е най-актуална\", каза още Цонев.", "date": "2018.06.20", "title": "За вот N2 ДПС зад БСП: Кабинетът да си ходи!   "}
{"url": "https://www.dnes.bg/sofia/2018/06/20/grycka-vakanciia-za-bylgarski-uchenici-syrvaivyr-s-ekstri.379858", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГръцка ваканция за ученици се превърна в истински Сървайвър, без да очакват. Срещу 530 лева за родителите, децата им получили нощуване в обща спалня, без чаршафи на леглата и още \"екстри\".\n\r\nИначе офертата била примамлива - остров Халкидики - плаж, море, спорт, изучаване на английски език, четири хранения на ден и транспорт. Да ама не! \n\r\nОбещанията за 7-дневната почивка в Гърция, се оказали преувеличени. Според организаторите на пътуването обаче проблем няма.\r\n\"Трябваше да си носят собствени чаршафи и също така няколко топчета тоалетна хартия, за да могат да изкарат седмицата. И всичко това за цената от 530 лева\", споделя пред  възмутената майка Йоана Захариева, която изпратила сина си.\r\r\n                    \r\n                    Първоначално тя не обърнала внимание на оплакванията от мръсотията и лошата храна, но обажданията от сина ѝ зачестили. Проблемът е, че е трябвало сам да почиства тоалетната и банята, уточни разочарованата майка.\r\nПевицата Йоана Захариева обясни още, че изобщо не е имала намерение да ходи до Гърция, но реакция ѝ е била предизвикана от организатора на екскурзията, който ѝ отказва обяснение на ситуацията. Следва лек конфликт по телефона, който я принуждава да отиде до лагера и да си прибере детето.\r\n\"Всяко дете мечтае да отиде на лагер. Очаквах всичко най-прекрасно, той да се върне още по-щастлив. Първото нещо беше, че трябва да приготвим чаршафи и тоалетна хартия за децата за седмица. Първоначално знаехме, че са по 8 деца в стая, след това се разбра, че са по 12\", обясни разтревожената майка.\r\n\"Не виждам проблем никъде. Децата в 5-и клас са леко разглезени и при всяко малко разклащане на желанията им звънят на родителите. Тази фирма за трети път провежда спортен лагер с ученици от 119-о училище. Това дете най-вероятно е разочаровано от някои дребни неща, а останалите 50 човека са силно удовлетворени\", коментира директорът на 119 СУ Диян Стаматов.\r\nТой научава от пост в социалната мрежа на Йоана Захариева за казуса. Връща й парите за екскурзията на детето. Организаторът пък го е уверил, че средствата ще бъдат възстановени по сметката на училището. Майката е благодарна на директора за бързата реакция.\r\nСтаматов подчерта, че условията във въпросния лагер са леко скаутски и от децата се очаква участие в най-различни активности. Спортните дейности са постоянни и се говори само на английски език.", "date": "2018.06.20", "title": "Гръцка ваканция за български ученици – Сървайвър с \"екстри\""}
{"url": "https://www.dnes.bg/business/2018/06/20/ani-velikanova-se-prisyediniava-kym-ekipa-na-investor-media-group.379878", "text": "Ани Великанова се присъединява към екипа на Investor Media Group. От 18 юни тя e новият търговски директор в медийната група с най-разнообразното портфолио на пазара, съобщиха от компанията.\r\nВеликанова има 14-годишен опит в рекламната сфера, като се специализира в областта на дигиталните медии и дигиталния маркетинг.\r\nПреди да стане част от екипа на Investor Media Group, тя е заемала позицията мениджър \"Реклама и продажби\" в \"OLX България\", а в периода 2012-2015 е начело на отдела за интернет продажбите на bTV Media Group.\r\nВеликанова е и един от двигателите, които стоят зад големи иновации в рекламната сфера у нас. Участвала е активно в разработването на една от първите платформи за единно управление на интернет реклама, инициира и първата в България мобилна реклама.\r\r\n                    \r\n                    \"Основен приоритет за Investor Media Group винаги е било да създава и развива модерни иновативни медийни продукти, които да предоставят качествено, интересно и аналитично съдържание на аудиторията. За нас като водеща медийна група с толкова разнообразно портфолио е важно да инвестираме в дигиталното развитие и постигане на пълна синергия. Вярвам, че със специалист като Ани Великанова и талантливия екип на медийната група не само ще продължим да създаваме иновативни решения за толкова динамичен пазар като рекламния, но и ще наложим нов успешен търговски модел в медийната сфера у нас\", коментира Виктория Митковa, изпълнителен директор на Investor Media Group.\r\n\"Присъединяването ми към Investor Media Group е голямо професионално предизвикателство, което приемам с ентусиазъм. Медийната група разполага с уникален за пазара ни, добре балансиран набор от медийни продукти, силни и разпознаваеми брандове с висок стандарт на съдържание, които са се доказали през годините. Вярвам, че мога да помогна за още по-добра търговска синергия на каналите в портфолиото на групата и постигане на 360-градусова полезност за рекламодателите\", заяви и новият търговски директор на медийната група Ани Великанова.\r\nInvestor Media Group е водеща медийна група и единствената българска публична компания, която включва и телевизионни медии. Част от портфолиото на групата са националната ефирна телевизия Bulgaria ON AIR, бизнес телевизията Bloomberg TV Bulgaria – първият международен бизнес и финансов канал, адаптиран към местната аудитория.\r\nПрез 2017 година медийната група направи и най-мащабната инвестиция в българското образование, придобивайки 90% от един от най-успешните икономически университети у нас – Висшето училище по застраховане и финанси.\r\nДигиталното портфолио на групата включва Bloombergtv.bg – онлайн видеоплатформата на Bloomberg TV Bulgaria, телевизионния сайт Bgonair.bg, водещия новинарски сайт Dnes.bg, онлайн институцията във финансовите и икономически новини Investor.bg, сайта за модерните млади хора Tialoto.bg, онлайн изданието за съвременната жена Az-jenata.bg, спортния новинарски сайт Gol.bg, водещия здравен сайт Puls.bg, единствената онлайн медия, насочена към тийнейджърите - Teenproblem.net, сайта за недвижими имоти с най-качествените обяви Imoti.net, детския портал Az-deteto.bg, сайта за автомобилни новини Automedia.bg, онлайн платформата за подаване на граждански сигнали Helpbook.info, сайта за кариерно развитие Rabota.bg и други.\r\nЧаст от Investor Media Group е и националното радио Bulgaria ON AIR с покритие в 33 града в страната, както и списанията Bulgaria ON AIR The Inflight Magazine, Investor Digest и GO ON AIR The Traveller’s Magazine, които се разпространяват на борда на самолетите на националния авиопревозвач \"България Ер\".", "date": "2018.06.20", "title": "Ани Великанова се присъединява към екипа на Investor Media Group"}
{"url": "https://www.dnes.bg/pop/2018/06/20/orlin-pavlov-vajno-e-da-se-usmihvame.379867", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовото самостоятелно парче на Орлин Павлов се казва \"Пълно презареждане\". С този летен хит той поставя началото на дебютния си албум.\r\n\"Имам достатъчно време за музика. Подготвям първия си самостоятелен албум. Вдъхновен съм. Сега му е времето за музика. Има много големи музиканти, които ще вземат участие в албума\", сподели музикантът в \"България сутрин\".\r\nАртистът разкри пред камерата на , че лятото ще бъде изцяло музикално, ще се записва музика и ще има концерти.\r\n\"Много е важно да се усмихваме. Ако нямаме време за това, значи всичко е загубено. Важно е ние да подадем енергия\", подчерта Орлин Павлов.\r\n ", "date": "2018.06.20", "title": "Орлин Павлов: Важно е да се усмихваме!"}
{"url": "https://www.dnes.bg/obshtestvo/2018/06/20/sistemata-ni-e-ubila-slaveia-sirakova-i-slovesnata-i-poliuciia.379885", "text": "Майките на деца с увреждания се оказаха доста неприятна група. Тормозят политиците, премиерът се чуди как да му се махнат от главата, мастит синдикален лидер призова майките да \"спрат да разхождат нещастните си деца по улиците\". И защо? Защото си търсят правата. Едни от малкото, които не се притесняват да стоят на палатков лагер пред парламента. Не се хвалят, че са умни и красиви, но животът и законите са ги притиснали в ъгъла и са оставени без избор. Освен тези, които имат възможността да поемат към Терминал 2 завинаги. За да отидат в държави, където децата не ги определят като \"нещастни\".\n\n\n\n\n\r\r\n                    \r\n                    Най-неочаквано, майките на деца с увреждания пречат и на светска личност. Славея Сиракова. Известна с това, че е дъщеря на Наско Сираков и Илиана Раева. Всъщност, преди година бе превзела медиите заради връзката си с порно актьора Алекс Ломски. Обясняваше какъв невероятен човек е, после как се разделили като приятели. Трогателни истории, които всъщност вълнуват само тях двамата.\r\nСлавея пусна някаква словесна полюция във Facebook, която побърза да изтрие. Защото всеки нормален човек би се изправил срещу простотията й. Ето я дословно, с всичките правописни грешки:\n\r\n\n\r\nГасете лампата, Системата ни е убила! Това са думи на жена, която твърди, че ходи по домове да помага. Къде видя майки с деца на увреждания, които са се отказали от децата си? Дали пък тяхната \"патардия\" не означава, че само искат условия да си отглеждат децата?\r\nСлавея дали някога е говорила с майка на дете с увреждане, дали знае проблемите им, срещу какво са изправени? Дали знае, че тези майки са се отказали от собствения си живот, за да могат да отглеждат детето си? Или за нея това са посредствени хора, които проявяват безчовечност? Това, естествено, са риторични въпроси.\r\nТези майки, Славея, може да са превити над инвалидните колички на децата си, но се извисяват много над теб. Хубаво е, че си чула тяхната \"патардия\", защото техните проблеми не се дискутират в Слънчев бряг. И бъди сигурна - на тях едва ли им се повръща от теб. Не че няма защо. Но техните проблеми са жизненоважни, не се вълнуват дали слънцето е под неподходящ ъгъл за поредното селфи.\r\nИ не, не всеки е длъжен да подкрепя майките с деца с увреждания. Но поне не им се подигравайте! Защото се борят за живот, защото ако имахме гражданско общество щяхме да опънем и ние палатки. Но Системата отдавна ни е убила... ", "date": "2018.06.20", "title": "Системата ни е убила: Славея Сиракова и словесната й полюция"}
{"url": "https://www.dnes.bg/technology/2018/06/20/shtatskata-leanplum-si-kupi-bylgarski-razrabotchik-na-botove.379869", "text": "\r\nЗасега не е ясна сумата на придобиването. Ясно е обаче, че до този момент Connecto. е привлякла около 1 млн. долара. Българската компания получи наскоро инвестиция от 650 хил. евро от фонда LAUNCHub Ventures, а в началото на съществуването си стартъпът бе подкрепен от ангел инвеститорите Васил Терзиев (Телерик), Тенко Николов и Иво Ценов (Siteground). Общата сума на набраните средства е 850 000 евро. Пред  Васил Поповски, изпълнителен директор на Connecto, заяви, че компанията му е възнамерявала да осъществи набиране от типа Серия А.\r\nВръзката между двете компании е станала чрез общите инвеститори в тях, а мениджърите са се запознали по време на събитие за тренинг, организирано от LAUNCHub.  \r\n системите за изкуствен интелект, насочен към  емоционалното ни състояние, ще станат толкова развити, че до 2022 г. личните устройства ще знаят повече за емоциите ни, отколкото семейството ни. Чрез изкуствения интелект се създават много подривни технологии, които променят начина, по който взаимодействаме с технологиите.  \r\nМаркетингът, базиран на чат-ботове и диалогови системи, засича сигнали от клиента в реално време, анализира данните от тях и отговаря на потребителя като част от персонализирана контекстуална стратегия за ангажиране. Клиентите на Leanplum ще се възползват от нови възможности за диалог през всички канали, които мобилните устройства предоставят – push-нотификации, чат-платформи, гласови асистенти, директни медийни услуги и др.\r\n„Набиращите популярност технологии за взаимодействие в реално време като гласовите асистенти и чат-ботовете оглавяват промяната на маркетинговата комуникация от еднопосочно предаване към двупосочен разговор\", казва Момчил Кюркчиев, съосновател и изпълнителен директор на Leanplum.\r\n\"Съдържателните взаимоотношения между компаниите и техните клиенти изискват ангажираност в реално време през множество канали, в различни етапи на потребителския път – и всичко това по изцяло автоматизиран начин. С това придобиване засилваме лидерската позиция на Leanplum като платформата за ангажиране в реално време за компании, които гледат към бъдещето“, допълва той.\r\nConnecto е основана от ветераните в индустрията Васил Поповски, който напуска VMWare (изпълнителен директор), Радослав Николов (технически директор) и Владимир Русев (директор продажби и бизнес развитие). Това придобиване ще стимулира иновациите в AI, машинното обучение, обработката на естествения език и усъвършенстваните алгоритми в платформата на Leanplum.\r\nТримата съоснователи, заедно с целия екип на Connecto, преминават към Leanplum, научи Investor.bg. \r\n                    \r\n                    \r\nВасил Поповски ще поеме ръководството на българското подразделение, като целта е до края на годината той да надмине дейността на американското подразделение. Амбициите са да се назначат поне още 50 инженера само до края на годината. Радослав Николов ще поеме технически мениджърски функции, а Владимир Русев ще отговаря за продажбите и бизнес развитието в Източна Европа. \r\n„Leanplum и Connecto споделят обща мисия да помагат на компаниите да създават трайни взаимоотношения с контекста, релевантността и влиянието, които клиентите изискват\", казва , изпълнителен директор на Connecto. \"След като се превърнахме в основен играч в бот-екосистемата на Rakuten Viber и си партнираме с компании като Coca-Cola и Visa, сега сме развълнувани от интегрирането на нашите технологии за обработка на естествен език и анализ на настроения във водещата платформа за мобилно ангажиране на Leanplum“.\r\nLeanplum изгражда маркетингов облак от следващо поколение, използвайки уникалната сила на мобилните устройства, за да помага на компаниите да създават дълбоки и значими взаимоотношения с клиентите си. Регистрирайки над 24 милиарда единици мобилна статистика дневно и доставяйки над 50 милиона съобщения на час,\r\nплатформата на Leanplum предоставя анализи и възможности в реално време, в помощ на маркетолозите при създаването на ангажираност тук и сега и изграждането на значими взаимоотношения с клиентите. \r\nOснованата през 2012 г. компания има над 40 служители в България, а глобално броят им е над 160. Тя има представителства в Сан Франциско, Ню Йорк, Лондон, Амстердам, Сингапур.\r\nПовече за Connecto  вижте от представянето на компанията в . \r\nСделката е поредно успешно излизане от инвестиция на LAUNCHub Ventures за последните месеци. Така например през февруари холандската , която държи българския лидер на пазара в доставка на храни BGMenu. Фондът държеше дял от около 24% в \"Хелоу хънгри\".\r\n*Актуализирана в 11,36 часа", "date": "2018.06.20", "title": "Щатската Leanplum си купи български разработчик на ботове"}
{"url": "https://www.dnes.bg/notifikacii/2018/06/20/jena-ubita-v-gora-v-kubratsko-do-neia-myjyt-i-obesen.379872", "text": "Мъж откри труп на жена в Кубратско, а до нея е намерен мъртъв мъж, с когото живеела на семейни начала.  \r\nВчера 28-годишен мъж от Кубрат е сигнализирал на тел.112 за намерен труп на жена в гориста местност, на изхода на Кубрат в посока Разград, съобщиха от МВР.\r\nНа място полицаите установили, че тялото е на 37-годишна жена от село Брестовене. \r\nПри огледа са констатирани видими следи от насилие и разкъсно-контузна рана в областта на главата. \r\nВ близост до местопрестъплението е намерен обесен на дърво 41-годишен мъж, с когото жената живеела на семейни начала.\r\nПо случая е започнато разследване. Телата са откарани за аутопсия в МБАЛ-Силистра.\r\n ", "date": "2018.06.20", "title": "Жена убита в гора в Кубратско, до нея – мъжът й обесен"}
{"url": "https://www.dnes.bg/politika/2018/06/20/volia-niama-da-podkrepi-vota-no-mareshki-shte-misli.379884", "text": "Макар и да имало много причини да се иска главата на правителството, вотът на недоверие, който внесе БСП заради провал на кабинета \"Борисов 3\" в сферата на сигурността, няма да срещне подкрепата на депутатите от \"Воля\".\n\r\nТова стана ясно от думите на лидера на партията Веселин Марешки, който обаче си остави и вратичка за промяна на позицията като декларира, че ще слуша внимателно дебатите в зала по време на вота и ако \"червените\" имат силни доказателства в своя защита, може и да вземе тяхната страна и да гласува против МС.\n\n\r\n\"Ще изчакаме да видим дебатите в зала и ако са толкова ялови, колкото днешните при гласуването на освобождаването на шефа на НЗОК Камен Плочев, най-вероятно ще сме против вота\", каза той.\r\n                    \r\n                    \r\nМарешки смята, че няма да има сериозни доводи от страната на БСП. Иначе според него целта на левицата с внасянето на този вот е да покажат, че са живи, че мъждукат, а реално си оставали \"същата мъртва партия\".\n\r\n\"Основното нещо, което ни накланя да не подкрепим вота, въпреки че е минала една година на този парламент, а ние сме единствената партия, която не е замесена в шуробаджанащина, но хората явно още не ни припознават като алтернатива, ние ще продължаваме да им се доказваме и ще се борим за доверието им\", коментира още Марешки.", "date": "2018.06.20", "title": "\"Воля\" няма да подкрепи вота, но... Марешки ще мисли"}
{"url": "https://www.dnes.bg/politika/2018/06/20/valeri-simeonov-protiv-ostavkata-na-rosica-dimitrova.379883", "text": "Вицепремиерът Валери Симеонов се възпротиви остро на приетата оставка на зам.-социалния министър Росица Димитрова.\r\nПо-рано днес премиерът Бойко Борисов одобри тя да напусне поста заради обществената чувствителност към скъпото й пътуване до Ню Йорк, което e струвало 8300 лв.\n\r\n\"Категорично заявявам, че това е един много добър професионалист. Тя е в моя ресор, това не е съгласувано с мен\", заяви Симеонов, според когото в администрацията много трудно се създават професионалисти, за да бъдат \"харчени по такъв лесен начин за абсолютно безумни обвинения\".\n\r\nСимеонов настоя, че пътуването с бизнес класа се наложило, защото е било в последния момент. За сметка на това пък Димитрова пренощувала в общежитието на посолството, но това никой не се сетил да попита.\r\n                    \r\n                    \r\nВицепремиерът изразил несъгласие и пред премиера Бойко Борисов и настоява оставката на Димитрова да не бъде приемана, защото по този начин се саботирала работата на министерството. Зам.-министърът е от квотата на ГЕРБ в правителството.\r\n\"Майките (на деца с увреждания – бел. ред.) не им е работа да гледат кой с какъв билет пътува\", каза още Симеонов в коментара си, като допълни, че пътуването е било в интерес на хората с увреждания. \n\r\nТой обясни, че първоначално не е било предвидено на форума в Ню Йорк да присъства никой, след това обаче се наложило да се изпрати зам.-министър, защото \"на такова ниво трябва да се отиде и България да бъде представена\".\n\r\nНа въпрос докъде е готов да стигне в настояването си, Симеонов отговори: \"Ето докъде съм стигнал – до първия етаж на Министерския съвет. От втория съм на първия, а след това може другаде да бъда, вижте какво е хубаво времето вънка\".\n\r\nВицепремиерът се ядоса и на въпросите на журналистите за цената на пътуването и попита защо не са се интересували как е платил 18 хил. лв. за вертолета, с който е завел репортери да огледат граничната ограда. \"Или той е богат, нали, кучета го яли\", каза Симеонов.\n\r\nСпоред него не е важна цената на билета, а каква работа се върши. Вицепремиерът заяви и че за него въпросът с премахването на заведения в Слънчев бряг не е приключил, след като ресорни министерства обявиха, че те са законни. По думите му това са огромни сгради, които са построени без строителни разрешения и други документи.", "date": "2018.06.20", "title": "Валери Симеонов против оставката на Росица Димитрова"}
{"url": "https://www.dnes.bg/stranata/2018/06/20/ptichi-grip-iztegliat-rodni-iaica-ot-pazara.379888", "text": "Български яйца ще бъдат изтеглени от търговската мрежа заради птичи грип, съобщава bTV. \r\nТе са от ферма за кокошки в добричко село.\r\nКонсумацията на яйца и месо от птиците не е вредна за човешкото здраве, но се изтеглят от пазара, за да се ограничи заразата, отчитат от БАБХ.\r\nАгенцията за безопасност на храните разпространи серийните номера на яйцата, предназначени за изтегляне. Те са с номера 2BG08001 и 3BG08001.", "date": "2018.06.20", "title": "Птичи Грип! Изтеглят родни яйца от пазара "}
{"url": "https://www.dnes.bg/cars/2018/06/20/otkriha-riadko-porsche-v-amerikanska-plevnia.379873", "text": "Рядко Porsche 356B Super 90 Coupe от шейсетте години на миналия век бе открито да гние в плевня в САЩ.\r\nКупето, произведено през 1962 г., било докарано в страната от Германия от свещеник, съобщават местните медии.\r\nПо-късно колата попаднала в ръцете на фермер, който не й обърнал достатъчно внимание. В продължение на 40 г. автомобилът гниел в старата плевня, докато собственикът не решил да се отърве от нея.\r\nСега това Porsche си търси нов собственик - моделът ще бъде продаден на търг на Gullwing Motor Cars в Ню Йорк. Началната му цена е 56 500 долара.\r\nНаходката е боядисана в сребристия цвят Slate Grey, а интериорът е облицован с червена кожа и велур. Автомобилът се задвижва от 1,6-литров двигател с мощност 89 коня, който позволява на тежащото 934 кг купе да ускорява от място до 100 км/ч за 10 секунди.\r\r\n                    \r\n                    \r\n ", "date": "2018.06.20", "title": "Откриха рядко Porsche в американска... плевня"}
{"url": "https://www.dnes.bg/festivali/2018/06/20/beglika-na-10-godini-i-s-deset-stypki-po-pytia.379889", "text": "За десети път Беглика фест ще посрещне своите гости в района на язовир Голям Беклик в Родопите. Под съпровода на известни музиканти и мотото \"Десет стъпки по пътя\", юбилейното издание ще се състои от 22 до 27 август.\n\r\nТази година фестивалът ще е с един ден по-дълъг от досегашните издания и през шестте дни гостите му ще могат да се насладят на многобройни концерти и представления, както и да се включат в различни програми, работилници и дискусии, обещават организаторите.\n\r\nМузикалната програма на Беглика фест 2018 обединява както нови, така и добре познати авторски български проекти в областта на етно, джаз, пок, рок, ембиънт, world music…\n\r\n е традиционната беглишка платформа за представяне на живи, експериментални и раздвижващи духа и телата изпълнения. На Каба сцената ще се качат изпълнители като Kottarashky, Белослава, \"Мерудия\", Бояна Желязкова, Вяра Иванова, Таралежков, Vataff, джазмените от \"Метаформоза\", групите Ambient folklor, Groovin Pipers, Echoo и др.\r\r\n                    \r\n                    За пръв път на Беглика фест хор от 20 вокалиста ще изпълнява средновековни песнопения. Както вече беше наложено през миналата година, музиката на голямата Каба сцена ще утихва около полунощ. Музикалните емоции ще продължават в по-интимна акустична атмосфера около беглишките огньове.\n\r\nЗа втора поредна година на Беглика фест ще има и официална сцена за джемсешън.  отваря пространство за артисти от различните изкуства – музика, танц, поезия, фотография... В програмата й се преплитат свободни сутрешни и следобедни джем сесии с музикални уъркшопи с джембета, диджириду, експериментален танц и отделни изпълнения на музиканти и танцьори.\n\r\nОсвен музикалните изпълнения, на Беглика ще бъдат представени и практически лекции свързани с музиката. Темите са за лечебната сила на музиката и за ефикасността на разпространение на звука с хорни - акустична техника, която позволява усилване без \"напрягане\" на звука.\n\r\nДругите дейности, които Беглика фест ще предложи тази година, също са в процес на подготовка, като организаторите отново предвиждат пространства за различни изкуства като цирк, театър, кино, читателски клуб. Ще има обособено място за демонстрации на традиционни занаяти, кътове за духовни и езотерични занимания, форум за дискусии по актуални социални и екологични теми, пространства за спортни занимания и развлечения около язовира, детска градина за най-малките и др.\n\r\nБилетът за шестте дни на феста е на цена от 70.00 лв., а еднодневният билет е 25.00 лв. Предлагат се и групови билети, при които цената е по 60.00 лв. на човек. Децата до 14 години участват безплатно.", "date": "2018.06.20", "title": "Беглика на 10 години и с \"Десет стъпки по пътя\""}
{"url": "https://www.dnes.bg/football/2018/06/20/fenove-za-primer-podkrepa-dokrai-a-sled-tiah-chistota.379870", "text": "\r\nФутболът е игра за феновете. И е повече от прекрасно, когато и феновете са за пример!\n\r\nВъв вторник Япония стартира с победа Мондиала, след като се наложи с 2:1 над сочения за фаворит в мача отбор на Колумбия.\r\nФеновете на \"самураите\" полудяха от радост след успеха, но това, което направиха след края на мача, впечатли всички.\r\nЯпонците не напуснаха веднага стадиона да празнуват успеха, а извадиха найлонови чували и чинно събраха боклука, който са направили на стадион \"Мордовия Арена\" в Саранск. Дори поздравите от страна на колумбийските фенове не ги отклониха от задачата им да оставят стадиона във вид, в който са го заварили.\r\r\n                    \r\n                    Подобна акция по почистването направиха и почитателите на Сенегал, които празнуваха победата над Полша с 2:1. Феновете на африканския отбор също събраха накуп боклуците си, макар и да не си бяха приготвили чували като японските си колеги.\r\nЯвно и футболните фенове могат да бъдат за пример, нали?", "date": "2018.06.20", "title": "Фенове за пример! Подкрепа докрай, а след тях – чистота!"}
{"url": "https://www.dnes.bg/kino/2018/06/20/fenomenalnite-2-pobedi-i-dinozavrite-v-djurasik-park-5.379879", "text": "Анимацията \"Феноменалните 2\", която излиза 14 години след първия филм за семейството супергерои Боб и Хелън Пар, е най-гледаният филм у нас, сочат обобщените данни от киносалоните. Продължението на семейната история, в която има злодей, с който семейството трябва да се пребори, е гледано от 20 021 зрители и има 198 663 лева приходи за първите три дни на екраните у нас.\n\n\n\n\r\nНа втора позиция е \"Джурасик парк: Рухналото кралство\", който е вече десет дни на екраните у нас. Историята за спасяването на динозаврите от Исла Нублар, който ще бъде разрушен от вулканично изригване, е гледана вече от 63 835 зрители и има 711 533 лева приходи.\r\r\n                    \r\n                    Втората премиера от миналия уикенд - \"Бандитките на Оушън\" - дамската версия на нашумялата поредица на Стивън Содърбърг, е на трето място в топ 10. Събирането на екип за обир на скъпоценно колие и осъществяването на кражбата са гледани вече от 8 107 зрители и имат 77 620 лева приходи.\r\nТретата премиера от миналия уикенд - \"Да обичаш Пабло\", създаден по биографичната книга на Вирхиния Валехо, е на четвърто място сред най-гледаните филми у нас. Екшънът за известния колумбийски наркобарон Ескобар, разказващ повече за другата му страна - строителството на болници, училища и жилища с парите от наркопроизводството, е гледан от 6 288 зрители и има 60 439 лева приходи за първите три дни у нас.\r\nПето място е за \"Соло: История от Междузвездни войни\". След месец на екраните филмът за един от любимите персонажи в сагата, който разказва за ранните му години, е гледан от 57 268 зрители и има 639 562 лева приходи.\r\nНа шесто място е комедията \"Книга за възрастни\" с Даян Кийтън, Джейн Фонда, Кандис Бъргън, Мери Стийнбъргън в главните роли. Случващото се с четирите героини по време на четенето и разбора на трилогията \"50 нюанса сиво\" е гледано от 57 268 зрители и има 639 562 лева приходи от билетите им за трите седмици у нас.\r\nСедма позиция е за екшън-фантастиката \"Дедпул 2\" с Райън Рейнолдс в главната роля. Приключенията на Уейд в 12-ия поред филм по комикси на \"Марвел\" са вече пета седмица на екраните у нас и за това време са гледани от 86 307 зрители и са събрали 839 856 лева приходи, пише БТА.\r\nОсмо място е за българския \"Революция Х\". Морското турне на едноименната група, съчетано с отдиха на съучениците им под надзора на училищното ръководство, както и с наркотрафик, отвличане и Гери-Никол, е гледано от 49 811 зрители и вече отчита 414 197 лева приходи за месец и половина на екраните.\r\nДевето място е за анимацията \"Чаровният принц\". Канадският филм за Филип Чаровния, който си търси жена преди да е навършил пълнолетие, е гледан от 25 071 зрители и има 241 041 лева приходи за петте седмици на екраните у нас.\r\nНа десета позиция е комедията \"Зад борда\" - римейк на едноименния филм от 1987 година. Перипетиите на плейбой и самотна майка, изиграни от Еухенио Дербес и Ана Фарис, са гледани от 19 350 зрители и са събрали 189 263 лева приходи за месец и половина на екраните у нас.", "date": "2018.06.20", "title": "\"Феноменалните 2\" победи и динозаврите в \"Джурасик парк 5\""}
{"url": "https://www.dnes.bg/politika/2018/06/20/patriotite-sreshtu-vota-bsp-samo-napomnia-za-sebe-si.379887", "text": "Шефът на патриотите в парлмента Волен Сидеров обяви, че групата ще гласува против искания от БСП вот на недоверие.  \r\nПо-рано днес социалистите внесоха в парламента мотиви за оставка на правителството заради провал в политиката на сигурността.  \r\nСидеров припомни, че един от мотивите на червените е липсата на доверие на хората в МВР. \r\n\"За мен това са ирационални метафизични аргументи. Да кажеш, че някой няма доверие, е абстракция. В политиката трябват ясни статистически данни, а те не са в полза на БСП\", каза парламентарният лидер на патриотите.  \r\nТой обясни, че доверието в МВР сега е по-голямо отколкото по време на управлението на социалистите.  \r\r\n                    \r\n                    \"Те хората, ако си говорим разговорно и в кафенето, нямат доверие в нито една институция, но това не може да е мотив за конкретен политически ход\", каза още Сидеров.  \r\nТой обобщи, че БСП нямат истински аргумент и внасят вота, само за да напомнят за себе си.  \r\nВ същото време Сидеров призна, че МВР се нуждае от реформи и припомни едно от предизборните обещания на патриотите - за полицай във всяко населено място. Лидерът на \"Атака\" смята, че все още има възможност то да бъде реализирано.\r\n\"Нямам колебание, вотът трябва да се отхвърли, тъй като страната няма полза от падане на правителството\", каза още Сидеров. Според него и нагласите на хората били такива.\r\n\"Да работим и нощна смяна\"! Така пък Сидеров коментира искането на лидерката на БСП Корнелия Нинова парламентът да не почива през лятото.", "date": "2018.06.20", "title": "Патриотите срещу вота: БСП само напомня за себе си!  "}
{"url": "https://www.dnes.bg/football/2018/06/20/cska-sreshtu-latviici-levski-s-otbor-ot-lihtenshtain.379890", "text": "ЦСКА ще се изправи срещу латвийския Рига в първия квалификационен кръг на Лига Европа. \"Червените\" ще бъдат домакини в първия мач на 12 юли, ревъншът в Рига е на 19 юли.\n\r\nРига е клуб от столицата на Латвия, създаден през 2014 година и за първи път е участник в евротурнирите. Изминалия сезон тимът завършва на третата позиция в класирането, която му дава право на участие в Лига Европа.\n\r\nВ момента Рига е на пето място в първенството на Латвия, като в последния си двубой на 15 юни записа шестата си победа от началото на сезона - срещу Йелгава с 1:0.\n\r\nЛевски пък ще се изправи срещу Вадуц (Лихтенщайн) в сблъсък от първия квалификационен кръг на Лига Европа.\r\n                    \r\n                    \r\n\"Сините\" гостуват на 12-ти юли, а седмица по-късно е реваншът на \"Герена\".\r\nТретият ни представител в Лига Европа - Славия, ще се завърне в Европа срещу Илвес Тампере от Финландия в първия кръг на турнира Лига Европа.\n\r\nПървата среща ще се играе в Тампере на 12-и юли, а реваншът на националния стадион Васил Левски е на 19-и юли.\r\n\n\r\n\r\n ", "date": "2018.06.20", "title": "ЦСКА срещу латвийци, Левски с отбор от Лихтенщайн"}
{"url": "https://www.dnes.bg/notifikacii/2018/06/20/policeiska-akciia-pred-banka-v-centyra-na-sofiia.379840", "text": "Акция на МВР се провежда в центъра на София. \r\nПатрулка с полицаи се намира пред банков клон на централния бул. \"Евлоги и Христо Георгиеви\".\r\nБанката, както и банкоматът пред нея, са опаковани с полицейска лента. По информация на bTV има няколко задържани.\r\nОт МВР засега отказват подробности за операцията. \r\nНяма видими следи от взлом или взрив на банкомата.\r\n", "date": "2018.06.20", "title": "Полицейска акция пред банка в центъра на София"}
{"url": "https://www.dnes.bg/politika/2018/06/20/apashi-2-stypki-pred-mvr-iskali-25-bona-ot-maika-na-deputat.379837", "text": "Телефонни измамници са звънели на майката на депутата от БСП Антон Кутев, обяви самият той. Апашите поискали от жената 25 000 лева, заплашвали я по телефона.\n\r\nКутев се обадил да сигнализира за това, но му отговорили, че трябва да отиде да подаде жалба в полицията.\n\r\n\"Как ще ги хванат тогава, нали трябва да им засекат телефоните. Престъпниците са 2 крачки пред тях\", възмути се Кутев пред bTV.\n\r\nТой заяви, че според него вота на недоверие към кабинета \"Борисов 3\" няма да мине, но така или иначе целта е друга. \n\r\n\"Въпросът е да спрем това безхаберие в министерството на вътрешните работи\", заяви Антон Кутев от БСП.\n\r\nПо-късно днес левицата трябва да внесе втори вот на недоверие срещу правителството на Бойко Борисов. Този път темата му е провал в системата \"Сигурност\". БСП предлага депутатите да останат без лятна ваканция през август, докато не решат проблемите, които заливат обществото през последните седмици.\r\n                    \r\n                    \r\nПо думите на Кутев най-сериозни са проблемите по отношение на вътрешния ред, но има недостатъци и в министерството на отбраната, както и по отношение на финансовата сигурност.\n\r\n\"Аз лично имам 15 въпроса към министъра на вътрешните работи, а той отговаря, че според него всичко е наред и системата си работи\", каза още Антон Кутев.\n\r\n\"Аз съм убеден, че цялата машина на държавата ще се насочи срещу майките на деца с увреждания. Те трябва да бъдат защитени\", каза Кутев.\n\r\nКутев заяви, че се чувства неудобно всеки път, когато минава покрай НС, и вижда всички майки и деца с увреждания, които протестират. По думите му обществото и държавата са длъжни да направят нещо за тези хора, тъй като те няма как да работят и да подобрят положението си.\n\r\nОтносно скандала със скъпия билет на зам. – министъра на труда и социалната политика, Росица Димитрова, той каза, че лично е повдигнал въпроса в НС дали България ще бъде представена на Конференцията на страните по Конвенцията за правата на хората с увреждания в Ню Йорк.\n\r\nКутев обясни, че тази конвенция не е ратифицирана в България, а и българската делегация е била без ясна концепция за своето участие и не е защитила интереса на страната ни и хората с увреждания у нас.\n\r\n\"Въпросът не е дали знаеш колко струва самолетния ти билет. Въпросът е, че ако имаш смислена политика и знаеш какви са ти целите, резултат можеше да има\", коментира Кутев.", "date": "2018.06.20", "title": "Апаши 2 стъпки пред МВР: Искали 25 бона от майка на депутат!"}
{"url": "https://www.dnes.bg/notifikacii/2018/06/20/izkustven-intelekt-na-facebook-shte-ni-otvaria-ochite.379826", "text": "Изкуственият интелект вече е достатъчно умен, за да нарисува липсващите области в едно лице, за да поправи мигване или пък да превърне намръщената физиономия в усмивка. Проблемът е, че тази технология използва чужди снимки и може да ви превърнат в съвременен Франкенщайн с чужди очи, пише Digital Trends.\r\nРазработчиците във Facebook обаче може да са намерили решение, обучавайки изкуствен интелект, който да използва собствените снимки на потребител, за да премахне мигване в снимките му.\r\nРедактирането на снимка чрез изкуствен интелект не е откритието на годината. Технологичната компания Nvidia вече показа инструмент, който може да попълни липсващите пиксели в снимка, включително и редакция на очи. Но и той използва чужди снимки, т.е. може цял живот да сте били с кафеви очи, но да се окажете накрая със зелени. Може пък да ви хареса.\rНо разработчиците във Facebook смятам, че трябва да си останете с кафевите очи и за това иска да използва вече предоставения му лично от вас архив под формата на снимки и селфита. Те използват два подхода - първият търси сходна снимка с тази, която искате да редактирате, а вторият използва актуална версия на вашите очи, която се пази по подобие на функцията за разпознаване на лица, която също пази вашите данни.\r\nИма много съществуващи бази данни за снимки, но социалната мрежа иска да обучи изкуствения си интелект чрез собствената си база. Facebook дава пример с професионалните снимки - може да намери много такива, но то в повечето случаи няма да съответстват на силно осветените селфита, с които изкуственият интелект най-често ще се сблъсква, т.е. няма да му свършат работа. За да избегне това, разработчиците започват с база от 200,000 души, като всеки от тях ще има поне 3 снимки.\r\nПрограмата ще ги използва да редактира окото, за да запази идентичността му и да създаде по-реалистична снимка. Резултатите няма как да са перфектни, гласи прочуването. Например, ако едната ви вежда е прекалено голяма, това винаги ще пречи да се пресъздаде лицето ви.\r\nЗа сега всичко е още в тестова фаза, но Facebook се надява в бъдеще тази опция да стане автоматична за всички потребители.\r\n ", "date": "2018.06.20", "title": "Изкуствен интелект на Facebook ще ни \"отваря\" очите"}
{"url": "https://www.dnes.bg/health/2018/06/20/szo-za-transseksualnostta-ne-e-umstveno-zaboliavane.379838", "text": "Световната здравна организация (СЗО) счита, че транссексуалността - усещането, че принадлежиш към другия пол, не трябва повече да се приема за умствено заболяване, съобщи АФП.\r\nТова става ясно от 11-ата Международната класификация на болестите, която трябва да бъде ратифицирана от членуващите в организацията държави през 2019 г., пише БТА\r\nНовата версия на Международната класификация на болестите, публикувана от СЗО тази седмица, ще бъде представена на Световната здравна асамблея през май 2019 г. в Женева, за да бъде приета от страните-членове и да влезе в сила от 1 януари 2022 г. В нея има нови глави, от които една е за сексуалното здраве.\r\nТам е вписано \"несъответствие на пола\", или транссексуалност, класифицирана досега сред умствените заболявания.\r\nЕдин от \"много големите проблеми\" е, че \"свързването на транссексуалността с умствените болести е стигматизиращо\", обясни Лале Саи, която ръководи дирекцията по репродуктивно здраве към СЗО.\r\r\n                    \r\n                    СЗО очаква новата класификация на транссексуалността да \"намали стигматизирането, а това може да допринесе за по-добро приемане на тези хора от обществото . . . и дори да им осигури по-добър достъп до здравни услуги\".\r\n ", "date": "2018.06.20", "title": "СЗО за транссексуалността: Не е умствено заболяване!"}
{"url": "https://www.dnes.bg/obshtestvo/2018/06/20/obshtestvena-chuvstvitelnost-i-rosica-dimitrova-aut-ot-mtsp.379846", "text": "Министър-председателят Бойко Борисов прие подадената от заместник-министъра на труда и социалната политика Росица Димитрова оставка.\r\nМотивът на Димитрова е създалата се обществена чувствителност във връзка с участието й в 11-тата сесия на Конференцията по Конвенцията за правата на хората с увреждания, проведена в Ню Йорк, съобщи правителствената информационна служба.\r\nПосещението на зам.-министърката предизвика сериозен обществен отзвук на фона на продължаващия протест на майките с увреждания: \"Системата ни убива\".\n\r\n\"Гавра е зам.-социалният министър Росица Димитрова да отиде в Ню Йорк и да казва, че ние хората с увреждания, сме интегрирани и всичко е наред. Нека тя да дойде и да ми обясни как съм интегрирана. Ще й дам количката си да изживее един мой ден. Дори ще й дам колата си да й е по-удобно\", коментира майка.\r\r\n                    \r\n                    Родителите на деца с увреждания са възмутени, че Димитрова е летяла до Ню Йорк с билет за 8300 лв.\r\nВчера зам.-министърът на труда и социалната политика Росица Димитрова заяви, че не може да отговаря за билета, защото не смята, че \"това е най-важното в момента\". Според нея най-важното е, че \"изпълняваме правителствената програма\".", "date": "2018.06.20", "title": "\"Обществена чувствителност\" – и Росица Димитрова аут от МТСП"}
{"url": "https://www.dnes.bg/notifikacii/2018/06/20/sled-akciiata-trima-s-beleznici-krai-bankomata.379849", "text": "Трима души са задържани при опита за неправомерно теглене на пари от банкомат на столичния булевард \"Евлоги и Христо Георгиеви\", съобщи \"Фокус\". \r\nЗадържаните са заловени сутринта, по време на опита да откраднат парите. \r\nТе са отведени за разпит, а към моментът банкоматът е блокиран и се охранява от служители на МВР.\r\nКакто знаете сутринта полицията заварди клон на столична банка, но от МВР тогава отказаха подробности за операцията.", "date": "2018.06.20", "title": "След акцията: Трима с белезници край банкомата"}
{"url": "https://www.dnes.bg/muzika/2018/06/20/robi-gotov-da-se-vyrne-v-take-that-no-vinagi-ima-no.379839", "text": "Роби Уилямс е готов да се върне в \"Take That\", ако и Джейсън Ориндж се съгласи, съобщи Контактмюзик.\r\nВодещите Филип Скофилд и Холи Уилоуби попитаха Роби Уилямс в британското телевизионно предаване \"Тази сутрин\" дали наистина групата замисля отново да се събере в пълен състав за 30-годишнината си през 2020 г.\r\nТова означава той и Джейсън Ориндж да се присъединят към Гари Барлоу, Марк Оуен и Хауърд Доналд. Роби Уилямс отговори, че е готов да го направи, но не знае какво е отношението на Джейсън.\r\nРоби Уилямс напусна за пореден път \"Take That\" през април 2014 г., а през септември същата година го последва и Джейсън. През март тази година Гари Барлоу каза, че \"няма шанс\" Роби да се върне.\r\nПетимата не са пели заедно от 2011 г. Гари Барлоу обаче е доволен от групата и като трио.", "date": "2018.06.20", "title": "Роби готов да се върне в Take That, но... винаги има но"}
{"url": "https://www.dnes.bg/sofia/2018/06/20/vremenno-spirat-vodata-v-chasti-na-sofiia-na-21-iuni.379853", "text": "На 21 юни 2018 г. (четвъртък), във връзка с подмяна на спирателни кранове зад бл. 33 жк. „Овча купел“ 2, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Антонин Колар“,  ул. „Феникс“ и бул. „Президент Линкълн“ \r\nул. „Иван  Хаджийски“  от ул. „Феникс“ до ул. „Промишлена“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Феникс“ ъгъла с ул. „Иван  Хаджийски“.\r\n                    \r\n                    \r\nНа 21 юни 2018 г. (четвъртък), във връзка с подмяна на пожарен хидрант на бул. „Сливница“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Сливница“  от ул. „Отец Паисий“ до ул. „Опълченска“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средна гора“ ъгъла с бул. „Сливница“.\n\r\nНа 21 юни 2018 г. (четвъртък), във връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nс. Мърчаево.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада в селото.\n\r\nНа 21 юни 2018 г. (четвъртък), във връзка с изпълнение на инвестиционен проект за реконструкция на уличен водопровод на ул. „Могилата“ кв. „Витоша“ , се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\nул. „Чавдар Мутафов“ от бул. „Симеоновско шосе“ до ул. „Екатерина Ненчева“\r\nул. „Тодор Чипев“, ул. „Могилата“, ул. „Ради Радев“, ул. „Марин Тодоров“, ул. „Димитър Яблански“ и ул. „Лиляна Паница“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могилата“ ъгъла с ул. „Марин Тодоров “ .\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\n\r\nНа 21 юни 2018 г. (четвъртък), във връзка с изграждане на водопроводни връзки на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на:\r\nул. „Каменица“,  ул. „Роза“, ул. „646-та“ ул. „Диамант“\r\nул. „Каменица“ между ул. „748-ма“ и  ул. „Еделвайс“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменица“ ъгъла с ул. „Роза“  .\n\r\nНа 21 юни 2018 г. (четвъртък), във връзка с подмяна на спирателен кран на ул. „Г. М. Димитров“ жк. „Дианабад“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nул. „Г.М.Димитров“ №1 ; ул. „Апостол Карамитев“ №2 и №2А.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Г. М. Димитров “ ъгъла с ул. „Апостол Карамитев“.\n\r\nНа 21 юни 2018 г. (четвъртък), във връзка с подмяна на сградно водопроводно отклонение на ул. „Кутлувица“ кв. „Модерно предградие“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на:\r\nбул. „Сливница“, ул. „Старата църква“, ул. „Връх Манчо“, ул. „Справедливост“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Подкрепа“ ъгъла с ул. „Войводово“.\n\r\nНа 21 юни 2018 г. (четвъртък), във връзка с подмяна на сградно водопроводно отклонение на ул. „Аличо“ с. Казичене, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Витоша“ от ул. „Христо Ботев“ до ул. „Аличо“ \r\nул.“ Аличо“ от ул. „Св. Св. Кирил и Методи“ до ул. „Хан Аспарух“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Аличо“ ъгъла с ул. „Витоша“.\n\r\nНа 21 юни 2018 г. (четвъртък), във връзка с подмяна на сградно водопроводно отклонение на ул. „Жътва“ вилна зона „Малинова долина“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на:\r\nул.“ Жътва“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жътва“№19.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.20", "title": "Временно спират водата в части на София на 21 юни"}
{"url": "https://www.dnes.bg/obshtestvo/2018/06/20/sled-debati-bez-otdelen-zakon-za-lichna-pomosht-i-hora-s-uvrejdaniia.379844", "text": "След двучасови дебати Националният съвет на хората с увреждания реши, че няма да има отделен закон за личната помощ. Така исканията на майките на деца с увреждания не се удовлетвориха и те бяха категорични, че протестите ще продължат с още по-голяма сила.\n\n\n\n\n\r\nСпоред журналиста Валерия Велева проблемът е натоварен с много емоция и преживявания, които оказват влияние върху настроенията на хората към сегашното правителство.\n\r\n\"В момента властта е разтресена. Важно е как се отнасяме към тези майки и деца. Всяка необмислена реакция може да предизвика взрив в държавата. Опасно е, ако този проблем остане да тлее по площадите, а властта излезе в лятна ваканция\", уточни Велева.\r\n                    \r\n                    \r\nАнализаторът проф. Михаил Константинов е на мнение, че проблемът с хората с увреждания определено става опасен за властта и всички страни трябва да проявят разум в решаването му.\n\r\n\"Става въпрос за 50-60 хил. души с увреждания. Много хора са засегнати. Проблемът не е задоволително решен никъде - у нас, разбира се, е по-лошо решен. Решението се крие в между 600 и 700 млн. лв. годишно. Трябва властта да приготви тази сума, защото отношението към тези деца е мярката за нашата цивилизованост\", каза още професорът в \"България сутрин\".\n\r\nГостите в студиото коментираха и случващото се с делото за инцидента в завода за боеприпаси край Горни Лом. Четири години след взрива в завода, в който загинаха 15 души, съдът оправда всички обвиняеми.\n\r\n\"Подобни дела са най-трудни, защото няма свидетели, а и трагедията е огромна. Трудно е да се определи къде е грешката, но няма как да няма виновни. Нещо е куцало в обучението на служителите, нещо не е било наред. Делото няма да завърши по този начин\", подчерта проф. Михаил Константинов пред .\n\r\nВалерия Велева пък е категорична - \"в обществото се насажда чувство за безнаказаност, сякаш не живеем по правила\".\n\r\n ", "date": "2018.06.20", "title": "След дебати: Без отделен закон за лична помощ и хора с увреждания"}
{"url": "https://www.dnes.bg/obshtestvo/2018/06/20/izvinenie-za-neshtastnite-deca-no-zakon-pak-niama.379841", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрезидентът на КТ \"Подкрепа\" Димитър Манолов поднесе своите извинения на майките на деца с увреждания. Вчерашното обсъждане на законопроекта за личната помощ, предложен от омбудсмана Мая Манолова, се превърна в сцена на взаимни обвинения. Част от присъстващите майки нападнаха с \"убиец\" Димитър Манолов, който пък преди това ги посъветва \"да спрат да разхождат нещастните си деца по улиците\". В крайна сметка бе взето решение да няма отделен закон за личната помощ.\n\r\n\"До този тон се стигна по причина на това, че дебатът в залата започна да прилича на митинг. Беше достатъчно да ги извадят един път и повече да не издевателстват над тях. Поднасям извиненията си, ако съм обидил някого\", заяви Манолов пред .\n\n\n\n\r\n                    \r\n                    \r\nПо думите му в залата не е имало нито един човек, който да не е възразил с аргументи срещу проектозакона. Големият грях е, че през всичките тези години не беше намерено решение, убеден е Манолов.\n\r\n\"Според изчисления този закон се нуждае от 1,1 млрд. лева - това не е възможно. Големият спор беше за тези числа - и в едните, и в другите има логика\", отбеляза Манолов.\n\r\nПрезидентът на КТ \"Подкрепа\" има усещането, че някой иска да се възползва от болката на майките на деца с увреждания. Ива Славкова, която е сред протестиращите майки, категорично не прие извинението на Димитър Манолов. \n\r\n\"Обвини ни, че политически представяме някого. След това ни обвини, че сме платени, накрая обиди децата ни\", каза тя в ефира на \"България сутрин\" и подчерта, че ако детето ѝ е нещастно, то е такова, защото законите ги пишат хора като Димитър Манолов.\n\r\nСпоред нея е имало опит на национално представените организации, които по думите ѝ се ползват от субсидии, да запазят сегашното положение. Според протестиращата майка Юлиана Стойнова парите стоят в основата на всичко.\n\r\nПалатковите лагери остават, а протестите на майките на деца с увреждания продължават с готовност за разрастване. В момента родителите обсъждат предложения и ще излязат с реакция, тъй като са категорични, че животът на децата им е поставен на карта.", "date": "2018.06.20", "title": "Извинение за \"нещастните деца\"... Но закон пак няма"}
{"url": "https://www.dnes.bg/balkani/2018/06/20/imeto-na-razdora-porodi-novi-protesti-v-makedoniia.379842", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Няколкостотин души се събраха на протест в Скопие срещу споразумението за новото име на Македония. Протестиращите изгориха копие от документа и поискаха оставката на правителството.\n\n\n\r\nПрипомняме, в неделния ден премиерът Зоран Заев и гръцкият му колега Алексис Ципрас подписаха документа, според който западната ни съседка ще носи името Северна Македония, предава Bulgaria ON AIR.\r\nВ същото време договорът беше внесен за разглеждане в Комисията по европейските отношения. Заседанието обаче продължи няколко минути. Причината е, че опозицията напусна заседателната зала.\r\nСпоразумението слага край на 27-годишния спор между Гърция и Македония.\r\n ", "date": "2018.06.20", "title": "Името на раздора породи нови протести в Македония"}
{"url": "https://www.dnes.bg/eu/2018/06/20/es-plashi-balkanite-s-vizi-ako-ne-sprat-migrantite.379852", "text": "Европейската комисия привика вътрешните министри от Западните Балкани, за да настоява да затегнат граничния контрол и да спират нелегалната имиграция към ЕС.\n\r\n\"Напоследък наблюдаваме увеличаване на преминаванията през Босна, Албания и Черна гора. Макар числата все още да не са тревожни, трябва да поддържаме и засилим усилията, за да предотвратим влошаване на положението”, заяви еврокомисарят по миграцията Димитрис Аврамопулос.\n\r\nЕвропейската служба за гранична и брегова охрана алармира през май за отварянето на нови маршрути за трафик на хора през Албания, Босна и Черна Гора, както и от Сърбия към Босна и от там към Хърватия.\n\r\nАврамопулс намекна, че ако балканските държави не затегнат контрола по границите си, могат да се лишат от право на безвизово пътуване в Шенген. ЕС въведе преди година защитен механизъм, който позволява връщането на визите при внезапно усилване на пътуванията и по оплакване от една или повече държави членки, че са обект на миграционен натиск.\r\n                    \r\n                    \r\n\"Партньорите трябва да управляват добре границите си, за да си гарантират безвизово пътуване с ЕС\", каза Аврамопулос след срещата с балканските министри, на която бяха и МВР шефовете на България и Австрия, които тези дни си предават председателството в Съвета на ЕС.\n\r\nСпоред Аврамопулос балканците обещали по-усърдно \"да наблюдават, регистрират и да обменят информация за миграционните потоци помежду си\", за да избегнат европейския гняв. Те се зарекли по-енергично да връщат мигрантите обратно в страните им и да охраняват по-усърдно границите си, както и да се борят с трафика на хора.\n\r\nЕврокомисарят коментира и скорошната инициатива на Дания, която се подкрепя от Австрия и от Германия, за изграждане на миграционни лагери в Европа, но извън територията на ЕС, където желаещите мигранти да изчакват докато властите в съответната европейска държава се произнесат по молбата им за убежище. \n\r\nСпоред съобщения в западната преса разговори за такъв лагер се водели вече с Тирана, която разчита да получи разрешение за започване на преговори за члество в ЕС в края на месеца.\n\r\nАврамопулос обаче беше скептичен, че идеята може да се реализира, защото \"трудно си представям коя държава би искала да е домакин на такъв лагер\".  Той добави, че въпросът не е бил обсъждат, тъй като няма формално предложение за създаването на подобни структури, но ако такова бъде внесено, то ще бъде разгледано от Европейската комисия.\n\r\nИзграждането на миграционни лагери в Европа, но извън ЕС се възприема като една от възможните алтернативи на предложеното от Европейската комисия разселване с квоти в ЕС, срещу което се обявяват държавите от Вишеградската група. Друг вариант е връщането на спасените в Средиземно море мигранти в Либия и в Тунис, а не в Европа. \n\r\nВ лагерите в двете северноафрикански държави, те ще могат да кандидатстват за оставане в ЕС и да изчакат отговор, без да влизат в Европа. Тази идея беше предложена миналото лято от френския президент Еманюел Макрон, но отхвърлена тогава поради нестабилната ситуация в Либия.\n\r\nОчаква се миграцията да бъде основна тема на срещата на върха на европейските лидери в Брюксел идната седмица, след като опитите на българското председателство да намери решение на блокиралата реформа на Дъблинското споразумение за убежището, завършиха безславно.", "date": "2018.06.20", "title": "ЕС плаши Балканите с визи, ако не спрат мигрантите"}
{"url": "https://www.dnes.bg/za-da-se-razbirame/2018/06/20/koi-zodii-ne-gi-biva-vyv-vryzkite-vijte-gi.379791", "text": "Връзките не са лесна работа. Не всеки човек умее да съжителства с партньор, колкото и влюбен да е. Някои хора, повече от други, се чувстват най-добре, когато са свободни и то не защото не обичат да са във връзка или се влюбват трудно, а просто защото правилата на играта във връзките не са за тях.\r\nИма някои зодиакални знаци, които наистина не ги бива в регулираните отношения. Дълготрайните любовни ангажименти за тях са огромно предизвикателство, което ги поставя пред сериозно изпитание – да продължат връзката или да останат свободни, както всъщност се чувстват най-добре.\r\n\r\n\r\r\n                    \r\n                    Не че Близнаците не обичат връзките, напротив. Просто те са толкова свободолюбиви и самодостатъчни, че партньорите им ги напускат, защото не издържат. Ако искате да отблъснете човек от зодия Близнаци, поставете му граници. Сравнявайте го с останалите, изисквайте от него да седи до вас и да ви държи ръката, заставяйте го да прави нещата, които вие обичате, и ще му видите гърба доста бързо.\r\nЗа Близнаците любовта винаги е нетрадиционна. Те не се вписват в никакви рамки. Не обичат клишетата, характерни за стандартните връзки. Те предпочитат да им е интересно, да се забавляват, да не се съобразяват с никого, но и не изискват това от партньорите си. Те харесват свободата на личността и я дават на партньора си като в замяна очакват същото.\r\n\r\nСтрелецът е невероятен през първите дни и месеци от връзката. Той е много забавен и изглежда погълнат от партньора си. Истинското предизвикателство идва след това, когато Стрелецът започне да показва саможивостта си.\r\n", "date": "2018.06.20", "title": "Кои зодии не ги бива във връзките? Вижте ги!"}
{"url": "https://www.dnes.bg/stranata/2018/06/20/krai-na-objalvaniiata-bedechka-e-park.379851", "text": "Вече е в законна сила решението на Административния съд в Стара Загора, с което бе отхвърлено и последното обжалване срещу запазването на парк \"Бедечка\", съобщават защитниците на парка.\n\n\n\r\nНови обжалвания не последваха, а с това окончателно бе потвърдено почти единодушното решение на Общинския съвет в града да запази 300 декара паркова площ от застрояване. В приложението площта, която беше предвидена за застрояване, сега отново е за парк. \n\r\nСега предстои решението на Общинския съвет в Стара Загора за нов устройствен план на парк \"Бедечка\" да бъде обнародвано в Държавен вестник. \n\r\nОспорването на решението на Общинския съвет дойде от областната управителка Гергана Микова. Съдът обаче определи, че оспорването е неоснователно \"тъй като на територията е налице паркова среда\", \"резултат от съзнателни паркоустройствени действия, осъществени през 60-те до 80-те години на ХХ век. През този период са проведени и асфалтирани алеи, засадени са групи от едроразмерна дървесна и храстова растителност... Осъществено е и затревяване на площи...\" \r\n                    \r\n                    \r\n\"Решението на съда влезе в законна сила на 1 юни 2018 г. Така и децата на Стара Загора получиха още един подарък за празника си\", коментираха от \"Запазете Бедечка\".\r\n ", "date": "2018.06.20", "title": "Край на обжалванията: Бедечка е парк! "}
{"url": "https://www.dnes.bg/politika/2018/06/20/mareshki-prognozira-bsp-e-bolna-nie-ne-sme-reanimatori.379848", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес БСП ще внесе втория вот на недоверие към кабинета \"Борисов 3\". Дали обаче ще събере подкрепа?\n\r\n\"Основни теми като въоръжаването на армията разцепиха БСП отвътре. Това е болна партия, която прави този вот, за да покаже, че е жива и мърда. Ние не сме реаниматори. Вотът на недоверие няма да доведе до нищо полезно за България. БСП търси възможност за публичност\", заяви лидерът на ПП \"Воля\" Веселин Марешки пред \r\nСпоред него в най-тежкия грабителски проект – този със закупуването на самолети, станало ясно, че опозицията и властта са тандем. \r\r\n                    \r\n                    \"Предложението на БСП за премахването на лятната ваканция на депутатите, докато не се решат проблемите на майките на деца с увреждания, е изключителен политически цинизъм. Те не си вършат работата, когато са в управлението и пречат на работата, когато са в опозиция\", подчерта Марешки.\n\r\nЛидерът на \"Воля\" отбеляза, че европредседателството ни е протекло добре, но темата му от самото начало е трябвало да бъде друга.\n\r\n\"Темата беше сбъркана. Животът в България е много по-важен. Не трябваше да бъде \"Западни Балкани\", а \"Източна Европа\". Предложението за затваряне на границите на Европа е наше предизборно предложение. Сега всички започнаха да го предлагат\", поясни той.", "date": "2018.06.20", "title": "Марешки прогнозира: БСП е болна, ние не сме реаниматори!"}
{"url": "https://www.dnes.bg/notifikacii/2018/06/20/pishman-obirdjiite-slagali-skiming-v-aresta-sa.379859", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТримата мъже са се опитали да поставят скиминг устройство на банкомат до една от големите ни банки. Веднага обаче са били хванати от служителите на реда, съобщи \r\nПолицейска акция е била пред банков клон в София на бул. \"Евлоги и Христо Георгиеви\". Банкоматът е опакован с полицейска лента.\n\r\nЗасега няма информация дали тримата провалили се обирджии са криминално проявени. Те са откарани в СДВР за разпит. Установени са техните самоличности. Вече е започнало тяхното проучване.", "date": "2018.06.20", "title": "Пишман обирджиите слагали скиминг. В ареста са!"}
{"url": "https://www.dnes.bg/notifikacii/2018/06/20/iuli-sreshtu-10-taini-klienti-proveriavat-benzinostancii-barove.379757", "text": "Към бензиностанции, заведения и други места ще се стекат десетки тайни клиенти този юли. Инспекциите в местата за хранене ще са за касови бележки, а при зареждане на гориво ще следят за чистота и добро обслужване.\r\nНа фокус на тайните клиенти ще бъдат първо бензиностанциите, а самите тайни клиенти ще проверят над 50 от най-популярните обекти.\r\nЗа любезно обслужване, предлагане на по-скъпо гориво и допълнителни услуги като изминаване на стъклата ще дебнат служителите на колонки, пише \"Монитор\".\r\nКасиерите пък ще бъдат оценявани дали ни връщат точно, губят ли ни времето и дали ни предлагат напитка за из път или в салона.\r\nЧистотата на тоалетните и бара са сред най-големите проблеми на такива обекти, така че практиката е \"под прикритие\" да се снимат тези места.\r\r\nТова е трудно, защото тайните клиенти зареждат за около 20 лева, колкото е най-честата сума при посещение в бензиностанция, коментират от фирмите, наели хората за проверка.\r\nНо са търпеливи, изискват бележките, купуват си напитки и задължително посещават тоалетните. Заплащането им на обект също е 20 лева, така че се избива сипаното в резервоара гориво.\r\nПарите за заплащането им идват от южноафрикански фонд за инвестиции в недвижими имоти.\r\nВ моловете тайните клиенти проверяват обслужването от охраната и бюрото за информация, но и дали има паркирани неправилно автомобили на местата за инвалиди.\r\nВ големите вериги за хранене също ще има акция преди активния летен сезон. Освен чистота и любезно обслужване в ресторантите ще бъде следено изкъсо дали се издава касов бон.\r\nБонусът е, че храната, поръчана за консумация, е извън заплащането, което отново е 10 евро. Задължението на тайния клиент е до 8 часа да извърши отчет и да прати снимки от посещението си в обектите, иначе \"изгаря\", коментират от агенциите за привидно пазаруване.\r\nСред най-големите желаещи да бъдат шпиони на търговски обекти са студенти, които вместват проверките между лекции и изпити, както и ученици, току-що завършили последния си клас в гимназията.", "date": "2018.06.20", "title": "Юли, срещу €10: Тайни клиенти проверяват бензиностанции, барове..."}
{"url": "https://www.dnes.bg/eu/2018/06/20/bylgarinyt-jivee-na-55-ot-evropeeca-potrebiava-s-45-po-malko.379827", "text": "Жизненият стандарт на българина е на 55% от този на средния европеец, сочат данните на Евростат. По този показател България драматично изостава от развитите страни в ЕС.\n\r\nЗа да определи жизнения стандарт, Евростат използва показателя за действителното индивидуално потребление (AIC), който е мярка за материалното благосъстояние на домакинствата. По този показател България е на последно място в ЕС, като жителите на страната ни потребяват с 45% по-малко от средния европеец, пише \"Труд\". \n\r\nПреди година потреблението у нас беше 53% от средното ниво в ЕС, което показва че малко сме се доближили до начина на живот на средния европеец.\n\r\nНай-близо до нас е Хърватия, където действителното индивидуално потребление е в размер на 61% от средното в ЕС. След това се нареждат Унгария и Румъния съответно с 63% и 68%. Оказва се, че в Румъния живеят доста по-добре от нас.\r\n                    \r\n                    \r\nВ 10 от държавите от ЕС живеят по-охолно от средния европеец. Най-добре са в Люксембург, Германия и Австрия, където действителното потребление на човек е съответно с 30%, 22% и 18% по-високо от средното ниво за страните от ЕС. \n\r\nВеднага след тях са Великобритания (14% над средното за ЕС), Финландия (+13%) и Белгия (+12%), сочат данните на Евростат. \n\r\n“Клубът на богатите” страни се допълва от Дания (+12%), Холандия (+10%), Франция (+9%) и Швеция (+9%). Оказва се, че в Холандия, Франция и Швеция живеят два пъти по-добре от средния българин като ниво на потребление на храна, дрехи, автомобили, жилища, почивки, образование, посещение на културни мероприятия и т.н.\n\r\nДруг показател, с който можем да се сравним с останалите страни от ЕС, е БВП на човек от населението. Този показател е мярка за икономическата активност и богатство на държавите. България отново е на последно място, като БВП на човек у нас е само 49% от средното ниво в ЕС при 253% в Люксембург.\r\n ", "date": "2018.06.20", "title": "Българинът живее на 55% от европееца, потребява с 45% по-малко "}
{"url": "https://www.dnes.bg/notifikacii/2018/06/20/kanada-legalizira-marihuanata-za-razvlechenie.379828", "text": "Сенатът на канадския парламент одобри легализацията на марихуаната за развлекателни цели със закон, регламентиращ отглеждането, дистрибуцията и продажбата й, предадоха Франс прес и Би Би Си.\n\r\nСтраната е първата сред членките на Г-7, която легализира марихуаната за развлекателни цели.\n\r\nПритежанието на канабис в Канада е престъпление от 1923 година, но използването й за медицински цели е разрешено от 2001 година.\n\r\nЗаконопроектът вероятно ще получи кралско одобрение (подписан указ от генерал-губернатора, който представлява кралица Елизабет Втора), след което правителството ще трябва да избере официална дата за влизане на закона в сила.\n\r\nОчаква се местните власти да получат осем до дванайсет седмици, за да установят къде ще се продава лекият наркотик. От средата на септември канадците вече ще могат да купуват от лицензирани производители на различни места, включително и да поръчват онлайн, пише БТА.\r\nМинималната възраст за купуване и употребяване на канабис на федерално ниво е определена на 18 години, като провинциите имат право да въведат праг от 19 години. Пълнолетните ще имат право да придобиват открито до 30 грама сушена марихуана.\n\r\n ", "date": "2018.06.20", "title": "Канада легализира марихуаната за... развлечение"}
{"url": "https://www.dnes.bg/zvezdi/2018/06/20/nikol-kidman-na-51-haresvana-v-kinoto-i-muzikata.379753", "text": "\n\r\nНа днешния 20 юни рожден ден празнува холивудската актриса Никол Кидман. Родена през 1967 година в Хонолулу, Хаваи, тя започва своята кариера в киното през 1983 година.\n\r\nЗа всичките тези години тя е носителка на награди \"Оскар\", \"БАФТА\", \"Сатурн\", \"Сребърна мечка\" и трикратна носителка на награда \"Златен глобус\".\n\r\nСред по-известните филми с нейно участие са \"Смъртоносна тишина\", \"Моят живот\", \"Да умреш за...\", \"Батман завинаги\", \"Широко затворени очи\", \"Мулен Руж\", \"Другите\", \"Часовете\", \"Студена планина\" и много други.\r\n                    \r\n                    \r\n\n\r\nРодена е в Хаваите, но има двойно гражданство - американско и австралийско. Причината е, че родителите й са австралийци.\n\r\nОще на 3 години талантът й на сцена е забелязан. Тогава я записват на балет и впечатлява всички.\n\r\nКогато е на 17 започва работа като масажист, за да помогне за лечението на майка си, която е диагностицирана с рак на гърдата.\n\r\nОсвен с големите си роли и множество филмови награди, Никол Кидман получава и друго признание - на певица. Песента й Come What May с Еван Макгрегър достига до 27-о място в британските чартове. Песента й с Роби Уилямс Something Stupid пък получава световна известност.\n\r\nАктрисата има 21-годишен брак с Том Круз, но двамата се разделят през 2001 г. В момента половинка й е Кейт Ърбан.\n\r\nИма четири деца - две осиновени деца (момче и момиче) по време на брака ѝ с Том Круз и две биологични дъщери от втория ѝ брак с Кийт Ърбън.\r\n", "date": "2018.06.20", "title": "Никол Кидман на 51: Харесвана в киното и музиката"}
{"url": "https://www.dnes.bg/usa/2018/06/20/sasht-se-iztegliat-ot-syveta-za-choveshkite-prava-kym-oon.379829", "text": "САЩ обявяват изтеглянето си от Съвета за човешките права към ООН, съобщи постоянният представител на Вашингтон при световната организация Ники Хейли.\n\r\n\"САЩ официално излизат от Съвета за човешките права към ООН\", каза тя, допълвайки, че организацията \"не е достойна за името си\".\n\r\n\"Предприемаме тази стъпка, защото ангажиментите ни не позволяват да останем част от лицемерна организация, обслужваща собствените си интереси\", заяви Хейли.\n\r\n\"Искам да бъда пределно ясна, че тази мярка не означава отстъпление от ангажиментите ни към човешките права\", допълни дипломатът.\n\r\nТя посочи \"хроничното предубеждение на Съвета към Израел\", порицавайки същевременно членството на страни като Китай, Куба и Венецуела, които биват обвинявани в нарушения на човешките права.\r\n                    \r\n                    \r\nПовече от година САЩ заплашват с напускане на Съвета, когото обвиняват в предубеденост към Израел и който не успяха да реформират. \n\r\nСъветът е основен орган на ООН по въпросите за човешките права. Бе създаден през 2006 година, за да замени Комисията по правата на човека към ООН. Мандатът на САЩ в Съвета изтича по принцип през 2019 година. Съветът има 47 членове, пише БТА.\n\r\nАко Съветът се реформира, \"САЩ ще бъдат щастливи отново да се присъединят\" към него, допълни Хейли, цитирана от Асошиейтед прес.\n\r\nРешението на САЩ да се излязат от Съвета за човешките права (СЧП) към ООН носи риск да подкопае международната роля на Вашингтон, заяви ръководителката на дипломацията на ЕС Федерика Могерини, цитирана от ДПА.\n\r\nСАЩ винаги са били на предната линия в защитата на човешките права по света и от много години са силен партньор на ЕС в СЧП, посочва говорителка на Могерини.\n\r\nДнешното решение подкопава ролята а САЩ като защитник и поддръжник на демокрацията на световната сцена, допълва тя.\n\r\nРешението на Вашингтон да напусне СЧП е достойно за съжаление, посочи в Туитър британският министър на външните работи Борис Джонсън. \"Не пазим в тайна факта, че Великобритания иска реформи на СЧП, но ние сме решени да работим за засилване на Съвета отвътре\", отбелязва той.\n\r\nАвстралийските власти са разочаровани от решението, посочва австралийския външен министър Джули Бишоп, цитирана от ТАСС.\r\nБихме предпочели САЩ да останат в СЧП и съобщих позицията ни на високопоставени представители на администрацията на Тръмп, заявява тя.\r\n ", "date": "2018.06.20", "title": "САЩ се изтеглят от Съвета за човешките права към ООН"}
{"url": "https://www.dnes.bg/snimka-na-denia/2018/06/20/slyncheva-sriada-kratko-shte-vali-na-otdelni-mesta.379830", "text": "Предимно слънчево ще бъде днес. След обяд ще има временни увеличения на облачността, но само на отделни места за кратко ще превали. \r\nЩе духа слаб, в Източна България - до умерен североизточен вятър. \r\nМаксималните температури ще са предимно между 28 и 33 градуса, в София - около 28 градуса, сочи  на НИМХ при БАН. \r\nПо Черноморието ще бъде предимно слънчево и топло. Ще духа до умерен североизточен вятър. \r\nМаксималните температури ще са между 24-28 градуса. Температурата на морската вода е 23-26 градуса. Вълнението на морето ще бъде 2-3 бала.\r\n ", "date": "2018.06.20", "title": "Слънчева сряда, кратко ще вали на отделни места"}
{"url": "https://www.dnes.bg/obshtestvo/2018/06/20/deca-s-dylga-kosa-izvyn-vodnite-pyrzalki-zashto.379831", "text": "Деца с дълги или неприбрани в гумени шапки коси не бива да бъдат допускани да ползват водните и другите атракциони по морето. Това информираха от Комисия за защита потребителите (КЗП). От там уточниха, че при неспазване на това изискване има повишен риск от нараняване на децата, пише „Монитор“.\n\r\nВъпросните ограничения са записани в правилата за ползване на подобни съоръжения. Друго изискване, което трябва да се спазва при атракционите, включително и надуваемите замъци, станали много популярни напоследък, е да не се надвишава капацитетът им, защото по този начин се увеличават значително рисковете за безопасността на малчуганите. Наскоро, най-вероятно поради подобно надвишаване на капацитета, на водна пързалка в морски курорт в съседна Турция загина българско дете.\r\n                    \r\n                    \r\nОт КЗП припомнят, че при отиване на такъв атракцион родителите трябва първо да гледат дали има табела с имената и координатите на стопанина на съоръжението. Така те ще могат при необходимост да търсят съдействието му или при констатирани нередности да сигнализират. На табелата трябва да е изписано също и максималният брой ползватели, а също така и минималната и максималната възраст, ограничения за ръст и тегло.\n\n\r\nНаличието на други условия извън първите две също трябва да бъдат ясно изписани, като например за връзки по облеклата, предполагащи опасност да се закачат някъде по атракциона. Или пък по връзките да имат разни украшения, които при подскачане на децата да ги ударят в очите, обясниха за „Монитор“ от КЗП.\n\r\nОт комисията припомниха, че обект на проверка ще бъде и наличието на ценоразпис на услугите. Отделно ще се прави и одит на документите за пускане на съоръжението в експлоатация. От там уточниха, че през миналия летен сезон на подобни атракциони не са били открити нарушения.\n\r\nОчаква се засилените проверки да започнат, когато по морето се появят повече туристи, а заедно с тях и атракционите, които в немалко от случаите са подвижни обекти и все още не са се появили на обичайните си места в курортите.\n\r\n ", "date": "2018.06.20", "title": "Деца с дълга коса извън водните пързалки. Защо?"}
{"url": "https://www.dnes.bg/obrazovanie/2018/06/20/ot-dnes-zaiavleniia-za-kandidatstvane-v-gimnaziite.379832", "text": "За втора година заявленията за кандидатстване в профилираните и професионалните гимназии ще могат да се подават и онлайн. Електронната система - https://priem.mon.bg, ще бъде отворена днес, съобщи пресцентърът на Министерството на образованието и науката.\r\nОтново днес в училищата-гнезда, определени от регионалните управления на образованието /РУО/, ще започнат да се приемат и документи на хартиен носител. \n\r\nРодителите, които изберат електронното заявление, няма да могат да подават на хартиен носител и обратното. \n\r\nПрез миналата година 33 процента от седмокласниците кандидатстваха чрез портала на Министерството на образованието и науката.\n\r\nДостъпът до страницата за подаване на документи е чрез входящ номер и с уникален десетцифрен код, записани в служебната бележка на седмокласниците за явяване на националните външни оценявания. С тях ставаше и проверката на резултатите от изпитите. След влизането в платформата данните на ученика се генерират автоматично. \r\n                    \r\n                    \r\nРодителите трябва да попълнят предпочитаните училища с избраните профили или специалности от професии, подредени последователно според предпочитанията. Всяка паралелка е отделно желание. Изборът става от падащо меню или чрез въвеждане на четирицифрените кодове на специалностите. Препоръчително е да се попълнят поне двадесет, съобразени с резултатите от изпитите. Броят им е неограничен.\n\r\nРодителите и учениците могат да кандидатстват за училища в повече от една област в страната с отделни заявления. Корекции на вече подадени документи не се допускат, освен в изключителни случаи, като те могат да се правят само в РУО.\n\r\nАко ученикът иска да учи в професионална гимназия, задължително трябва да приложи сканирано копие на медицинско свидетелство, издадено от общопрактикуващия му лекар. Това става с натискане на бутона \"прикачване\" на медицинско свидетелство /PDF/. Оригиналът се представя при записването. \n\r\nЗа да бъде завършено електронното подаване на заявлението, се натиска бутона \"потвърди\". След това в отделен прозорец излиза декларация за съгласие на родителя, която изисква да се попълнят три имена и телефон за връзка.\n\r\nОнези родители и ученици, които предпочитат да подават документи на хартия, могат да ги изтеглят от сайтовете на РУО и да ги попълнят предварително. \n\r\nСписъците с паралелките ще са изложени в училищата-гнезда. При кандидатстването не е необходимо копие на свидетелството за завършено основно образование, но ако ученикът желае паралелка от професионална гимназия, трябва да предостави оригинал и копие от медицинското свидетелство. След проверка от длъжностните лица оригиналът ще бъде върнат.\n\r\nДокументите за кандидатстване в гимназиите в страната ще се приемат до 26 юни, включително. Първото класиране ще излезе до 3 юли, а записването или подаването на заявление за участие във второто класиране ще е между 4 и 6 юли.\r\n ", "date": "2018.06.20", "title": "От днес: Заявления за кандидатстване в гимназиите!"}
{"url": "https://www.dnes.bg/index/2018/06/20/receptata-dnes-miniatiurni-pici-s-chushka.379749", "text": ":\r\n6 големи чушки камби\r\n1 купичка доматен сос за пица\r\n250 г настърган кашкавал, моцарела или друго сирене по ваш избор\r\n150 г салам по ваш избор\r\nсол, черен пипер, сушен риган на вкус\r\nзехтин\r\n \r\n:\r\n \r\nРазрежете чушките наполовина и ги почистете от семките. Сложете ги в тавичка върху хартия за печене. Поръсете върху тях зехтин, сол, черен пипер, риган. Сложете във всяка половинка доматен сос за пица, настъргано сирене и салам нарязан на малки парченца. Печете в предварително загрята фурна на 180 градуса за около 15-20 минути.\r\n\r\n\r\n ", "date": "2018.06.20", "title": "Рецептата Dnes: Миниатюрни пици с чушка"}
{"url": "https://www.dnes.bg/notifikacii/2018/06/20/otkradnaha-30-mln-ot-borsa-za-kriptovaluti.379833", "text": "Хакери са нападнали борсата за търговия с криптовалути Bithumb, от която са откраднати виртуални валути на стойност 35 млрд. вона (31,51 млн. долара), предаде Ройтерс.\r\nBithumb, чиято централа е в Сеул, посочва на сайта си, че е спряла цялата търговия, след като установила, че \"криптовалути на стойност около 35 млрд. вона са били похитени между късните часове на вчерашния ден и рано тази сутрин\".\r\nПлатформата посочва, че ще компенсира изгубените дигитални пари със собствени средства и уверява, че е прехвърлила всички активи на потребителите в безопасни \"студени портфейли\", пише БТА.\r\n ", "date": "2018.06.20", "title": "Откраднаха $30 млн. от борса за криптовалути"}
{"url": "https://www.dnes.bg/health/2018/06/20/energichnoto-izkachvane-na-stylbi-idealnata-trenirovka.379788", "text": "Бягащата пътека или велоергометърът омръзват при всяка тренировка. Препоръчително е не само да се разнообразявате, за да не ви доскучава във фитнеса, но и да редувате различни типове упражнения. Така ефективността им е още по-голяма, отколкото ако правите една и съща рутинна серия от упражнения.\r\nЕнергичното изкачване на стълби или тичането нагоре по тях е идеален начин да ускорите метаболизма и да стегнете мускулатурата на цялото тяло.\r\n\r\n\r\n                    Кои са основните ползи от енергичното изкачване на стълби?\r\n\r\nАко искате да оформите добре мускулите си в долната част на тялото, наблегнете на изкачването на стълби. Това упражнение е достатъчно, за да стегне мускулите на краката отгоре до долу, както и тези на дупето.\r\n\r\nАко имате болка в гърба, тя ще се засили при слизане. Но при качване на стълби гръбнакът се изправя заради движението на краката и таза при изкачването. Движението създава условия за отнемане на тежестта от гръбнака.\r\n", "date": "2018.06.20", "title": "Енергичното изкачване на стълби - идеалната тренировка"}
{"url": "https://www.dnes.bg/stranata/2018/06/20/nad-polovinata-uchilishta-bez-mylniezashtitni-sistemi.379834", "text": "Повече от половината от училищата, както и другите стари обществени сгради у нас са без изправни мълниезащитни системи. Твърдението е на инж. Валентин Тарльовски от фирма, занимаваща се монтажа и проверката им.\n\r\nСпоред специалистът най-често става дума за сгради, които не са ремонтирани отдавна и старите арматури на гръмоотводите са ръждясали и не вършат работа, пише \"Монитор\". По думите му нерядко при правени някога ремонти на покривите, особено когато те са плоски, въпросните стоманени проводи са прекъснати или направо\r\nса били махнати, защото пречат на майсторите и след това не са били монтирани отново.\n\r\nЕкспертът уточни още, че гръмоотводите на училищата трябва да се проверяват на всеки 2 години, а на по-специалните сгради всяка година. \"Резултатите от тях, направени от специализирани лаборатории е редно да се вписват в паспорта на мълниезащитната инсталация, за което грижа има собственикът, ползвателят на сградата или упълномощено от него лице\", каза още той. Инженерът обясни, че наличието на пръчката на гръмоотвода на покрива не означава, че той върши работа, а само експертна проверка може да установи дали е в изправност цялата система и може да защити сградата.\r\n                    \r\n                    \r\nПо данни на просветното министерство по-голямата част от училищата в страната се стопанисват от общините. На въпрос на изданието за състоянието на мълниезащитата в София, където има най-много школа, от Столичната община обясниха, че при тях нещата са наред. Извършват се редовни проверки, а където е правен основен ремонт са монтирани нови модерни гръмоотводи.\n\r\nИнж. Тарльовски обясни, че най-модерните активни системи са с изпреварващо действие и покриват радиус от 50 м от мачтата на гръмоотвода.\r\n\"Те са подходящи за къщи с големи дворове или промишлени обекти\", обясни той и добави, че цената му е към 1800 лв. за панелен 8-етажен блок от с 4 входа. При подмяна на старата мълрниезащита обаче може да трябват и над 2000 лв., защото се прави нова мрежа на целия покрив и се пускат повече отводни кабели към заземителите. \"За малки обекти обаче по-старата конвенционална система излиза по-евтина\", поясни той.\n\r\nОт приложението към наредбата на МРРБ за мълниезащита, става ясно, че най-много мълнии на квадратен километър (средно по 15 на година) падат във Враца, а най-малко (само по 3) - в Бургас. Морският град е и с най-нисък брой часове (по 32) на година с гръмотевични бури. Лидерът Враца е с над 3 пъти повече - 108,26 часа.\r\nНа второ място по „привличане“ на светкавици и времетраене на бури е Чирпан с 12 мълнии на кв. км. Със същия брой, но с по-малко часове бури, са в смолянския квартал \"Райково\", Севлиево, гр. Сандански, Ивайло край Пазарджик, Кюстендил, Ботевград и София.\r\n ", "date": "2018.06.20", "title": "Над половината училища - без мълниезащитни системи"}
{"url": "https://www.dnes.bg/cars/2018/06/20/riskovete-na-pytia-pred-novacite-drift-na-suho-drift-na-mokro.379835", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМВР с нова мярка срещу катастрофите на пътя. Вътрешният министър Валентин Радев представи идея, според която всички млади шофьори ще трябва да преминават курс по екстремно шофиране, които ще включва управление на автомобил на лед, мокра настилка, при силен дъжд и други. Ако новите водачи не изкарат курса, то тяхното свидетелство за шофиране ще бъде невалидно.\n\n\r\nСпоред дрифт пилота и рали състезател Ива Русинова шофирането понякога крие доста големи опасности, дори и на суха повърхност.\r\n\"Полезно ще бъде ако има курсове за екстремно шофиране. И в момента се провеждат такива, но малко хора се интересуват. Доста от българските шофьори си мислят, че са родени научени и не се впечатляват от подобни неща\", категорична е състезателката пред\r\r\n                    \r\n                    По думите ѝ доста от шофьорите не знаят как да се държат зад волана при непредвидени ситуации.\r\n\"Понякога едно заобикаляне на дупка може да ни коства много. Трябва да избягваме резки движения или да знаем как да отреагираме в следващия момент. Най-опасно става зимата или след дъжд. Лятото често се получава аквапланинг на магистралата. Автомобилът започва да се плъзга по водата и няма сцепление\", уточни дрифт пилотът.\r\nТя е на мнение, че винаги трябва да съобразяваме скоростта ни с пътната настилка.\n\r\n ", "date": "2018.06.20", "title": "Рисковете на пътя пред новаците: Дрифт на сухо, дрифт на мокро..."}
{"url": "https://www.dnes.bg/obshtestvo/2018/06/20/sinopticite-pak-prognozirat-shte-izdyrjim-polovin-godina-poveche-ne.379836", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРъководството на Българската академия на науките обвини Националния институт по метеорология и хидрология в неверни твърдения.\r\nСпоред БАН на сайта на Института продължават да се разпространяват редица неверни твърдения. Като повод за тази реакция е вчерашната ПКФ на работещите в НИМХ, в която те обвиниха шефовете в Академията, че не разпределят правилно парите, затова и не са получили уговорените им по-високи възнаграждения.\n\n\n\r\n\"Ние се надявахме, че нашите искания ще намерят решение. Първо на ниво БАН, тъй като средствата за нас са там. Имаше срещи с ръководството на Академията и две срещи с министъра на образованието. Не ни достигат над милион лева, за да си свършим работата\", отбеляза проф. Христо Брънзов от НИМХ.\r\r\n                    \r\n                    С решение на директорите на НИМХ е направена оценка на риска, така че да не прекъсва работата на Института, поясни Брънзов в \"България сутрин\".\r\n\"Ще успеем да издържим половин година. Издържахме европредседателството, но повече не\", допълни ученият.\r\nПо отчет субсидията за тази година на НИМХ е нараснала с 13%. Според госта това е средна форма на манипулация.\r\n\"Никой не казва кое в сайта ни е невярно. Средното увеличение на субсидията на БАН е 25%, а ние получаваме 13%\", разясни проф. Брънзов.\r\nПред той подчерта, че поради малкото средства, с които разполага Институтът, работещите там започнали да напускат.\r\n\"Няма средства да задържим кадрите. Това са хора, които са обучавани години наред. Само с апаратура не става – трябват и хора. Необходимостта от работата на НИМХ ще го спаси\", заключи проф. Христо Брънзов.\n\r\n ", "date": "2018.06.20", "title": "Синоптиците пак прогнозират: Ще издържим половин година, повече не!"}
{"url": "https://www.dnes.bg/notifikacii/2018/06/20/igraete-prekaleno-mnogo-igri-psihichno-bolen-ste-da-si-znaete.379825", "text": "Световната здравна организация (СЗО) призна нов вид състояние на психичното здраве. Неговото име е \"gaming disorder\" (гигрово разстройство), което се характеризира с \"модел на постоянно или повтарящо се поведение\" или с други думи - пристрастяването към играенето на игри, пише Digital Trends.\r\nНовото състояние за пръв път бе обявено на работната версия на Международната класификация на болестите (МКБ-11) на СЗО от 2017 г.. Официално вече \"игровото разстройство\" е признато като психично състояние от СЗО в последното издание на класификацията от тази седмица. Интересното е, че това заболяване граничи с разстройствата, причинявани от употребата на психоактивни вещества като алкохол и наркотици.\rСмята се, че хората, които страдат от този вид разстройство имат \"нарушен контрол върху играенето\", т.е. невъзможност да се контролират честотата, интензивността, продължителността и контекстът на навиците им при играене. СЗО също отбелязва, че хората, които приоритизират видеоигрите и онлайн игрите пред други жизнени интереси и ежедневни дейности, със засилващо се увлечение, въпреки появата на негативни последици, показват симптоми на новопризнатото психическо разстройство.\r\n\"Моделът на поведение е достатъчно сериозен, за да доведе до значително увреждане на личните, семейни, социални, образователни, професионални или други важни области на функциониране\", гласи документът.\r\n\"Този вид поведение при играене обикновено се наблюдава поне 1 година, за да може да се постави диагноза, въпреки че този период може да се съкрати, ако са налице достатъчно признаци и симптомите са тежки\".\r\nОфициалното признаване на зависимостта от игри в МКБ-11 може да има по-широки последици, отколкото си мислим. Този документ определя международния стандарт за това кое представлява здравословно състояние и кое не, което означава, че лекарите вече могат да диагностицират пациенти с игрално разстройство, а други индустрии да се възползват от това - например, застрахователните компании могат да включат това психично заболяване в обхвата на видовете лечение, чиито разходи могат да поемат.\r\nНо не всички здравни организации са съгласни със становището на СЗО. Такъв пример е Американската психиатрична асоциация, която не е признала гейминг разстройството в своя наръчник за психичните разстройства.\r\nВъпреки че не се обяснява по-подробно в документа, тук се имат предвид най-вече онлайн игрите, които буквално могат да се играят часове и дори денонощия, ако човекът може да издържи. Тази тенденция се наблюдава все повече през последните години, тъй като индустрията с онлайн игри и видеоигри отдавна не е запазена територия за деца и тийнеджъри, а има привърженици от всяка възрастова категория. До колко това пречи на нормалния живот тепърва ще се изяснява.\r\nДруго, което си струва да се отбележи е, че видеоигрите си имат и своебразна \"спортна дисциплина\" - eSports. Този вид спорт не спира глобално да расте и по отношение на феновете му, и на привлечените приходи. Според Newzoo през 2016 г. феновете на електронните игри са били 148 млн, а се очаква през 2019 г. да достигнат 215 млн. Приходите растат главоломно - от $463 млн. през 2016 г. до очаквани на $1 млрд. през 2019 г. Какво ли мисли така растяща индустрия, след като има вероятност значителна част от феновете ѝ да бъдат диагностицирани като психично болни?", "date": "2018.06.20", "title": "Играете прекалено много игри? Психично болен сте, да си знаете!"}
{"url": "https://www.dnes.bg/sofia/2018/06/20/gluhi-a-nova-izmama-pylzi-po-sofiiskite-ulici.379843", "text": "Мними глухи обикалят централни софийски улици и събират дарения за изграждане на Център за хора с увреден слух. За това сигнализираха потребители на социалните мрежи, станали жертви на порочната практика.\r\nОт публикуваните във Facebook постове се вижда, че парите се искат от името на Съюза на глухите в България.\r\n\"Искаме да кажем на хората да не вярват, че това наистина са глухи хора. Те не изглеждат по този начин, не владеят жестов език\", каза пред БНТ Ашот Дарандонян от фондация \"Заслушай се\".\r\n\"Има немалко организации, които наистина се борят за по-добър живот на глухите хора, осигурявайки достъп до качествени грижи и услуги. Това, което знаем е, че тази практика е разпространена и в други страни от ЕС. Предполагаме, че става дума за организирана група от хора, която действа не само в България. Не сме сигнализирали в полицията, защото не смятаме, че това ще бъде ефективно, опитваме се да предупредим чрез медиите и социалните мрежи\", допълни той.\r\r\n                    \r\n                    Коментар за измамите направи и Александър Иванов, който има проблеми със слуха и е силно възмутен от порочната практика.\r\n\"Тези, които се преструват на глухи на наш гръб, тотално разрушават имиджа на глухите хора. Те са представени като просяци, които търсят съжаление, милостиня, което не е вярно. Има много организации, които помагат на истинските хора с увреждания в звука. Може да проверите дали говорите с измамник чрез писмена комуникация, като го помолите за контакти на голeмите организации, с които работим, а най-основният показател е, че измамниците не владеят жестомимичен език\", настоя Иванов.\r\nПредставителите на хората със слухови увреждания призоваха гражданите да не вярват на измамници, които ги спират на улицата и да проверяват всеки призив за събиране на дарения, в който имат съмнение.\r\nНяма официална статистика колко са глухите хора у нас. Общо те 120 000 българи имат различна степен на увреждания на слуха, като 15 000 от тях използват жестомимичен език.", "date": "2018.06.20", "title": "Глухи, а? Нова измама пълзи по софийските улици"}
{"url": "https://www.dnes.bg/politika/2018/06/20/sagata-plochev-svyrshi-osovobodiha-shefa-na-nzok.379863", "text": "Парламентът освободи предсрочно управителя на Здравната каса Камен Плочев от втори опит, след час дебати и няколко месеца напрежение около НЗОК. За освобождаването на Плочев гласуваха 109 души от ГЕРБ и Воля, 72 от БСП бяха против, а 30 от ДПС се въздържаха.  \n\r\nШефът на НЗОК поиска сам да се оттегли заради здравословни проблеми в края на май. Той се позова на член от Закона за здравето, според който, ако три месеца не може да изпълнява здълженията си, може да напусне.  \n\r\nПлочев излезе в дълъг отпуск и се конфронтира открито със здравния министър за дълговете на НЗОК към европейските здравни каси. Тогава Ананиев поиска оставката му.  \n\r\nПреди две седмици Надзорният съвет на Касата поиска парламентът да реши дали да освободи Плочев. В петък управляващите опитаха да вземат решение, но заради протест на БСП то бе осуетено.  \r\n                    \r\n                    \r\nПо време на дебатите Лъчезар Иванов от ГЕРБ похвали Плочев, че е изключителен специалист и човек, който знае да носи отговорност. Здравната каса обаче три месеца била на автопилот и не можела да функционира, заради това Плочев трябвало да бъде освободен.  \n\r\nИванов цитира самия Плочев, който написал, че не може да изпълнява ангажиментите си и предпочита да бъде освободен. От опозицията защитиха шефа на Здравната каса и нарекоха оттеглянето му полуоставка.  \n\r\nСпоред Нигяр Джафер от ДПС Плочев си отива заради констатациите му, които политическата конюнктура не е могла на приеме. \"Плочев каза, че системата ще рухне тази или следващата година, каза, че иска актуализация на бюджета на Здравната каса, въпреки че има 400 млн. повече. Упорито твърдеше, че средствата, дължим към чужди здравни каси са 70 млн., а не 7 млн.\", припомни депутатката.  \n\r\nТя припомни, че Плочев е бил 17-ият шеф на Здравната каса и че повечето досега са си тръгвали след оставка. \"Какво ще остане след сагата \"Плочев\"? Отдавна здравнонеосигурените не са проблем, въпросът е какво даваме на осигурените и как ги мотивираме да се осигуряват. Прекрасни лекари - лошо здравеопазване\", каза още Джафер.  \n\r\nСлавчо Велков от БСП констатира, че се говори за здравословен проблем за оставката, а проблемът е във фискалната политика на държавата.  \n\r\n\"Убеждавате ни, че причината за това състояние на Касата е шефът й. Това е проява на наглост\", каза Велков и обясни, че немската здравна каса е наела четири български адвокатски кантори, за да събират по съдебен път дълговете на Касата.  \n\r\n\"Най-големите дългове на НЗОК са натрупани през годините, когато Ананиев е бил председател на Надзорния съвет\", каза още социалистът.  \n\r\nГеорги Михайлов от БСП обвини управляващите, че предприемат псевдомерки в системата на здравеопазването и даде пример с болницата във Враца, която кабинетът уж спаси, но там сега не работели асансьорите за болните от инсулт.\n\r\nТова провокира лидерът на \"Воля\" Веселин Марешки да попита БСП дали по тяхно време асансьорът е работел и припомни колко са били пенсиите по времето на Жан Виденов.", "date": "2018.06.20", "title": "Сагата \"Плочев\" свърши: Осовободиха шефа на НЗОК"}
{"url": "https://www.dnes.bg/notifikacii/2018/06/20/visoka-skorost-na-trakiia-i-v-kanavka-74-godishna-se-obyrna.379854", "text": "74-годишна шофьорка обърна колата си на АМ \"Тракия\", пострадала е тя и са трите й спътнички, съобщиха от Областната дирекция на МВР в Бургас.\r\nИнцидентът е станал около 09:30 часа на 311 км на магистралата в посока Бургас.\r\nПоради движение със скорост, несъобразена с атмосферните условия (силен вятър), състоянието на пътя, интензивния трафик, лек автомобил \"Рено Меган Сценик\" със софийска регистрация катастрофира, блъскайки се в отводнителна канавка и се преобръща на пътното платно.\r\nАвтомобилът е управляван от 74-годишна жена от София, която е в МБАЛ - Ямбол с диагноза \"охлузвания по главата\".\r\nПри инцидента са пострадали и трите й спътнички – 85-годишна от София, която е настанена за лечение в МБАЛ - Ямбол с \"фрактура на ръката и лопатка\"; 73-годишна жена от София, която също е настанена за лечение в ямболската болница с диагноза \"пневмоторакс, фрактура на ребра и таз\" и третата спътничка, която също е от София. Последната е прегледана в болницата и е освободена за домашно лечение с диагноза \"охлузвания по главата\".", "date": "2018.06.20", "title": "Висока скорост на \"Тракия\" и в канавка, 74-годишна се обърна"}
{"url": "https://www.dnes.bg/football/2018/06/20/kolumbiiski-pevec-olekna-s-800-000-v-rusiia.379855", "text": "Колумбийският певец Малума стана жертва на крупна кражба от хотелската му стая в Москва по време на мача на Колумбия срещу Япония на Мондиал 2018.\r\nАртистът пристигнал в Русия да подкрепя отбора на своята родина, но едва ли ще запомни с добро престоя си в страната.\r\nКолумбийците загубиха от Япония с 1:2 в Саранск, а от хотелската стая на звездата били откраднати пари, бижута, слънчеви очила и часовници на стойност близо 800 000 долара.\r\nПо информация на Reuters от хотелската му стая са откраднати 11 луксозни часовника, бижута Cartier и 10 очила, някои от тях с диаманти. \r\n ", "date": "2018.06.20", "title": "Колумбийски певец олекна с $800 000 в Русия"}
{"url": "https://www.dnes.bg/balkani/2018/06/20/zaev-gotov-da-iska-impiichmynt-na-prezidenta-ivanov.379850", "text": "Ако президентът Георге Иванов не подпише договора за името с Гърция, след като гражданите гласуват за него на референдум, парламентарното мнозинство ще поиска импийчмънт на държавния глава, заяви премиерът Зоран Заев, цитиран от в. \"Вечер\".\n\r\nЗаев каза в предаване на телевизия Канал 5, че ще направи всичко възможно, за да предотврати евентуално блокиране на договора от страна на Иванов. \n\r\n\"Свърши времето на лъжи, на лични и политически сметки. Македония трябва да излезе напред и вече има шанс чрез своите граждани да реши какво бъдеще иска. Гражданите ще решат по този въпрос\", заяви Заев, цитиран от \"Вечер\".\n\r\nЧаст от нещата, които Заев прие в договора с Гърция, даже не са били поискани, твърди бившият премиер Никола Груевски във Facebook. В поста, цитиран от в. \"Слободен печат\", Груевски посочва, че неговата партия ВМРО-ДПМНЕ е водела преговорите за името с Гърция, строго придържайки се към резолюцията на ООН, и не е променила името и идентичността цели 11 години, а Заев е приел име \"за обща употреба\" и поправки в конституцията, които никога не са били предмет на преговорите преди това, казва Груевски и определя договора като \"национална катастрофа\".\n\n\n\r\r\n                    \r\n                    Коментирайки член в договора, в който се посочва различното тълкуване на термините \"Македония\" и \"македонски\" в двете страни, Груевски посочва, че баща му, който е роден на 15 километра от днешната граница на гръцка територия, трябва да бъде част от гръцката история и идентичност, докато той самият, роден от тази страна на границата, няма такова право. \"Кой е този учен, който превърна административната граница в историческа граница и граница на идентичността\", пита бившият премиер.\n\r\nДемонстрантите заявиха, че няма да се откажат от протестите против договора за промяна на името, пише вeстник \"Нова Македония\", цитирана от БТА. И снощи граждани се събраха на протест пред парламента, за да изразят несъгласие с договора и да поискат оставка на правителството. Те скандираха името на президента Иванов и лозунги като \"Не си даваме името, Македония на македонците\". \n\r\nНа импровизирана трибуна някои от демонстрантите осъдиха намесата на полицията със сълзотворен газ на протеста преди два дни и заявиха, че са дошли на мирен протест да изразят недоволството си от договора. Демонстрантите обявиха, че няма да се откажат от протестите и ще се събират всеки ден в 20 часа пред парламента, докато договорът не бъде анулиран.", "date": "2018.06.20", "title": "Заев готов да иска импийчмънт на президента Иванов"}
{"url": "https://www.dnes.bg/pop/2018/06/20/svilen-ot-ostava-s-pyrvi-samostoiatelen-album.379865", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПевецът Свилен Ноев, познат като гласът на група \"Остава\", издава своя първи самостоятелен албум. Вече е факт и новият му сингъл, който носи името \"Beautiful\".\r\n\"Имам доста музикални идеи и някои определено не стават за \"Остава\". Затова реших да ги направя самостоятелно и да пробвам. След първото парче \"Beautiful\" се натрупаха и други\", каза пред  Ноев.\r\nТой уточни, че най-вероятно албумът ще излезе през месец септември. \"Нещата в групата си остават и няма да има промени. Ще имаме 4 концерта през август във Варна, Бургас, София и Пловдив. В средата на юли ще има също малък концерт в столицата\", подчерта вокалът.", "date": "2018.06.20", "title": "Свилен от \"Остава\" с първи самостоятелен албум"}
{"url": "https://www.dnes.bg/stranata/2018/06/20/bezdomni-pesove-na-plaj-na-metri-ot-tiah-decata.379847", "text": "\n\r\nНа много места по плажовете са поставени табелки, че е забранено плажуването на домашни любимци. Това обаче видно не се отнася за бездомните кучета, които си живеят в района на плажовете и съвсем необезпокоявано се препичат на слънце, на метри от плажуващи и най-вече деца.\r\nРепортер на Булфото улови две такива плажуващи кучета на варненски плаж. Много от хората изразиха възмущение, че песовете може да разнасят бълхи и кърлежи по пясъка, където лежат почиващите с децата си. \r\nНо бълхите са най-малкият проблем на хората. Другата и сериозна заплаха е кучешката тения, която се разнася от изпражненията на животните. По данни от СЗО България е с най-висока заболяемост на кучешка тения в цяла Европа.", "date": "2018.06.20", "title": "Бездомни песове на плаж. На метри от тях – децата"}
{"url": "https://www.dnes.bg/politika/2018/06/20/votyt-vnesen-bsp-zahapa-vlastta-za-sektor-sigurnost.379876", "text": "\nБСП спази обещанието си и внесе вот на недоверие срещу правителството.\r\nВсички ние страдаме от това некадърно управление, то е опасно и вредно за България, отсече червената депутатка Елена Йончева, след като съпартийците й депозираха вота, подписан от 80 народни избраници.\r\nТова е вторият вот, който внася опозиционната партия към кабинета \"Борисов 3\". Първият беше за ширещата се корупция в държавата и очаквано не успя да събори МС.\n\n\r\nТози път БСП иска правителството да подаде оставка заради несправяне със ситуацията в сектор \"Сигурност\".\r\nКонкретните аргументи, заради които левицата иска оставката на кабинета \"Борисов 3\", са бягството на затворниците от Централния софийски затвор, битовата престъпност в Угърчин, страхът на хората от престъпници в Ботевград, както и авиокатастрофата с военния хеликоптер.\r\r\n                    \r\n                    \"Мотивите си черпим от Конституцията, където пише, че Министерският съвет е длъжен да осигури обществения ред и националната сигурност, очевидно е за всеки, че това правителство не се справя със своето основно задължение и поради тази причина то е вредно за всеки български гражданин, то е опасно и трябва да си ходи\", отсече Йончева.\r\nОпозицията е категорична, че правителството и в частност МВР са се провалили напълно при осигуряването на националната сигурност.\r\n\"Дали сме десетки примери за това, но е очевидно за всеки, че доверието на хората в полицията е спаднало драстично и хората не вярват на МВР и заради това не съобщават за извършени престъпления, а битовата престъпност скача, увеличава се броят и на неразкритите убийства\", продължи с критиките Йончева.\r\nСпоред нея няма в света и правителството, което да не е в състояние да се справи с ало измамниците, а в България този вид престъпление отбелязва бум.\r\n\"Само за миналата година с 5 милиона лева са се увеличили сумите, които са дали ужилените хора\", допълни тя.\r\n ", "date": "2018.06.20", "title": "Вотът – внесен! БСП захапа властта за сектор \"Сигурност\""}
{"url": "https://www.dnes.bg/stranata/2018/06/20/4-meseca-mvr-izdirva-myj-toi-samiiat-dori-ne-znae.379856", "text": "Мъж се оказа, че е издирван от МВР, без самият той да подозира.\r\nИван Димитров е общински служител, има постоянен адрес, не е криминално проявен и все пак беше задържан, докато подавал документи в КАТ.\r\nТой е на 27 години и работи като здравен медиатор в община Твърдица. От години живее със семейството си на постоянен адрес в град Шивачево.\r\nОт четири месеца, без дори да подозира, той е сред издирваните лица в държавата. Разбрал го пред гишето на КАТ – Сливен, където подавал документи за професионален шофьор. На гишето задържали документите му и извикали патрулка, а полицаи го отвели в районното управление.\r\nИван разказва за  шока и притеснението, докато униформените го отвеждали: \"Докато пътувах, попитах за какво става въпрос, някакви фишове ли, те ми казаха, че аз съм бил пуснат за общонародно издирване\".\r\r\n                    \r\n                    В патрулката не получил отговор на въпроса за какво точно е издирван.\r\nВ полицията разбрал, че от 19 февруари е обявен за общодържавно издирване като свидетел по дело.\r\nКатегоричен е, че никой не го е търсил на постоянния му адрес и не е получавал призовка. Мъжът работи в Шивачево към община Твърдица, кабинетът му е срещу местното полицейско управление, всички полицаи го познават.\r\nОт полицията в Сливен твърдят пред bTV, че Иван е издирван като свидетел по досъдебно производство. Един от начините за откриване на такива лица бил задържането им пред гишетата, когато потърсят административна услуга.\r\nДимитров обмисля да потърси отговорност от институциите за абсурдната ситуация.", "date": "2018.06.20", "title": "4 месеца МВР издирва мъж... Той самият дори не знае!"}
{"url": "https://www.dnes.bg/crime/2018/06/20/pipnaha-anabolni-steroidi-na-kapitan-andreevo.379866", "text": "Митничари задържаха контрабандни анаболни стероиди на Капитан Андреево, съобщиха от Агенция \"Митници\". \r\nПратката е открита в понеделник при проверка на влизащ в страната пътнически автобус с българска регистрация.\r\nШофьорът и всички пътници обявили, че не пренасят стоки или валута за деклариране. При последвалата щателна митническа проверка, зад багажното отделение върху шофьорското легло, митническите служители намират кашони с лекарствени продукти. \r\nОткрити са 1869 фабрични опаковки с ампули, съдържащи различни разтвори на медикаменти, предназначени за увеличаване на мускулна маса и изгаряне на мазнини.\r\nЛекарствените продукти на стойност над 130 000 лева са задържани. Задържан е и автобусът, послужил като средство за извършване на нарушението.\r\nПо случая е образувано досъдебно производство от разследващ митнически инспектор от Митница Бургас под надзора на Окръжна прокуратура - Хасково.", "date": "2018.06.20", "title": "Пипнаха анаболни стероиди на Капитан Андреево"}
{"url": "https://www.dnes.bg/muzika/2018/06/20/bira-se-lee-rege-shagi-si-pee-a-sting-kyde-e.379864", "text": "\n\r\nДългочаканият концерт на британската легенда Стинг не очарова публиката в Пловдив, но и не разочарова.\n\r\nЛюбителите на регето знаят защо ги очарова, защото ямайският реге гуру Шаги бе променил някои от хитовете на Стинг, а останалите бяха разочаровани, защото не искаха да слушат Desert Rose, Shape of My Heart и Englishman in New York в подобно ритъм звучене.\r\nВъпреки това хилядите, дошли от всички краища на страната в Античния театър в Пловдив, се забавляваха, пиха бира на корем, пяха и танцуваха под жаркото нощно небе в града под тепетата.\r\nЧас и половина, след който оставаш с лека горчивина, защото очакваш да чуеш един рок динозавър в пълния му блясък, с всичките му хитове през годините, с харизмата му да завладява сърцата.\r\r\n                    \r\n                    Вместо това Стинг и Шаги изпълниха песни от съвместния си албум \"44/876\", който излезе само преди два месеца.\r\nДори вечните хитове на 67-годишния британец бяха белязани от реге филтъра, но явно е: Всяка плоча си има и слушателите.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \n\r\n\r\n ", "date": "2018.06.20", "title": "Бира се лее, реге Шаги си пее. А Стинг къде e?"}
{"url": "https://www.dnes.bg/knigi/2018/06/20/liubov-po-vreme-na-irlandski-terorizym-s-operaciia-sladkougodnik.379868", "text": "Българското издание на \"Операция \"Сладкоугодник\" отбелязва 70-годишния юбилей на британския писател Иън Макюън.\n\r\nСюжетът започва като шпионско четиво, постепенно прелива в любовен роман, а любовният роман се превръща в изследване върху начина, по който функционира писателското въображение – всичко това на фона на един кризисен период от историята на Великобритания, изпълнен със социални конфликти, икономически трудности и ирландски тероризъм.\r\nСерина Фрум, студентка по математика, но и страстна читателка, е завербувана от МИ-5, британското контраразузнаване. Първата й голяма задача е участие в операция с кодово име \"Сладкоугодник\".\r\nЦелта на операцията е да се подпомагат финансово, чрез фасадна фондация, писатели и журналисти от т.нар. антикомунистическа левица, чиито идеи съвпадат с правителствената политика. На Серина се пада младият обещаващ писател и университетски преподавател Том Хейли. Девойката харесва разказите му, след което се привързва към автора им… Макюън за пореден път се доказва като корифей в умението да размества жанровите граници и да държи съзнанието на читателя будно до самия финал.\r\n                    \r\n                    \r\n Иън Макюън се нарежда сред най-даровитите британски писатели на нашето време. Носител на множество национални и международни отличия, той се превърна в емблема на постмодернизма и хуманизма с романи като \"Изкупление\", \"На плажа Чезъл\" и \"Дете във времето\".\r\n\"Невинният\" притежава характеристиките на образцов трилър, а \"Черните кучета\" третира универсалната тема за човешките взаимоотношения, за тяхната мотивация и развитие, за вечното надбягване на доброто и злото в самите нас.\r\n\"Операция \"Сладкоугодник\" излиза на 22 юни в превод на Надежда Розова.\r\n ", "date": "2018.06.20", "title": "Любов по време на ирландски тероризъм с \"Операция \"Сладкоугодник\""}
{"url": "https://www.dnes.bg/politika/2018/06/20/gerb-votyt-vyv-vtornik-no-horata-iskat-pylen-mandat.379893", "text": "Вотът на недоверие, внесен от БСП, е неуместен и не кореспондира с очакванията на хората. Това обяви Цветан Цветанов по повод внесеното от социалистите искане за оставка на кабинета заради провала в политиката за сигурност.  \r\n\"Очакванията на обществото са да имаме пълен управленски мандат\", каза Цветанов и припомни и високите оценки за работата на правителството, дадени от евролидерите по време на председателстното ни.\n\n\n\n\r\nЗам.-шефът на ГЕРБ обясни, че очаква шефката на парламента Цвета Караянчева да насрочи извънредно заседание във вторник, на което да се дебатират мотивите на социалистите.  \r\r\n                    \r\n                    \"За нас е изключително важно да не пилеем излишно парламентарно време за подобни дебати\", каза Цветанов. Той даде да се разбере, че гласуването ще е в края на следващата седмица.  \r\nЗам.-шефт на ГЕРБ отчете \"устойчивост в поведението\" на БСП - започнала е еврошефството с вот на недоверие и сега в края му внася втори.  \r\nЦветанов припомни, че в МВР са предприети необходимите мерки, за да се ограничат гафовете и са извършени кадрови смени. Той призова за повече подкрепа за усилията на професионалистите в системата.", "date": "2018.06.20", "title": "ГЕРБ: Вотът – във вторник, но хората искат пълен мандат!"}
{"url": "https://www.dnes.bg/health/2018/06/20/6-hrani-predpazvashti-ot-vrednite-uv-lychi.379789", "text": "Всеки знае, че през лятото носенето на слънцезащитен крем, особено на плажа, е изключително важно за превенцията на рак на кожата.\r\nИма обаче още един фактор, който може да ни предпази от вредните UV-лъчи и това е храната.\r\nОпределени хранителни продукти съдържат вещества, имащи свойството да защитават горния слой на кожата от влиянието на ултравиолетовата светлина, основен виновник за появата на меланом.\r\n\r\n\r\nОсвен богата палитра от витамини, любимите малки сладки плодчета съдържат и мощни антиоксиданти и бета-каротин, които предпазват от слънчевата светлина. Боровинките са блестящ източник на витамин С, който помага и срещу поява на бръчки, причинени от слънцето.\r\r\n                    \r\n                    \r\nДинята съдържа огромни количества вода, които хидратират тялото. Освен това тя е много богата на ликопен, който е силен антиоксидант. Ликопенът има свойството да абсорбира UVA и UVB-лъчите, което дава допълнителна защита в помощ на козметичните продукти с тази цел.\r\n", "date": "2018.06.20", "title": "6 храни, предпазващи от вредните UV-лъчи"}
{"url": "https://www.dnes.bg/eu/2018/06/20/evrolideri-umuvat-migrantite-v-centrove-izvyn-es.379845", "text": "Евролидерите обмислят планове да изпращат спасените в морето мигранти в центрове извън територията на ЕС, което е признак за по-твърд подход по въпроса с миграцията, пише в. \"Файненшъл таймс\".\n\r\nЦентровете ще бъдат използвани за отсяване на \"икономическите мигранти\" от \"тези, които имат нужда от международна закрила\". Предложенията ще бъдат обсъдени следващата седмица в Брюксел на срещата на лидерите на ЕС, пише британският вестник, като цитира проект за заключителен документ на предстоящата среща.\n\r\nИдеята е следствие от нарастващото политическо напрежение заради миграцията в Европа, пише БТА. Новият твърдолинеен италиански вътрешен министър Матео Салвини отказа миналата седмица да допусне в Италия кораб, превозващ над 600 мигранти, а германският канцлер Ангела Меркел е изправена пред криза заради разногласия с коалиционните си партньори по мигрантската политика.\n\n\n\r\n                    \r\n                    \r\nПредложението обаче може да се натъкне на правни пречки, включително на забраната да се изпращат хора в страни, смятани за небезопасни. Остава неясна и съдбата на мигрантите, чиито молби за убежище в ЕС не бъдат одобрени, което създава опасност тези центрове да се напълнят с хора, които нито могат да отидат в Европа, нито да се върнат у дома, пише \"Файненшъл таймс\".\n\r\nВчера трябваше да бъде денят, в който френският президент Еманюел Макрон да получи дългоочаквания си отговор от Германия за големите си идеи как Европа отново да стане двигател на либерализма в света. И той донякъде успя. Но срещата му с канцлера Меркел мина под знака на неотложния въпрос за гасене на разрастващите се популистки пожари, породени от миграцията на континента, включително в самата Германия, пише в. \"Ню Йорк таймс\".\n\r\nМеркел, изправена пред бунта на баварските консерватори, който за малко да събори правителството й в понеделник, има краен срок да постигне до 10 дни европейско споразумение за ограничаване на миграцията, каквото ЕС не успява да сключи вече много години.\n\r\nОтчасти защото се нуждае от подкрепата на Франция за постигане на европейски консенсус за миграцията, Меркел даде съгласието си по друг въпрос, за който Макрон активно лобира. Става дума за общ бюджет на страните от еврозоната, различен от този на ЕС - мярка, което преди бе немислима за финансово консервативната Германия, посочи американският вестник.\n\r\nСрещата им в двореца Мезеберг край Берлин, състояла се преди срещата на върха на ЕС в края на юни, трябваше да обхване широк спектър от теми от европейския дневен ред, но бе белязана от вътрешнополитическите предизвикателства пред всеки от двамата лидери. Макрон се нуждаеше от напредък по предложението си за бюджет на еврозоната, с който да се похвали у дома. Меркел в замяна се нуждаеше от подкрепа, за да синхронизира разпокъсаните политики в Европа за предоставяне на убежище, пише \"Ню Йорк таймс\".", "date": "2018.06.20", "title": "Евролидери умуват: Мигрантите в центрове извън ЕС?"}
{"url": "https://www.dnes.bg/obshtestvo/2018/06/20/296-piiani-zad-volana-91-drogirani-samo-za-sedmica.379861", "text": "296 пияни шофьори и 91 дрогирани са спипани в рамките на полицейската операция за установяване на нарушения, свързани с шофиране след употреба на алкохол и наркотици, организирана от европейската организация на службите на пътна полиция / TISPOL /, която се проведе от 4 до 10 юни на територията на страната ни.\n\r\nПроверени са 19366 водачи, установени са общо 387 нарушения, отчитат от МВР.\n\r\nОт тях 296 са за шофиране след употреба на алкохол, а 91 – за  управление на моторни превозни средства след употреба на наркотични вещества и техните аналози. Според данните най-много нарушения, свързани с шофиране след употреба на алкохол, са установени на територията на ОДМВР-Бургас /23/ и СДВР /20/. Най-малко са те на територията на Монтана и Сливен. \r\n                    \r\n                    \r\nСтатистиката сочи, че отново София и Бургас са с най-много засечени случаи на управление на МПС след употреба на наркотични вещества /СДВР – 15, ОДМВР, Бургас – 9/. Такива нарушения не са констатирани във Враца, Кърджали и Силистра. В рамките на операция са установени и 8 издирвани лица.\n\r\nЗа сравнение, при предишната операция, проведена от 11.12. до 17.12.2017 г., са проверени общо 19070 водачи и са засечени 297 нарушения - 246 са на водачите, шофирали след употреба на алкохол и 51 - управлявали МПС след употреба на наркотични вещества и техните аналози.", "date": "2018.06.20", "title": "296 пияни зад волана, 91 дрогирани. Само за седмица!"}
{"url": "https://www.dnes.bg/obrazovanie/2018/06/20/pomosht-za-pyrvoklasnici-za-46-hil-deca-po-250-lv.379894", "text": "Еднократната помощ за ученици, записани в първи клас през учебната 2018/2019 г., ще бъде 250 лв., реши правителството. Очаква се да я получат около 46 000 първокласници.\r\nЗадължително условие за получаването на средствата е средният месечен доход на член от семейството за предходните 12 месеца да е по-нисък или равен на 450 лв. За 2018 г. той е увеличен.\r\nПраво да я получат имат семейства, чиито деца са записани в първи клас в държавно или общинско училище за първи път. \r\nПомощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства.\r\nСрокът за подаване на заявлението декларация за отпускане на помощта след записване на детето в първи клас е не по-късно от 15 октомври на текущата учебна година.\r\n ", "date": "2018.06.20", "title": "Помощ за първокласници: За 46 хил. деца по 250 лв. "}
{"url": "https://www.dnes.bg/politika/2018/06/20/ot-1-iuli-socialnata-pensiia-za-starost-se-vdiga-s-5-lv.379900", "text": "Социалната пенсия за старост ще се увеличи от 120,98 лв. на 125,58 лв. от 1 юли. Това предвижда приетото от Министерския съвет постановление.\r\nПромяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост.\r\nТова са пенсиите за военна и гражданска инвалидност, социалната пенсия за инвалидност и персоналната пенсия.\r\nЩе се повишат и нормативно установените добавки към пенсиите, които се определят в процент от социалната пенсия за старост.", "date": "2018.06.20", "title": "От 1 юли: Социалната пенсия за старост се вдига с 5 лв."}
{"url": "https://www.dnes.bg/stranata/2018/06/20/penke-dobre-li-si-evropa-idva-na-kraka-pri-kletata-kravichka.379904", "text": "Чиновници от Европарламента идват на крака при добилата международна слава крава Пенка, обяви собственикът й Иван Харалампиев.\n\r\nЗа чаканите високопоставени гости той разбрал вчера, когато получил обаждане по телефона. \n\r\n\"Не зная точно кой ще идва, но не е български евродепутат. Просто не запомних името. Казаха ми, че искат да видят кравата ми и да се уверят дали всичко, което излезе по медиите е истина. Тъй като не владея чужди езици са подсигурили и преводач, така че очаквам визитата на 27 юни в следобедните часове\", обяви пред \"Монитор\" Харалампиев.\n\n\n\n\n\r\nТой все още очаква разрешение от ветеринарната служба кравата Пенка да бъде върната в животновъдния обект в село Мазарачево. По думите на Харалампиев предстои да бъде направена поредна проверка в стопанството му, която да докаже дали животните се отглеждат в подходяща за тях среда. \r\n                    \r\n                    \r\n\"Когато в началото на миналата седмица излезе решение кравата ми да не бъде умъртвявана, казаха, че в рамките на 5 дни ще ми позволят да я закарам при другите животни. Реално тя от 27 май е в изолатор в село Копиловци. Не разбирам защо отново трябва да ми правят проверка при положение, че стопанството ми е регистрирано и отговаря на всички изисквания\", казва още 61-годишният Иван.\n\r\n\n\r\nКюстендилецът вече се радва и на интерес от страна на германци към Пенка. Наскоро Харалампиев получил картичка с поздравления и 50 евро награда за международно известната крава. \n\r\n\"Обадиха ми се и по телефона на развален българо-руски. Искаха ми сметка в евро, за да ми преведат пари и да подпомогнат животновъдния ми обект. Хората бяха изключително мили и на няколко пъти ме поздравиха за моя борбен дух. Аз от никой нищо не съм искал, но ето! Има добри хора, които искат да ми помогнат\", обяснява още 61-годишният мъж.\n\r\n\n\r\nНе един или двама кюстендилци иска да купят кравата Пенка, за да привличат туристи от цяла свят. \n\r\n\"Ако стопанинът я продава ще му дам двойно по-голяма сума, отколкото я е закупил. Наскоро идваха туристи при мен в Раждавица и те бяха чули за Пенка. Искаха да я видят и да се снимат с нея. Животното наистина се превърна в една атракция\", коментира 42-годишен кюстендилец, който от години развива селски туризъм в селото.\n\r\n\"Ако ще и 10 хил. лв. да ми дадат пак не бих си продал животното. Аз през толкова много перипетии преминах, само и само да си я запазя. Не всичко е пари, при мен водещото е любовта към животните. Ето, сега Пенка е спокойна храни се, няма никакъв проблем\", обяснява още Харалампиев.\n\r\nКравата-беглец придоби международна слава, след като изчезна от животновъден обект в село Мазарачево на 12 май. Две седмици по-късно тя беше открита в съседна Сърбия, а връщането й отново в България беше равносилно на смъртна присъда.\r\nПървоначално беше обявено, че Пенка трябва да бъде умъртвена заради това, че е пребивавала в страна, която не е членка на ЕС, но след като беше дадена гласност на случая и хора от цял свят се застъпиха за спасяване живота на кравата, властите я помилваха.", "date": "2018.06.20", "title": "Пенке, добре ли си? Европа идва на крака при клетата кравичка!"}
{"url": "https://www.dnes.bg/stranata/2018/06/20/sysedski-tormoz-varnenka-gleda-desetki-kotki-v-blok.379921", "text": "Тежка неприятна миризма тормози от години жителите на блок №115 във варненския квартал \"Младост\".\r\nВ основата на проблема, според хората, стои тяхната съседка Веска Иванова, която събира и отглежда десетки котки в апартамента си още от 1994 година.\r\nКотките на Веска се разхождат свободно по первазите на терасите, а Иванова е оставила прозореца на мазето си отворен, за да могат да влизат и улични котки.\r\n\"20 години не можахме да спрем миризмата на котките. Болести вкъщи, кашлици, всеки от моето семейство се чуди къде да се спасява и в други части на България, къде да пътува, само и само да не е тука\", казва съседката Мая Лазарова пред БНТ.\r\nДруга съседка - Димитричка Мирчева, споделя: \"Под жената живея, много пъти сме се разправяли да ги маха, защото се е наводнил целият вход с мравки. Хапят ни, не можем да спим. Аз съм алергична, диабетичка, на диализа. Тя ми каза: Ако искам и кон ще въдя!\"\r\r\n                    \r\n                    След сигнал през 2002 година Районната прокуратура извежда котките от жилището на Веска Иванова.\r\nОт Регионалната здравна инспекция неколкократно са налагали глоби на жената, но тя продължава да прибира животните у дома си.\r\n\"Тя казва, че така си гледа котките и ги обича и толкова. Не можем да се справим с нея. Котките са десетки, те са много\", споделя още Мая Лазарова.\r\nВеска Иванова не е била открита за коментар.\r\nОт кметството в \"Младост\" са издали четири наказателни постановления, но те не са попречили на жената да развъжда котки. Според общинска наредба е забранено да се гледат повече от две животни в апартамент, а при нарушение глобата е от 50 до 500 лева.", "date": "2018.06.20", "title": "Съседски тормоз: Варненка гледа десетки котки в блок!"}
{"url": "https://www.dnes.bg/zvezdi/2018/06/20/kandis-suonepol-stana-maika-na-momchence.379911", "text": "Ангелът на \"Victoria`s Secret\", Кандис Суонепол, роди второто си дете. Супермоделът дари годеника си Ерман Николи с още едно момченце, съобщи Контактмюзик.\r\nЩастливата новина обяви и супермоделът сама в личния си профил в Instagram. Там тя сподели кадър, на който се вижда да държи момченцето си.\r\n\"Благодаря ви много за пожеланията... Нашият малък мъж се роди тази сутрин, у дома и не може да е по-перфектен\", написа тя под кадъра.\r\nКандис съобщи, че е бременна с второто си дете в края на миналата година, а малко след това сподели, че очаква отново момченце.\r\nВижте още за звездите в \r\n ", "date": "2018.06.20", "title": "Кандис Суонепол стана майка на момченце"}
{"url": "https://www.dnes.bg/stranata/2018/06/20/mylniia-ubi-29-godishna-pastirka-v-petrichko.379903", "text": "Мълния удари 29-годишната Валентина Илиева от петричкото село Кукуряхцево и я уби на място. Трагичният инцидент станал в края на миналата седмица, когато младата пастирка и Митко, с когото живеели на семейни начала, прибирали стадото овце, тогава за пореден път започнало да трещи и вали над селото.\n\r\nБурята се разразила в събота следобед. Валентина била на открито място, близо до кошарата, бързайки да прибере стадото в кошарата.\r\nУплашена от поройния дъжд и гръмотевиците тя гушнала две от животинките, когато светкавица от развилнялата се гръмоносна вихрушка се стоварила върху нея и върху няколко от овцете, съобщава \"Монитор\".\n\r\nОт известно време Валентина и Митко живеели като семейство заедно в селото и той вече бил решил в близките дни да й предложи брак.\r\r\n                    \r\n                    Трагедията е голяма въобще за района, коментираха вчера кметове на съседни петрички села. Те бяха единствената семейна двойка в село Кукуряхцево от всичките 34 жители. В района на Огражден планина ги познават като работливи и скромни млади хора\r\n ", "date": "2018.06.20", "title": "Мълния уби 29-годишна пастирка в Петричко"}
{"url": "https://www.dnes.bg/football/2018/06/20/portugaliia-pobedi-maroko-ronaldo-otnovo-geroi.379935", "text": "Португалия победи Мароко с 1:0 в двубой от Група В на световното първенство, игран на стадион: \"Лужники\". \r\nФутболистите на селекционера Фернандо Сантош този път не играха така добре както в предния мач срещу Испания и стигнаха трудно до победата, като герой за \"мореплавателите\" отново се оказа Кристиано Роналдо. Футболистът отбеляза единственото попадение в срещата още в 5-ата минута.\r\n \r\nТака Португалия излезе начело в групата с актив от 4 точки. Сега топката е в Испания, която задължително трябва да стигне до победата, ако иска да продължи към 1/8-финалите на Мондиала.\r\n \r\n", "date": "2018.06.20", "title": "Португалия победи Мароко, Роналдо отново герой"}
