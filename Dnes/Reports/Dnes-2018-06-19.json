{"url": "https://www.dnes.bg/obshtestvo/2018/06/19/dogodina-2000-bylgari-s-pensiia-nad-tavana-ot-1040-leva.379772", "text": "Около 2000 ще са първите българи, които ще вземат пенсия над тавана от 1040 лв. през втората половина на 2019 г. Тогава ще отпадне ограничението на новоотпуснатите максимални пенсии.\n\r\n\"Националният осигурителен институт (НОИ) не разполага предварително с всички необходими параметри, участващи в пенсионната формула, поради което не може да се определи точен размер на най-високата пенсия, отпусната след тази дата\", са обяснили от института пред .\n\r\nСега около 55 000 пенсионери са с таван от 910 лв. От 1 юли 2019 г. техните пенсии ще се увеличат със 130 лв. и ще станат 1040 лв.\r\r\n                    \r\n                    Причината е, че максималната пенсия ще е 40% от максималния осигурителен доход, който в момента е 35%. От тях около 25 000 души ще получат действителните си размери, а останалите близо 30 000 ще останат ограничени на 1040 лв. въпреки реалния им осигурителен принос.\r\nДискусията за отпадане на тавана се води отдавна, но необходимите допълнително около 120 млн. лв. годишно (според разчетите към 2013 г.) спират решението. Според редица експерти ограничението не стимулира по никакъв начин младите хора да се осигуряват на реалните си доходи. От края на 2009 г. има решение на Комисията по дискриминация, че таванът на пенсиите е дискриминационен и парламентът трябва да го премахне. Решението за това бе удължавано няколко пъти.\r\nТаванът на пенсиите е въведен с Кодекса за социално осигуряване още през 1999 г. и е фиксиран на 35% от максималния осигурителен доход, който пък се определя ежегодно с бюджета на Държавното обществено осигуряване.\r\nИнициативен комитет отново поиска отпадането на тавана. Според него той е ограничение, което засяга граждани, чиято трудова дейност е била съпроводена с голямо психическо и физическо натоварване и риск за техния живот - миньори, летци, служители от Ръководство въздушно движение, моряци, енергетици, химици, служители от службите за сигурност.\r\nИнициативният комитет е подготвил петиция и организира подписка в цялата страна. Подписалите се са над 5000 пенсионери. В декларацията се настоява от 1 юли 2019 г. да се индексират пенсиите за осигурителен стаж и възраст с механизма за преизчисляване на основата на средния осигурителен дохода за предходната календарна година с отчитане на средногодишната инфлация за предходните две години.\n\r\nЗаради падането на тавана част от хората отлагат пенсионирането си за догодина с идеята да вземат реалните си пари. Всеки може да направи изчисления за очаквания размер на страницата на НОИ.\n\r\nТака през първите три месеца на тази година с пенсия от 910 лв. са се пенсионирали 394 човека, докато за същия период на предходната година те са били 628.\n\r\nПрез първите три месеца на 2016 г. новоотпуснатите пенсии с таван са били 628, а през 2015 - 914. Броят на българите, придобили право на пенсия през първите три месеца на годината, чиито пенсии са ограничени до 910 лв., е по-висок.\n\r\n\"Към настоящия момент информация за точния брой на лицата не може да бъде предоставена. Пенсиите се отпускат от датата на придобиване на правото, ако заявлението с необходимите документи е подадено в 2-месечен срок от тази дата. В обратния случай пенсията се отпуска от датата на подаване на документите. Срокът за произнасяне от длъжностното лице, на което е възложено пенсионното производство по отпускане на пенсиите, е 4-месечен\", обясниха експерти от НОИ.\r\nОсвен това до определяне на действителния размер на пенсията, когато е установено правото на пенсия от съответния вид, тя се отпуска в минимален размер. След изчисляване на действителния размер, ако има разлика, пенсията се изменя от датата на отпускането ѝ, а разликата се изплаща на пенсионера.\n\r\nЗа да излязат в пенсия през 2019 г., жените трябва да са на 61 г. и 4 месеца и да имат трудов стаж от 35 г. и 8 месеца. Мъжете пък тогава ще се пенсионират на 64 г. и 2 месеца и ще трябва да са се осигурявали 38 г. и 8 месеца.\n\r\nПрез 2017 г. броят на пенсионерите е бил около 2 170 000. 97 637 души са излезли в пенсия миналата година, като това е с 9442 по-малко от 2016 г. От тях лични пенсии са получили 83 541 души, или със 7,7% по-малко от предходната година, сочат данните на НОИ.\n\r\nОсновната причина за по-малкия брой нови пенсионери е увеличението на изискуемия стаж и възраст. Всяка 3-а пенсия, отпусната през 2017 г., е за инвалидност. Общо 25 638 души са се възползвали от тази възможност, като са си извадили решение от ТЕЛК. Това е с 684 по-малко в сравнение с 2016 г.\n\r\n4980 българи са се възползвали от възможността да се пенсионират година по-рано през 2017 г. От 2016 г. влезе в сила правото на работещите в третата категория да излязат в пенсия една година преди да навършат възрастта. Условието е да имат необходимия стаж. Те обаче ще получават пожизнено с по 0,4% по-ниска пенсия за всеки недостигащ месец стаж.\n\r\nОт тази възможност са се възползвали 2705 жени и 2275 мъже. Почти всички са на възраст между 60 и 64 години. Средно те са получили пенсии в размер на 376,72 лв. на месец.\n\r\nМъжете взимат средно със 121,57 лв. по-високи пенсии от жените, което е около 38%. Това е записано във втория годишен информационен бюлетин на Национално осигурителния институт.\n\r\nТака средната пенсия на мъжете е 410,58 лв., а за жените - 298,48 лв. Причината е, че мъжете са получавали по-високи заплати, а и се пенсионират по-късно от жените.\n\r\nСпоред статистиката наетите жени доминират в сектори, в които размерът на заплатата е под средния за страната.\n\r\nНад 40% от наетите жени са работили в преработващата промишленост и търговията, където брутната годишна работна заплата е била под 90% от средната, показва изследване на Националния статистически институт от 2014 г.\n\r\nДруги 23% са били концентрирани в образованието, хуманното здравеопазване и социалната работа – сектори, при които заплатата доближава средната.\n\r\nДанните на НОИ сочат, че средният осигурителен стаж от трета категория труд при пенсиониране с пенсия за осигурителен стаж и възраст през 2017 г. е бил 35,1 г. за жените и 35,7 г. за мъжете.\n\r\n“В този смисъл може да се очаква, че занапред съществуващите разлики в осигурителния стаж на новите пенсионери ще продължат да намаляват”, обясняват от НОИ.\n\r\nВ анализа се посочва, че според последния доклад на Европейската комисия за равенството между жените и мъжете средно за ЕС доходът от пенсии на жените на 65 г. и повече навършени години е с около 38% по-нисък в сравнение с този на мъжете в същата възрастова група.\r\nПрез 2019 г. ще има промени в начина за изчисляване на индивидуалния коефициент на хората.\n\r\nЗа пенсиите, отпуснати след 31 декември 2018 г., при определяне на индивидуалния коефициент няма да се взимат три последователни години от последните 15 г. осигурителен стаж до 1 януари 1997 г. Индивидуалният коефициент вече ще се изчислява само от осигурителния доход за периодите след 31 декември 1996 г. до датата на отпускане на пенсията.\n\r\nКогато обаче лицето няма такъв след 31 декември 1996 г., индивидуалният коефициент ще се изчислява по досегашния ред. Когато осигурителният доход на лицето до 1 януари 1997 г. е за период, по-малък от три години, индивидуалният коефициент се изчислява от този доход.\n\r\nНационалният осигурителен институт разпраща писма до хората 1 г. преди да навършат възрастта за пенсия. В тях има указания какви документи да приготвят и откъде да ги набавят. В момента гражданите трябва да носят в НОИ трудови и осигурителни книжки, удостоверения за пенсиониране от всеки работодател и пр. От догодина се предвижда да има по-облекчена процедура.\r\n\n\r\nОт 1 юли 2018 г. всички пенсии ще се вдигнат с 3,8%. Така минималната от 200 лв. ще стане 207,60 лв. Средната пенсия ще се увеличи с около 14 лв. За социалната също е предвидено увеличение и тя ще е 125,58 лв. Сега тя е 120,98 лв.\n\r\nПромяната в социалната пенсия ще доведе до увеличаване на пенсиите на 62 300 души, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия.\n\r\nЩе се повишат и нормативно установените добавки към пенсиите на още 81 400 души, които се определят в процент от социалната пенсия за старост.\n\r\n8000 сираци, които нямат право на наследствена пенсия, ще получават помощи от държавата от 1 януари 2019 г. Сега те не получават наследствена пенсия, защото починалият родител не е имал достатъчно стаж. Персонални пенсии пък не се отпускат, ако доходът на останалия жив родител надхвърля 75 лв. на човек от домакинството. Размерът на новата помощ за сираци ще се определя всяка година с бюджета.", "date": "2018.06.19", "title": "Догодина: 2000 българи с пенсия над тавана от 1040 лева"}
{"url": "https://www.dnes.bg/zvezdi/2018/06/19/irina-sheik-iznenada-s-kysa-kosa-i-breton.379790", "text": "Ирина Шейк дебютира с драстично новата си прическа на модно шоу в Милано. Красивата половинка на Брадли Купър е отрязала дългите си кестеняви коси, които бяха нейна запазена марка от началото на кариерата ѝ досега.\r\n32-годишната Ирина изглежда доста по-различна и заради бретона си. Руският супермодел се появи с новата си визия на ревюто Dsquared Spring-Summer 2019.\r\nВъпреки промяната, Ирина както обикновено изглеждаше невероятно, облечена с елегантно черно сако, под което сутиен не се загатваше.\r\nСамо преди няколко дни папараци уловиха сексапилната брюнетка, заедно с 43-годишния Брадли и едногодишната им дъщеричка Лия на разходка в парк в Уест Вилидж, Манхатън, като на кадрите тя все още беше с дълга коса.\r\nВръзката на Ирина и Брадли датира от 2015 г. В миналото тя имаше 5-годишни интимни отношения с футболната мегазвезда Кристиано Роналдо.\r\nВижте още новини за звездите в", "date": "2018.06.19", "title": "Ирина Шейк изненада с къса коса и бретон"}
{"url": "https://www.dnes.bg/stranata/2018/06/19/izvadiha-brakonierski-mreji-ot-vodite-na-iazovir-iastrebino.379784", "text": "Бракониерски мрежи и винтери за улов на раци са извадени от водите на язовир \"Ястребино\" край Антоново. Акцията е проведена снощи в тъмната част на денонощието от екип на Централната рибно-опазваща организация (ЦРОО), съобщава БТА.\r\nПри обход на водоема в района под село Трескавец с две лодки доброволците от ЦРОО откриват около 60 метра бракониерски мрежи и 30 винтера за улов на раци. \r\nЗа съжаление, уловената в мрежите риба е била измряла. \r\nОт кошовете, поставени на трудно достъпни места, са извадени и около 5 кг раци. \r\nБракониерските мрежи са изгорени.", "date": "2018.06.19", "title": "Извадиха бракониерски мрежи от водите на язовир \"Ястребино\""}
{"url": "https://www.dnes.bg/obshtestvo/2018/06/19/prikrivat-li-se-lekarski-greshki-v-bolnicite-ili-ne.379822", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Прикриват ли се лекарски грешки в болниците или не ? Темата коментира председателят на Центъра за защита на правата в здравеопазването д-р Стойчо Кацаров пред Bulgaria ON AIR.\n\r\n\"Прокуратурата предявява обвинения за злоупотреба с власт и корупция. Това не се покрива непременно с понятието \"прикриване на лекарски грешки\". Хората очакват да видят наказание и невинаги са прави в това искане\", коментира гостът в предаването \"Денят ON AIR\".\n\r\nД-р Кацаров обаче обяви, че е бил свидетел как \"Медицински одит\" е бил използван срещу хора, които са критикували бившия здравен министър Петър Москов.\r\n                    \r\n                    \r\n\"Приемаме ли, че там всички хора са почтени, а извън \"Медицински одит\" са лоши? Навсякъде е заложена тази погрешна теза - ефективният контрол няма да дойде от администрацията. От гражданите ще дойде\", обясни той. \n\r\nД-р Стойчо Кацаров подчерта, че моделът на този контрол е сгрешен и скандалите ще продължат. Той бе категоричен, че има лимит за лъчетерапия у нас и настоя, че здравният министър Кирил Ананиев не може да го отмени, след като той вече е записан.\n\r\n\"Не остана нищо нелимитирано. В основата на проблемите е монополът на Здравната каса. Чрез монопола политиците имат власт над цялата здравна система\", каза още той.\n\r\nД-р Кацаров е на мнение, че парите в НЗОК се харчат неправилно, тъй като и лекарите, и пациентите били недоволни.", "date": "2018.06.19", "title": "Прикриват ли се лекарски грешки в болниците или не?"}
{"url": "https://www.dnes.bg/notifikacii/2018/06/19/trymp-greshi-che-prestypnostta-v-germaniia-e-ot-migrantite.379771", "text": "Президентът на САЩ Доналд Тръмп внушава, че престъпността в Германия нараства заради миграцията, предизвиквайки силна отрицателна реакция срещу ръководството на страната. Той обаче греши за нивото на престъпността, което е най-ниското от четвърт век.\n\r\nТръмп написа вчера в Тwitter: \"Хората в Германия се обръщат срещу ръководството си и миграцията разклаща и без това нестабилната коалиция в Берлин. Престъпността в Германия нарасна. В цяла Европа направиха голяма грешка, приемайки милиони хора, които толкова силно и агресивно промениха културата им!\"\n\r\nОсновното твърдение, че престъпността в Германия се е увеличила, е невярно, пише Асошиейтед прес /АП/.\n\r\nСпоред официалната статистика за престъпленията, публикувана миналия месец, престъпността в Германия е спаднала с близо 10 процента през 2017 г. в сравнение с предходната година. Полицията е регистрирала общо 5,8 милиона престъпления миналата година в сравнение с 6,4 милиона случая през 2016 г. Това е най-ниското число от 1992 г.\r\n\"Германия е по-сигурна\", заяви министърът на вътрешните работи Хорст Зеехофер след оповестяването на данните. Въпреки това \"има още много какво да се направи\".\n\r\nВъпреки намаляването на тежките престъпления броят на убийствата се е увеличил с 3,2 процента миналата година. Няколко нашумели убийства, за които бяха заподозрени мигранти, бяха на първите страници на вестниците през последните години, а тези, в които заподозрените са германци, бяха отразени по-слабо.\n\r\nТвърдението на Тръмп, че германците \"се обръщат срещу ръководството си\" заради тревогите относно миграцията, частично е вярно, ако, разбира се, съдим по резултатите от проучвания на общественото мнение.\n\r\nОтчасти и поради вниманието, което медиите отделиха на престъпленията с участието на мигранти, обществото стана по-разтревожено от потока от новопристигащи. Това подсили позициите на крайнодясната партия \"Алтернатива за Германия\" и й помогна да привлече нови избиратели за сметка на двете най-големи партии в Германия - дясноцентристкото обединение на канцлера Ангела Меркел и социалдемократите, които заедно формират управляващата коалиция.\n\r\n\"Алтернатива за Германия\" зае трето място на парламентарните избори миналата година. Скорошно проучване на социологическата агенция \"Форза\" показа, че подкрепата за обединението на Меркел е 30 процента, а за социалдемократите - 16 процента, само с един повече от 15-те процента на \"Алтернатива за Германия\". Проучването, включващо 2502 души и проведено от 11 до 15 юни, има допустима статистическа грешка три процента.\n\r\nМеркел, която сега е в четвъртия си мандат, все още има одобрение от 51 процента съгласно проучването на \"Форза\".\n\r\nТръмп не дава никакви примери как мигрантите \"силно и агресивно\" са променили европейската култура, а само погрешно твърди, че престъпността в Германия се е увеличила.\n\r\nВъпреки забележимото по-скорошно увеличаване на броя на новопристигналите в градовете, по нищо не личи германската култура да е ерозирана от наплива на повече от един милион кандидатстващи за убежище от 2015 г., предимно от мюсюлмански страни.\n\r\nКоледните базари продължават да са популярни в цялата страна и привличат хора от всякакви култури и религии. Мюсюлманската забрана на свинското и алкохола не е намалила германския апетит за братвурстчета и бира, съдейки по огромните тълпи, изпълващи палатките на ежегодния мюнхенски бирен фестивал Октоберфест, и изключително популярните пакети с евтин пилзнер и вурстчета на грил за Световното първенство, които се продават в по-евтините магазини за хранителни стоки. А честите в Германия нудистки слънчеви бани в обществените паркове не са предизвикали някакво бурно възмущение у религиозните консерватори.\r\n/БТА/", "date": "2018.06.19", "title": "Тръмп греши, че престъпността в Германия е от мигрантите"}
{"url": "https://www.dnes.bg/obrazovanie/2018/06/19/kaji-baba-tenkiu-decata-da-uchat-chujd-ezik-ot-malki.379815", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изучаването на чужди езици отдавна не е само каприз, а повече от необходимост и дори често задължение. В ерата на свободното придвижване се изискват базови познания по чужд език, за да можеш бързо и лесно да се справиш със ситуации в чужди държави. Компаниите от своя страна също изискват от бъдещите си служители не само знание по един чужд език, а и владеенето на втори, който се счита за предимство. \n\r\nПредложение на Европейската комисия цели да направи изучаването на два чужди езика задължително за децата.\n\r\nВъзможно ли е обаче това да се случи и на каква възраст могат малчуганите да започнат тяхното изучаване – в предаването \"Директно\" по \r\n                    \r\n                    \r\n\"ЕК много са закъснели с това предложение, да не говорим за българската образователна система. Език се учи в най-ранна детска възраст, защото тогава той просто не се учи – децата проговарят. Много е важно родителите да се възползват от тази възможност на мозъка при децата да възприемат\", коментира тя.\n\r\nСпоред нея родителите могат да поставят детето си в чуждоезикова среда още в първите дни от неговия живот.\n\r\nВъзможностите са много – родителите да говорят на чужд език вкъщи, то да посещава детски градини, в които се говори само на друг език. \n\r\n\"Когато се говори на два езика в семейството от ранна детска възраст, децата стават по-успешни. Всички родители трябва да са наясно, че това е най-големият подарък, който могат да направят на детето си.\", сподели в предаването Елена Немцова.", "date": "2018.06.19", "title": "Кажи баба \"Тенкю!\" - децата да учат чужд език от малки"}
{"url": "https://www.dnes.bg/obshtestvo/2018/06/19/merkel-osyznala-greshkata-si-s-migrantite.379820", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        По данни на европейската агенция за охрана на границите \"Фронтекс\" през последните пет месеца на 2017 г. през Гърция в Европа са преминали най-много мигранти - 19 800 души. За същия период на годината в Италия са пристигнали 13 450 мигранти, а в Испания – 8500.\n\r\nСпоред журналиста Симеон Василев бежанската криза е все още актуална на Стария континент, но е хубаво, че държавниците вече са го осъзнали ясно.\n\r\n\"През последните 3 години Меркел осъзна грешката си за мигрантските потоци, защото законите за бежанците в Германия бяха много силно затегнати, но твърде късно. Бежанските потоци са един много сериозен проблем, който в най-скоро време трябва да бъде решен\", категоричен бе журналистът в студиото на \"Денят ON AIR\".\r\n                    \r\n                    \r\nПо думите му, ако Ангела Меркел не oвладее кризата, ЕС ще продължи да се разделя на лагери по отношение на бежанците.\n\r\n\"Много наноси трябва да се махнат от европейските реки. През 2015 г. бяха пуснати неконтролируемо бежанците в Европа, без да се вземе мнението на европейските съюзници. Меркел премина през много тежки избори и си дава ясна сметка какви проблеми има\", обясни Василев пред .\n\r\nТой е на мнение, че всички европейски страни членки трябва да излязат с общо решение на въпроса за бежанските потоци.\n\r\n\"Ако Меркел не се справи и правителството се разпадне, това ще бъде прецедент за Германия. Това ще означава, че ще има нови избори и ще се търсят нови партньори. Това ще е най-лошият сценариий - както за Германия, така и за Европейския съюз\", допълни Симеон Василев\r\n ", "date": "2018.06.19", "title": "Меркел осъзнала грешката си с мигрантите "}
{"url": "https://www.dnes.bg/cars/2018/06/19/volvo-shte-pravi-koli-ot-plastmasovi-butilki.379775", "text": "Шведският производител Volvo реши да помогне на човечеството да се справи с боклука и затова частично ще оборудва автомобилите си с елементи от рециклируеми материали. До 2025 г. приблизително една четвърт от колите на бранда ще получат части от рециклирана пластмаса.\r\nШведите вече с гордост говорят за модела си Volvo XC60 T8. Хибридният кросоувър получи някои елементи, които не са направени от конвенционална пластмаса, а от рециклируема. В същото време разработчиците твърдят, че това не оказва влияние върху качеството на продукта.\r\nПодът е направен от пластмасови бутилки и термопластмаса, както и от отпадъци от памучни продукти. За седалките и използван материал, в който има влакна от термопластмасови бутилки. Двигателният отсек на модела получи шумоизолация от материали, получени при обработката на стари седалки на автомобили Volvo.\r\r\n                    \r\n                    По-рано в компанията Volvo Cars бяха обявали пълен отказ от използване на пластмасови изделия за еднократна употреба в офиси и по време на събития до края на 2019 г. До 2025 г. шведите ще организират своята работа така, че техните предприятия да не влияята върху климата на Земята.\r\n\r\n \r\n ", "date": "2018.06.19", "title": "Volvo ще прави коли от... пластмасови бутилки"}
{"url": "https://www.dnes.bg/blizak-iztok/2018/06/19/ima-li-izhod-ot-arabsko-izraelskata-zadynena-ulica.379778", "text": "Решението на Доналд Тръмп да прехвърли посолството на САЩ от Тел Авив в Ерусалим, с което Вашингтон призна този град за столица на Израел, нарушавайки всички документи на ООН, предизвика мощна вълна от възмущение в света. \n\r\nЦеремонията за откриване на посолството, обвързана със 70-ата годишнина от създаването на Държавата Израел, доведе през май до кръвопролитни сблъсъци, при които бяха убити десетки палестинци, а огромен брой - тежко ранени. Трагичните събития подействаха като детонатор, безпрецедентно засилвайки напрежението в цял Близък изток.\n\r\nПалестинският лидер Махмуд Абас отказа всякакви преговори с израелски официални лица (официално те са замразени от 2014 г., б. а.) и спря да контактува с американците. Общата ситуация стана толкова критична, че някои западни политолози побързаха да констатират: проектът, предвиждащ в бившата британска мандатна територия Палестина да бъдат създадени две държави - арабска и еврейска, дори да не е погребан завинаги, понесе съкрушителен удар.\r\n                    \r\n                    \r\nПорой от яростни критики връхлетя правителството на Бенямин Нетаняху, обвинено, че постепенно анексира Западния бряг на р. Йордан. Строежът на нови израелски селища там продължава и според оценки на американския печат в новоизградените живеят вече над 100 000 израелци повече, отколкото допускат схемите за разделение, обсъждани в края на миналия век. Впрочем трябва да посочим, че след решение на върховния съд израелските власти събориха на 12 юни 15 къщи на израелски заселници, построени на спорни територии, пише Вениамин Попов, \"Независимая газета\".\n\r\nСъщевременно ситуацията по места започна все повече да зависи от демографския фактор. През март 2018 г. самите израелци признаха, че броят на евреите и на арабите из териториите между Средиземно море и р. Йордан се е изравнил: на Западния бряг живеят 2,7 милиона палестинци, 2 милиона има в Газа и още 1,84 милиона - в самия Израел. Общо те доближават числеността на еврейското население. Но запазят ли се днешните темпове на раждаемост, евреите много скоро може да станат малцинство.\n\r\nОще един характерен факт. През 2013 г. израелският кмет на Ерусалим Нир Баркат бе избран с гласовете на 111 хил. души. Повечето палестинци, живели тогава в анексиран Източен Ерусалим, бойкотираха вота. Не е изключено обаче един ден тъкмо палестинците - това са 180 хил. граждани на Държавата Израел и данъкоплатци с право да гласуват на общински избори - да изберат свой собствен кмет.\n\r\nЩе припомним в тази връзка неотдавнашната статия на Томас Фридман, наблюдател на \"Ню Йорк таймс\", в която той \"съветва\" двата милиона жители на Газа да се строят в колони и да маршируват към израелската граница - в едната ръка с маслинова клонка, а в другата с плакат: \"Две държави за два народа\", настоявайки да се подпише мирен договор въз основа на границите от 1967 г.\n\r\nСлед всичко това се налага да разкажем за един бързо наближаващ проблем, който може да застраши самата възможност там да живеят хора. Става дума за неизменните от памтивека проблеми с водата и околната среда в региона, нахлуващи все повече в политиката. В Близкия изток зачестяват периодите на суша, повишават се средногодишните температури, бързо се изчерпват водоизточниците.\n\r\nСветовната организация по метеорология регистрира през април най-високите досега температури в региона - 50,22 градуса по Целзий. Вече няколко години Ивицата Газа е в пълна блокада и всички инфраструктурни проекти там остават в критично състояние. Това означава, че в Средиземно море всеки ден се изхвърлят към 100 милиона литра канализационни отпадъци. Носени от морски течения, повечето от тях се насочват на север, към израелския град Ашкелон и туристическите му плажове. В същия град се намира и вторият по значение израелски завод за опресняване на морска вода. Знае се, че Израел получава чрез опреснители 80 на сто от питейната си вода, а 15 процента от този обем осигурява заводът в Ашкелон. Но властите вече неведнъж са го спирали, защото филтрите не смогват да пречистват идващата от Газа вода.\n\r\nОсвен това водоносният пласт в Газа се изтощава. Всяка година валежите го подхранват с 60 милиона куб. м, но жителите на Газа вече над 10 години изпомпват от този слой по 200 милиона кубика, съответно там се засмукват морска вода и канализационни отпадъци. Според някои оценки хората в Газа харчат близо 30 на сто от доходите си за покупка на чиста вода. Нищо чудно до няколко години протестите по границата с Израел да не се организират от групировката Хамас, а от родители на деца, болни от тиф или холера.\n\r\nВ столицата на Йордания Аман, чието население рязко нарасна заради притока на сирийски бежанци, много от жилищните сгради вече получават вода само по 12 часа в денонощието. Може би тъкмо тази заплаха за населението на Израел ще подбуди най-сетне мълчаливото мнозинство в страната към действия, които да му гарантират истинска сигурност. Екологията може да успее там, където се провалиха политиците.\r\n \r\n/БТА/\r\n ", "date": "2018.06.19", "title": "Има ли изход от арабско-израелската задънена улица?"}
{"url": "https://www.dnes.bg/temida/2018/06/19/pusnaha-sreshtu-podpiska-podkupniia-kmet-na-voiniagovo.379816", "text": "Районна прокуратура-Карлово привлече като обвиняем Тодор Танковски, кмет на село Войнягово, по досъдебно производство за опит за лично укривателство с цел имотна облага, съобщиха от държавното обвинение. \n\n\r\nПо досъдебното производство се извършват процесуално-следствени действия, уточняват от обвинението. \r\nТанковски бе арестуван вчера в Карлово и обвинен, че е взел 150 лева, за да прикрие незаконно добиване на инертни материали от река Стряма. \r\nС постановление на Районна прокуратура-Карлово обвиняемият е с взета мярка за неотклонение \"подписка\".\r\n ", "date": "2018.06.19", "title": "Пуснаха срещу \"подписка\" подкупния кмет на Войнягово"}
{"url": "https://www.dnes.bg/politika/2018/06/19/socialna-karta-i-registyr-za-horata-s-urejdaniia.379821", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пътят за решаването на проблемите на хората с увреждания и майките, които отглеждат деца с увреждания, минава през контрола. Трябва да се изготви социална карта и регистър, чрез които да се следят нуждите на такива хора. Това каза заместник-министърът на труда и социалната политика Султанка Петрова в \"Денят ON AIR\". \n\n\r\nДнес стана ясно, че няма да има отделен закон за личната помощ. Това реши след двучасови дебати Националният съвет на хората с увреждания. Така исканията на майките на деца с увреждания не се удовлетвориха.\n\r\nСпоред министъра има много законодателства, които уреждат различните проблеми на хората с увреждания, но всички са разпръснати и така не става ясно нито какви са правата, нито какви са задълженията им.\r\n                    \r\n                    \r\n\"Нужен е и един общ кодекс, в който да бъде сложен всеки един закон, отнасящ се за тази група хора в обществото. Средствата, които се отделят, са огромни, но те все пак не достигат. В същото време трябва да е ясно, че не само Министерството на труда и социалната политика е отговорно по този казус. За да се реши проблемът трябва да се работи комплексно - с всички български институции\", обясни Султанка Петрова пред .\n\r\nТя е категорична, че отглеждането на едно такова дете с увреждания е доста специфично и затова трябва да се стимулира предприемачеството да създава все повече и повече работни места за такива хора.\n\r\nПо думите на Петър Нанчев - директор на дирекция \"Стратегическо планиране и демографска политика\", една от иновативните политики, които се въвеждат в последно време, е да се стимулира бизнесът, който създава повече социални проекти.\n\r\n\"Класическият работодател изпитва страхове да наема хора с увреждания, но пазарът на труда се изменя и вече не е такова положението. В България има около 4 800 фирми, осигуряващи работа на хора от уязвими групи\", допълни още Нанчев.", "date": "2018.06.19", "title": "Социална карта и регистър за хората с уреждания"}
{"url": "https://www.dnes.bg/kino/2018/06/19/mama-mia-mejduzvezdni-voini-filmov-turizym.379786", "text": "Чували ли сте за филмов туризъм? За разлика от винения, при който може да посетите най-различни кътчета у нас и чужбина, за да дегустирате алкохол, този е съвсем различен. Негови почитатели са киноманите, които дават луди пари, за да стъпят по местата, на които са снимани едни от най-популярните филми.\n\r\nАндреа Дейвид е от онези пътешественици, които не се задоволяват само с забележителности, а разпитват за различни истории и обичат да правят снимки от своите обиколки в чужбина. Тя е създателка на сайта Filmtourismus.de, където споделя най-вълнуващите си преживявания. Тя обича да гледа стари и нови филми и да посещава снимачните им площадки. Понякога такива са известни улици или музеи, малки спретнати къщи, студия, както и много природни красоти. \r\n                    \r\n                    \r\nЕдин от любимите филми на Андреа е \"Игра на тронове\". Тя е гледала всичките му сезони и знае любопитни подробности за снимачния процес. Затова изкарва снимки с няколко сцени с \"майката на драконите\" - Денерис Таргариен. След това отива на точните локации, на които са заснети и ги налага на фона, като прави нови. Получават се фотоси, които съчетават бъдещето - моментът, в който тя посещава конкретното място и миналото – моментът от филма. \n\r\nМомичето от Хамбург разказва най-интересното, което й се е случило по време филмовия туризъм, на своя личен сайт. То е посетило част от снимачните площадки на \"Междузвездни войни\", \"Хубава жена\", \"Сам вкъщи\", \"Мръсни танци\", \"Мама миа\" и много други. Има и карта, на която зачерква града или държавата, в която е била. А в блога й ще намерите азбучен каталог на филмите и безброй снимки в стил \"поглед в бъдещето\". \n\r\nВижте още от интересните снимки на Андреа в галерията на ", "date": "2018.06.19", "title": "\"Мама миа\", \"Междузвездни войни\"... Филмов туризъм"}
{"url": "https://www.dnes.bg/politika/2018/06/19/osnovniiat-risk-za-sigurnostta-na-es-bejancite.379819", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бежанците са основен риск за сигурността на целия Европейски съюз и на държавите, които са притегателен център за тях. Този извод направи бившият военен министър Ангел Найденов пред Bulgaria ON AIR.\n\r\nДанни на европейската агенция за охрана на границите \"Фронтекс\" показват, че за последните пет месеца на 2017 година през Гърция са преминали най-много мигранти – 19 800. За същия период на годината в Италия са пристигнали 13 450 мигранти, а в Испания – 8500.\n\r\nНайденов не очаква бързо решение на проблема с бежанците, но открои 3 извода, които трябва да бъдат направени:  досегашната политика е била дълбоко погрешна, условията, при които се предоставят бежанци на държавите са се оказали неадекватни, необходима е радикалана промяна.\r\n                    \r\n                    \r\nГостът в предаването \"Денят ON AIR\" посочи предложенията за промени, които България лансира и добави, че сме част от заинтересованите страни от въвеждането на нови правила спрямо бежанците.\n\r\n\"Регламентът предвижда регистрация да се извършва до определено ниво. Когато се стигне съответния коефициент на насищане, бежанците се насочват за регистрация в трета страна, като нямат право на избор\", обясни Найденов.\n\r\nТой отбеляза, че потенциалът на бежанската вълна се оценява на около 6,8 млн. души, от които 4 млн. са на територията на Турция, а 2,8 млн. са на територията на Северна Африка.\n\r\n\"Опасността остава\", подчерта бившият военен министър и предположи, че в скоро бъдеще няма да има обща европейска армия.", "date": "2018.06.19", "title": "Основният риск за сигурността на ЕС - бежанците"}
{"url": "https://www.dnes.bg/usa/2018/06/19/upadykyt-na-amerikanskata-imperiia-otrichat-se-tradicionni-cennosti.379783", "text": "Американското правителство води политика, при която буквално изтръгва децата от ръцете на техните родители и ги праща в затворени центрове (които, както твърдят официални лица, не са клетки - о, не). Американският президент настоява правораздавателните органи да спрат да разследват неговите сподвижници, а вместо това да преследват политическите му противници. Той обижда демократичните съюзници (на САЩ), като в същото време хвали диктатори убийци. А глобалната търговска война изглежда все по-вероятна, пише Пол Кругман, \"Ню Йорк таймс\".\n\r\nКакво е общото между тези неща? Очевидно е, че всички те са свързани с характера на човека, обитаващ Белия дом - несъмнено най-лошото човешко същество, което някога е заемало този пост. Но тук има и по-широк контекст, свързан не само с Доналд Тръмп. Това, което наблюдаваме, е системно отрицание на традиционни американски ценности - ценностите, които фактически направиха Америка велика.\r\n                    \r\n                    \r\nАмерика отдавна е могъща страна. Ние, например, излязохме от Втората световна война със степен на икономическа и военна хегемония, непозната от времената на Древния Рим. Но нашата роля в света винаги е означавала нещо повече от пари и оръжия. Тя бе свързана и с нашите идеали: Америка бе символ на нещо по-голямо от самата себе си - символ на свобода, човешки права и върховенство на закона като универсални принципи.\n\r\nНие, разбира се, често не сме били на нивото на тези идеали. Но те бяха реални и бяха важни. Много страни са следвали расистка политика. Но когато шведският икономист Гунар Мюрдал написа през 1944 г. своята книга за нашия \"негърски проблем\", той го нарече \"Американска дилема\", защото ни виждаше като страна, чиято цивилизация носи \"духа на Просвещението\" и чиито граждани винаги в някаква степен са разбирали, че нашето отношение към чернокожите е в разрез с нашите принципи.\n\r\nИ неговото убеждение, че в Америка има едно ядро на порядъчност - а може би дори и на доброта, бе по-късно потвърдено от възхода и успеха, макар и непълен - на движението за граждански права.\n\r\nНо какво общо има американската доброта - която така често неоснователно превъзнасяме, но която все пак е реална - с американската мощ, да не говорим за световната търговия? Работата е там, че в продължение на 70 години американската доброта вървеше ръка за ръка с американското величие. Нашите идеали, и фактът, че другите страни знаеха, че ние държим на тези идеали, ни правеха различна велика сила - такава, която вдъхваше доверие.\n\r\nПомислете само: в края на Втората световна война ние и нашите британски съюзници практически владеехме голяма част от света. Можеше да станем постоянни окупатори и/или да поставим сервилни марионетни правителства - така, както Съветският съюз направи в Източна Европа. Да, ние (наистина) направихме това в някои развиващи се страни. Историята на нашите отношения с Иран, например, не е толкова \"чиста\".\r\nГлавното, което правехме, обаче, бе да помагаме на победените си врагове да си стъпят на краката, установявайки демократични режими, които споделяха нашите основни ценности и ни станаха съюзници в отстояването им.\n\r\nТ.нар. \"Пакс Американа\" бе един вид империя. Америка за дълго време, естествено, бе първа сред равни. Но в исторически план тя бе една забележително \"добра\" империя, споена от \"мека сила\" и уважение, вместо от (брутална) сила. (Тук се налагат и някои паралели с древната Римска империя, но това е друга история.)\n\r\nМоже би се изкушавате да разглеждате международните търговски споразумения, които, по думите на Тръмп, са ни превърнали в \"детска касичка, от която всеки краде\", като съвсем отделен проблем, но това изобщо не е така. Тези търговски споразумения имаха за цел (и я постигнаха) да направят Америка по-богата, но освен това от самото начало имаха смисъл, който не се свеждаше само до долари и центове.\n\r\nВсъщност, съвременната световна търговска система до голяма степен бе рожба не на икономисти и на бизнес интереси, а на Кордел Хъл - дългогодишния държавен секретар при президента Франклин Рузвелт, който вярваше, че \"проспериращата търговия между страните\" е съществен елемент от изграждането на \"траен мир\". Затова можем да разглеждаме следвоенното създаване на Общото споразумение за митата и търговията (ГАТТ) като част от същата стратегия, която почти едновременно доведе до възникването на \"Плана Маршал\" и на НАТО.\n\r\nТака че всички неща, които се случват сега, са звена от една верига. Извършващите се жестокости на границата, атаките срещу върховенството на закона в страната, нападките срещу демократичните лидери едновременно с хвалбите за (световните) гангстери и скъсването на търговските споразумения - всичко това води към отказ от американската изключителност, към загърбване на нашите идеали, които ни направиха различни от други мощни държави.\n\r\nОтхвърлянето на нашите идеали няма да ни направи по-силни, напротив, ще ни отслаби. Ние бяхме лидер на свободния свят, морална, а не само финансова и военна сила. Сега се отказваме от всичко това.\n\r\nНещо повече, това е дори против собствените ни интереси. Америка днес далеч не е такъв хегемон, какъвто беше преди 70 години. Тръмп се заблуждава, ако си мисли, че другите страни ще клекнат пред неговите заплахи. И ако вървим към пълна търговска война, което изглежда все по-вероятно, и той, и онези, които гласуваха за него, ще бъдат шокирани от резултата: някои отрасли ще спечелят, но милиони работници ще бъдат изхвърлени.\n\r\nТака че Тръмп не прави Америка отново велика. Той изхвърля нещата, които ни направиха велики, и ни превръща просто в поредната (държава) хулиган - такава, чието хулиганско поведение далеч няма да е толкова ефикасно, както той си мисли.\r\n/БТА/\r\n ", "date": "2018.06.19", "title": "Упадъкът на американската империя – отричат се традиционни ценности"}
{"url": "https://www.dnes.bg/stranata/2018/06/19/resheno-chitalishteto-v-shipka-stava-pametnik-na-kulturata.379808", "text": "\n\r\nПо време на среща на министъра на културата Боил Банов и кметовете на Казанлък и Шипка бе решено читалището в Шипка да получи статут на паметник на културата, съобщи \"Булфото\". Така читалището ще има възможност за финансиране на ремонтите по европейски програми. \n\n\r\nЩе бъде обявена и дарителска сметка за набиране на средства от граждани, които искат да помогнат за възстановяване на читалищната сграда.\r\nПървото, което ще бъде направено е спиране на течовете от покрива. Реалните строителни дейности ще започнат в началото на следващата година.\r\nНе по-малко от 3 милиона лева ще е сумата за цялостната реконструкция на читалищната сграда.\r\nЧиталището в град Шипка се руши от 30 години, снимки в социалните мрежи събудиха интереса към съдбата на красивата фасада.\r\n ", "date": "2018.06.19", "title": "Решено: Читалището в Шипка става паметник на културата"}
{"url": "https://www.dnes.bg/index/2018/06/19/tia-e-elica-lukanova-blesna-nad-548-abiturientki.379798", "text": "\n\r\nЕлица Луканова от столичното 118 СУ \"Акад. Людмил Стоянов\" се окичи с приза \"Най-красивата абитуриентка\" на 2018 година.\r\nПобедителката се открои с визия и поведение сред конкурентките си. А те бяха общо 548 прелестни момичета от страната и чужбина.\n\r\nЖурито на 12-ото издание на конкурса в състав Ивайло Захариев, Дария Симеонова, Калоян Минев и фаворитката от миналогодишния конкурс Мила Слепцова се насладиха на 2236 снимки, на които бяха запечатани най-щастливите и безценни мигове от баловете на зрелостничките.\n\r\nЕлица Луканова е имала двоен празник на бала си. Освен завършването на средното си образование, тя е отпразнувала и 19-ия си рожден ден. Амбицията й е да следва \"Банкиране\", а през лятото няма да си губи времето, от месец юли започва работа.\r\nЕлица спечели СПА ваканция за двама в апартхотел \"Лъки Банско\", включваща две нощувки в \"Студио Лукс\", колие от бяло злато, една перла и четири диаманта, което е ръчно изработено, както и парфюмна вода, душ-гел и лосион за тяло като всички участнички в красивата надпревара.", "date": "2018.06.19", "title": "Тя е! Елица Луканова блесна над 548 абитуриентки"}
{"url": "https://www.dnes.bg/notifikacii/2018/06/19/konfliktite-po-sveta-nai-mnogo-za-poslednite-30-godini.379813", "text": "Генералният секретар на ООН Антониу Гутериш заяви, че броят на страните, участващи в конфликти, е най-големият за последните 30 години, а този на загиналите хора в конфликти се е увеличил десетократно от 2005 г. насам, предаде БТА като цитира Асошиейтед прес. \n\n\r\nГутериш каза това пред репортери в Осло, където взе участие в среща, посветена на мироопазването.\n\r\nТой допълни, че \"ситуациите с използване на насилие\", които могат да се определят като войни въз основа на броя на жертвите в тях, са се увеличили трикратно от 2007 г. За същия период от време с 60 процента са се увеличили и така наречените \"конфликти с нисък интензитет\", допълни генералният секретар.\r\nГутериш добави, че наред с регионалните конфликти глобалният тероризъм представлява нов вид борба, която \"може да удари навсякъде по всяко време\".\n\r\nВърховният комисариат на ООН за бежанците заяви, че през миналата година принудително разселените по света са били около 69 милиона души, бягащи от войни, насилие и преследвания, което е рекорден брой.", "date": "2018.06.19", "title": "Конфликтите по света - най-много за последните 30 години "}
{"url": "https://www.dnes.bg/politika/2018/06/19/radev-bez-kompromis-za-ohranata-na-vynshnite-granici-na-es.379812", "text": "Охраната на външните граници на ЕС трябва да се засили безкомпромисно.  Това заяви президентът Румен Радев в Братислава, на съвместна  пресконференция със словашкия си колега Андрей Киска.\r\nБългарският  държавен глава е на официално посещение в Словашката република, където  беше посрещнат с тържествена церемония пред Президентския дворец.\r\nОще в началото на миграционната криза България имаше много по-трезво поведение от много европейски държави, посочи българският президент.\n\r\nРумен Радев и Андрей Киска бяха единодушни, че ЕС се нуждае от единно решение по отношение на миграционната политика, съобщиха от прессекретариата на държавния глава.\r\n\"Европа най-сетне започна да осъзнава значимостта на тази криза. Всички вече установихме, че политиката на отворени врати е вредна не само за Европа, но тя е вредна особено и за държавите, от които идват мигрантите“, заяви българският президент и уточни, че мигрантите не бива да абдикират от решаването на проблемите в собствените си страни.\r\n  \r\nВърховенството на закона беше друга тема от разговорите на двамата държавни глави. По думите на президента Радев както обществото в България, така и в Словакия има интерес от установяване на високи антикорупционни практики.\r\r\n                    \r\n                    \"За нас европейска интеграция означава приемане на европейски модели и стандарти в борбата с корупцията и престъпността\", заяви Румен Радев. Андрей Киска каза, че България и Словакия трябва да изпълняват задълженията си, произтичащи от членството им в ЕС и НАТО и да са непримирими в борбата с корупцията. \n\r\nРумен Радев и Андрей Киска се обединиха около мнението, че необходими условия за приемане на европейската валута са прозрачна среда на управление, строг банков надзор и решителни действия срещу порочни корупционни практики. Българският президент изтъкна необходимостта от детайлен анализ и национален план на действие при влизане в Еврозоната.\n\r\nСловакия може да сподели с България опита си за въвеждане на еврото, подкрепяме ви за влизането в Еврозоната и в Шенген, отбеляза словашкият президент. \n\r\nПо време на срещата Румен Радев изрази интереса на страната ни за последващо задълбочаване на сътрудничеството със Словакия в сферите на автомобилостроенето, туризма, информационните технологии и енергетиката. Енергийният проект \"Ийстринг\" е приоритет не само за България и Словакия, а и за ЕС, защото ще позволи диверсификация и обезпеченост на доставките чрез свързване на газопреносната мрежа на Централна, Западна и Югоизточна Европа, заяви Румен Радев.\r\nКато доказателство за добрите отношения между двете страни президентът Киска изтъкна факта, че всяка година 100 хил. словашки граждани посещават България и допълни, че принос за това имат двете директни самолетни линии между държавите ни. \n\r\nПо време на срещата двамата президенти обсъдиха и процеса на модернизация на военно-въздушните сили на двете държави. Словашката република, както и България, е в процес на проучване на оферти за закупуване на нови изтребители.\r\nВ отговор на въпрос за критериите за избор, зададен от словашки журналисти, Румен Радев заяви, че процедурата по покупка трябва да се проведе в условията на прозрачност, обективност и конкуренция, а политиците, които взимат решения, не бива да пренебрегват военната експертиза, защото те няма да са тези, които ще носят риска при полет, а поддръжката и разходите по самолетите ще продължат много дълго, след като те не са вече в политиката.\r\n\"Обикновено превес вземат геополитическият критерий и финансовият, но не трябва да забравяме, че цената на покупката е много по-малка от цената, която се плаща за поддържането в течение на десетилетия след покупката на самолети\", заяви президентът.", "date": "2018.06.19", "title": "Радев: Без компромис за охраната на външните граници на ЕС!"}
{"url": "https://www.dnes.bg/notifikacii/2018/06/19/edni-rom-dvama-v-italiia-broiat-koito-ne-e-mesten-da-si-hodi.379814", "text": "Поисканото от италианския вътрешен министър и лидер на крайнодясната \"Лига\" Матео Салвини преброяване на ромите предизвика смут в управляващата коалиция и възмущение от страна на опозицията, предаде Франс прес.\n\r\nДнес Европейската комисия, запитана по темата, припомни, че \"общото правило е, че не може да се експулсира даден гражданин въз основа на етнически критерии\".\n\n\r\nНай-острите реакции на предложението на вицепремиера Салвини обаче дойдоха от Италия, включително от новото популистко правителство. Другият вицепремиер - лидерът на Движение \"5 Звезди\" Луиджи Ди Майо напомни, че преброяването на част от населението по етнически признак е в нарушение на закона в Италия.\r\n\"Радвам се да науча, че Салвини отхвърли всякаква хипотеза за изготвяне на досиета и преброяване на имигрантите, защото ако нещо е противоконституционно, то не може да се извършва\", заяви Ди Майо снощи.\n\r\nВчера Матео Салвини предложи преброяване на ромската общност в Италия, за да се улесни експулсирането на незаконно пребиваващите чужденци сред тях, понеже, по думите, \"италианските роми за жалост трябва да си ги държим у нас\".\n\r\nТези думи предизвикаха вълна от възмущение сред опозицията и смут в редиците на правителството.\n\r\nСалвини обаче отрече твърденията, че иска да се правят досиета на живеещите в Италия роми или да им се взимат пръстови отпечатъци и увери, че е загрижен за съдбата на децата в тази общност.\n\r\n\"Не възнамеряваме да правим досие или да снемаме пръстови отпечатъци от когото и да било, целта ни е да направим оценка на положението в лагерите на ромите\", заяви Салвини снощи. \"Някои говорят за \"шок\", защо? Аз мисля само за горките деца, които са учени да крадат и да нарушават закона\", добави той в Туитър.\n\r\nДнес, видимо подразнен от критиките, Салвини потвърди първоначалното си намерение.\n\r\n\"Няма да отстъпя и продължавам напред! Италианците и сигурността им са на първо място\", написа той в Туитър.\r\nНяма официални данни за броя на ромите в Италия, но според близко до тази общност сдружение те са между 120 000 и 180 000, повечето с италианско гражданство.\n\r\nЛявата опозиция остро реагира на предложението на Салвини, което й напомня за расовите закони, приети по време на фашисткото управление през 30-те години.\n\r\n\"Италия се върна в 1938 г.\", когато бяха приети тези закони, насочени срещу италианските евреи, заяви в Туитър сенаторката от левоцентристката Демократическа партия Моника Чирина.\n\r\n45-годишният Матео Салвини е почти постоянно в светлината на прожекторите на политическата сцена откакто стана вътрешен министър на 1 юни.\n\r\nМиналата седмица той се превърна в основна новина със забраната си да бъде допуснат в италианско пристанище хуманитарният кораб \"Акуариус\" с 630 мигранти.\n\r\nТвърдата антиимигрантска реторика на Салвини и мерките му срещу хуманитарни кораби с имигранти са все по-популярни сред избирателите, отбелязва ДПА. Според италианските медии Салвини все повече засенчва съюзника си в правителството Движение \"5 Звезди\", въпреки че то взе близо двойно повече гласове на парламентарните избори от 4 март. Последните проучвания на избирателните нагласи показват, че \"Лигата\" на Салвини вече е с 25 процента подкрепа спрямо получените на 4 март 17 процента, а Движение \"5 Звезди\" губи рейтинг, отбелязва Франс прес, цитирана от БТА.", "date": "2018.06.19", "title": "Едни ром, двама ... в Италия броят, който не е местен да си ходи!"}
{"url": "https://www.dnes.bg/obshtestvo/2018/06/19/sinopticite-prognozirat-sled-9-iuli-bez-prognoza-za-vremeto.379777", "text": "Синоптиците от Националния институт по метеорология и хидрология при БАН предупредиха, че ако не бъдат изпълнени исканията им, ще престанат да изпълняват националните и международните си задължения като  Национална хидрометеорологична служба на България.\r\nРаботещите в НИМХ направиха обръщение до сънародниците си, медиите, държавните и общински институции. В края на април синоптиците предупредиха, че изпитват финансови затруднения и поискаха институциите да реагират.\r\n\"След два месеца от началото на нашия тих и възпитан протест, липсва решение на проблема. Вместо това, бяха предприети опити за манипулации и дискредитиране\", написаха синоптиците в обръщението си, цитирано от БТА.\n\n\n\r\r\n                    \r\n                    Те ще се съберат на предупредителен протест-митинг в четвъртък, за да протестират \"срещу целенасочения опит на ръководните органи на БАН да ликвидират дейността на НИМХ като Национална хидрометеорологична служба на България, като ни оставят без необходимите минимални средства за изпълнение на задълженията ни\".\r\nЕдно от исканията на синоптиците е \"заместник-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН\".\r\nСиноптиците настояват също ръководните органи на БАН да поемат отговорността за решенията си за разпределянето на предоставените на БАН от държавата средства за 2018 г.\r\n\"В срок до 2 юли 2018 г. да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба на Р. България през 2018 г. от наличните средства в партида \"Развитие\" на БАН, се посочва в обръщението.\r\nОт НИМХ-БАН се обръщат и към Народното събрание с молба спешно да направи необходимите изменения в Закона на БАН, за да е невъзможно в бъдеще средствата от държавния бюджет, предназначени за НИМХ, да се преразпределят от ръководни органи на БАН.\r\n\"Не желаем повече да бъдем използвани като \"рекетьор\" срещу българското правителство, заявяват от НИМХ-БАН.\r\nСиноптиците са категорични, че ако до 9 юли 2018 г. не бъдат изпълнени исканията им, \"НИМХ ще преустанови изпълнението на националните си и международни задължения като Национална хидрометеорологична служба на България поради изчерпване на предоставените средства за тях\".\r\nИнститутът ще изпълнява само дейността си, свързана с научни изследвания.\r\nОт ръководството на БАН пък излязоха с официална позиция, в която посочват, че са напълно неоснователни обвиненията срещу зам.-председателя на БАН чл.-кор. Константин Хаджииванов, защото критериите за разпределение на бюджетната субсидия за 2018 г. са предложени от Комисията за научна политика към ОС на БАН и са приети от ОС на БАН. \n\r\n\"Ръководството на БАН отговорно заявява, че вече два месеца от началото на протестните действия, обявени от Националния институт по метеорология и хидрология на БАН (НИМХ – БАН), на сайта на НИМХ – БАН продължават да се разпространяват редица неверни твърдения, при това в недопустимо конфронтационен и ултимативен тон.\n\r\nСледвайки Закона за БАН, Устава на БАН и Постановление № 2 от 04.01.2018 г. на Министерския съвет, бюджетната субсидия на БАН за 2018 г. е разпределена между институтите на БАН по компоненти, по ясни и прозрачни критерии, гласувани от ОС на БАН“, пише в позицията.\r\nПри това разпределение, утвърдената бюджетна субсидия за НИМХ – БАН за 2018 г. е в размер на 8 791 143 лева. \n\r\nПрез миналата е била 7 745 392 лева, което показва, че увеличението за института за 2018 г. е 1 045 751 лева, представляващо нарастване с 13,5% спрямо 2017 г.\n\r\nСлед началото на протеста бяха проведени срещи с Ръководството на НИМХ – БАН и представители на протестиращите. В резултат на тези разговори Управителният съвет на БАН и ОС на БАН се ангажираха с предоставяне на допълнителна сума от 163 000 лева, от която 43 000 лева вече са гласувани и преведени на НИМХ – БАН, а останалите 120 000 лева са предназначени за застраховки на имущество, стопанисвано от НИМХ – БАН и ще бъдат преведени при предоставяне на съответните финансови документи,допълват от ръководството на Академията.", "date": "2018.06.19", "title": "Синоптиците прогнозират: След 9 юли без прогноза за времето!"}
{"url": "https://www.dnes.bg/izvanrelsi/2018/06/19/strastna-no-seks-robotyt-samanta-moje-i-da-e-nedostypna.379792", "text": "Секс роботът с изкуствен интелект Саманта вече е научена да отказва полов акт, ако \"не е в настроение\", съобщава Mirror.\n\r\nНейните създатели уверяват, че куклата е със специален датчик, който може да разпознае по-агресивните и \"неуважителни\" докосвания.\n\r\nМъжът, който я е изобретил – испанецът Серхи Сантос демонстрира уменията й за самостоятелно взимане на решение във връзка със секса по време на презентация пред ученици във Великобритания.\n\r\nСантос уверява, че неговият робот може да превключи между няколко режима като напълно да промени поведението си. В настройките може да се настрои на семейна, романтична или страстна Саманта.\n\r\nСаманта може да се превърне в масово производство. В началото на юни бе публикувано изследване, в което се говори, че терапевтичните свойства на секс куклата не са доказани.\r\n                    \r\n                    \r\nВсе пак съпругата на Сантос уверява месеци преди това, че появата на Саманта в дома им спасила брака им и обясни, че роботът е полезен при решаване на семейни проблеми.\r\nВижте още подобни новини в", "date": "2018.06.19", "title": "Страстна, но секс роботът Саманта може и да е недостъпна"}
{"url": "https://www.dnes.bg/temida/2018/06/19/ivancheva-mizerstva-v-aresta-sydi-bylgariia-v-strasburg.379817", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бившият кмет на столичния район ''Младост'' Десислава Иванчева ще съди държавата в Страсбург. Това съобщи пред Bulgaria ON AIR адвокатът ѝ Марин Марковски.\n\n\n\r\nБившата заместничка на Иванчева Биляна Петрова също е сезирала съда. Причината за жалбата на Иванчева са условията, при които тя живее в затвора.\r\nСпоред адвоката ѝ не се спазват международни разпоредби, с които се регламентират времето за разходка, условията за използване на тоалетна и други.\r\nКъм жалбата в Страсбург най-вероятно ще влезе и начинът, по който Иванчева и Биляна Петрова бяха арестувани. Те останаха на улицата с белезници часове наред. По подобен начин бяха третирани и в съдебна зала.", "date": "2018.06.19", "title": "Иванчева мизерства в ареста, съди България в Страсбург"}
{"url": "https://www.dnes.bg/eu/2018/06/19/dogonvame-evropeiskiia-syiuz-ama-drug-pyt.379802", "text": "България продължава да изостава сериозно спрямо останалите държави от Европейския съюз (ЕС) по развитие на икономиката. Страната ни остава на последно място в общността по БВП и потребление на глава от населението спрямо средното за блока равнище, показват предварителните оценки на европейската статистическа служба Евростат.\r\nИзмерено в паритет на покупателната способност, потреблението в България през миналата година е било 55% от средното за ЕС. Това все пак показва известно подобрение, тъй като през 2016 г. средно то е било на ниво от 2 пункта по-ниско – 53% от средното за ЕС.\r\nНа предпоследно място остава Хърватия с 61%, а преди нея е Унгария – с 63%. Румъния, която миналата година си разделяше 26-ото място с Унгария, излиза с една позиция напред, и то с доста по-добър резултат – 68% спрямо 63% през 2016 г.\r\r\n                    \r\n                    В Латвия индивидуалното потребление, измерено в паритет на покупателната способност, достига 70% от средното за ЕС, а в Естония – 72%.\r\nЛидери в класацията пък са Люксембург – 130% от средното равнище за ЕС, Германия – 122%, и Австрия – 118%.\r\n \r\nВ същото време БВП на глава от населението – показател за икономическата активност, също показва значителни разлики между страните членки на ЕС. През 2017 г. БВП на глава на населението, измерен в паритет на покупателната способност, в България възлиза на 49% от средното за ЕС през 2017 г. Преди нас отново е Хърватска с 61%, но този път Унгария и Румъния си разменят местата съответно с 68% и 63% от средното за ЕС.\r\nНай-висок стандарт поддържат жителите отново на Люксембург. БВП на глава от населението там достига 253% от средното равнище в съюза.\r\nПо този показател обаче Германия изостава доста след други страни в Европа. Страната бележи БВП на глава от населението от 123%, оставайки след Ирландия (184%), Австрия и Холандия (по 128%) и Дания (125%).\r\nСредно за еврозоната потребление на глава от населението достига 105% от средното за ЕС, а БВП на глава от населението - 106%, показват още данните. \r\n\r\n ", "date": "2018.06.19", "title": "Догонваме Европейския съюз, ама друг път "}
{"url": "https://www.dnes.bg/temida/2018/06/19/borisov-na-razpit-po-deloto-sreshtu-moskov-za-vaksinite.379806", "text": "Премиерът Бойко Борисов ще бъде разпитан като свидетел по делото срещу бившия здравен министър Петър Москов, предаде bTV. \n\n\n Защитата също така няма да се откаже от показанията и на другите министри, но около 180 свидетели няма да бъдат разпитани.\n\r\nДруги 10 анонимни свидетели все пак ще бъдат разпитани.\n\r\nСпециализираният съд даде ход на делото срещу бившия здравен министър. \n\r\nМосков е обвинен в три престъпления - сключване на неизгодна сделка, неизпълнение на служебни задължения и безстопанственост. \n\r\nСпоред прокуратурата той е нарушил закона, като е приел дарение от министерството на здравеопазването на Турция. Нанесените вреди са за над 325 милиона лева. \r\n                    \r\n                    \r\nНа последното заседание съдът прие граждански искове на обща стойност близо 1 милион лева срещу Москов. \n\r\nСпецсъдът отказа да върне делото на прокуратурата, като това е второто дело, което съдът не връща от началото на тази година.\n\r\nОбщо четирима души са подсъдими.\n\r\nДелото все още не е започнало по същество.", "date": "2018.06.19", "title": "Борисов на разпит по делото срещу Москов за ваксините "}
{"url": "https://www.dnes.bg/notifikacii/2018/06/19/prevozvachite-pak-gotviat-protest-tozi-pyt-v-briuksel.379809", "text": "Съюзът на международните превозвачи заявява намерението си да протестира в Брюксел заедно с колеги от другите засегнати страни от Източна Европа от готвените нови регулации – пакетът \"Мобилност“. \n\r\nПричината за тяхната позиция е решението на евродепутатите от края на миналата седмица да откажат мандат на транспортната комисия на ЕП по текстове, които за първи път допуснаха компромис по отношение на българските искания. \n\n Протестът в Брюксел ще е крайна мярка, каза пред БНР Ангел Траков, председател на Съюза на международните превозвачи. По думите му първо ще се върви по пътя на диалога. \n\r\n“Ако продължаваме да търсим решение на проблема в процес на диалог и с подкрепата на държавата, на правителството, на всички властови нива трябва да се обединят българските политици и евродепутати, за да постигнем някакви резултати. Ако това не даде резултат, ще протестираме този път в Брюксел. Трябва да бъдем чути и трябва да се разбере, че сме притиснати до стената“, настоя той.\r\nНа всеки 3 седмици около 3000 български камиона ще отпадат от пазара, ако Европейският парламент одобри новия текст в т.нар. \"Мобилен пакет\", алармира и Мадлен Кавръкова, правен съветник на Съюза на превозвачите. \n\r\nВ края на миналата седмица евродепутатите отказаха мандат на транспортната комисия по текстовете, които за първи път допуснаха компромис по отношение на българските искания. \n\r\n\"Този текст се въвежда, за да може да се въведе допълнителен критерий за установяването на фирма в една държава, нещо, което от правна точка е абсурдно. Това е  правно положение изцяло в нарушение със свободата на предоставяне на услуги във вътрешния пазар. На практика какво ни се казва, че свободно услугите могат да се извършват две седмици, а на третата седмица следва да се върнеш и да натовариш или разтовариш на точно определено място\", коментира тя.\n\r\nАко българските международни превозвачи не постигнат договореност по коментирания Мобилен пакет 1, те са готови на протест в Брюксел, за който ще търсят подкрепа и от другите държави от Централна и Източна Европа.", "date": "2018.06.19", "title": "Превозвачите пак готвят протест, този път в Брюксел "}
{"url": "https://www.dnes.bg/football/2018/06/19/avtogol-greshka-i-senegal-bi-polsha-s-2-1.379818", "text": "Кошмарно начало за Полша и Роберт Левандовски на Мондиал 2018! Дружина полска падна лошо 1:2 от коравия отбор на Сенегал след автогол и брутална грешка в защита. В 37-ата минута удар извън пеналта на Идирса Гай се отби от Тиаго Ционек, топката излъга вратаря Шчесни и се оплете в мрежата.\n\r\nВ 60-ата поляците рухнаха, след като резервата Беднарек и Шчесни подариха топката на връхлитащия Нианг, който се освободи на празна врата и направи 2:0. В края Полша все пак се върна в мача с гол на халфа Криховяк с глава, но за повече нямаше време.\n\r\nСтартът за Полша се оказа пълен провал и заради яловата игра в атака. Левандовски имаше едва една възможност да отбележи гол, но вратарят на Сенегал Н'Диайе изби удара му от фаул през второто полувреме.\r\n                    \r\n                    \r\nТака африканците, които впечатлиха с агресивната си и скоростна игра, излязоха начело в класирането на група \"Е\" заедно с отбора на Япония, който по-рано днес излъга Колумбия с 2:1.\n\r\n", "date": "2018.06.19", "title": "Автогол, грешка и Сенегал би Полша с 2:1"}
{"url": "https://www.dnes.bg/obshtestvo/2018/06/19/ombudsmaia-oshte-100-mln-godishno-za-zakona-za-lichnata-pomosht.379793", "text": "В момента държавата отделя около 260 млн. лв. за хората с увреждания. Още около 100 млн. лв. на година ще са необходими, за да се обезпечи нов закон за личната помощ. Той ще обхване 77 104 човека.\n\r\nПо-леките случаи ще получат по 2 часа на ден, което означава 42 часа месечно. За да получат лична помощ хората с увреждания ще трябва да минат индивидуална оценка на потребностите си, каза омбудсманът Мая Манолова пред Националния съвет за интеграция на хората с увреждания при представянето на законопроекта за личната помощ.\n\r\nМанолова поясни още, че тези, които не получат такава оценка, защото не са се явили пред съответните комисии, ще продължат да получават по 90 лв. добавка: \"Реално в асистентски програми в момента участват 14 хил. човека, а останалите - до 24 хил. са други групи\".\r\n                    \r\n                    \r\n\"Няма да позволя да бъдат засегнати правата на нито един човек с увреждания, нито този закон да се реализира за сметка на друга група хора с увреждания\", отсече още Манолова, която е категорична, че групата ще се увеличи и реално парите ще бъдат по-справедливо разпределени, пише .\r\n ", "date": "2018.06.19", "title": "ОмбудсМая: Още 100 млн. годишно за закона за личната помощ!"}
{"url": "https://www.dnes.bg/mish-mash/2018/06/19/unikalni-i-bez-photoshop-kadri-koito-ostaviat-bez-dyh.379692", "text": "\n\r\nВ днешно време сме свикнали да гледаме висша форма на изкуство от програмата Photoshop, която стана нарицателна за публикуването на \"красиви\" снимки.\r\nНо дълго преди нея, а и след нея, ще има снимки, които могат да ни впечатлят. Ето няколко такива от сайта Brightside.me.", "date": "2018.06.19", "title": "Уникални и без Photoshop: Кадри, които оставят без дъх "}
{"url": "https://www.dnes.bg/politika/2018/06/19/ninova-zove-deputati-bez-vakanciia-zaradi-horata-s-uvrejdaniia.379794", "text": "Червената лидерка Корнелия Нинова е готова да се откаже от отпуската си през август и настоява това да направят и останали депутати.\n\r\nПричината е, че според нея до края на юли правителството трябва да внесе  промени в Закона за социалната помощ и парламентът да не почива през лятото, докато законът не бъде приет. \n\n\n Според нея не е човешко депутатите да лежат по плажовете, а майките на деца с увреждания да протестират по жълтите павета. \n\r\nНинова коментира, че противоречията се задълбочават както между различните НПО, които представляват хората с увреждания, така и между тях и правителството. \n\r\n\"Най-странно е, че финансовият министър не участва, когато се обсъжда финансовата рамка. Прозира като че ли една опасност той да се намеси накрая и да каже, че няма пари за тези неща. Усещането ни е, че се тупа топката. Ние редовно се срещаме с майките на деца с увреждания. Тяхната заявка е, че ще протестират до приемането на закона. Най-важната тема е Законът за социалните услуги. Припомням ви, че в плана за интеграция и в решението на правителството на Бойко Борисов е записано, че такъв закон ще има до края на 2016 г. Сега сме 2018 г., средата. Ето защо, настояваме до края на тази сесия месец юли да бъде внесен този закон“, каза лидерът на БСП. \r\n                    \r\n                    \r\nСпоред нея Законът за социалните услуги и този за личната помощ трябва да предложат нов модел. \n\r\n\"Имаме и решението на Върховния административен съд, който обявява за противозаконно обвързването на размера на месечната добавка с гарантирания минимален доход и единственият начин, по който тези средства трябва да се обвързват, са индивидуалните потребности на хората с увреждания“, коментира Нинова. \n\r\nСоцлидерката настоя още премиерът Бойко Борисов да се яви в парламента и да информира каква е позицията на страната за връщането на 44 282 мигранти обратно у нас, след като вътрешният министър на Германия настоява бежанците да се връщат в държавите, в които за пръв път са пресекли европейската граница. \n\r\n\"Какво означава това за нас, българското правителство съгласно ли е с тази позиция? Ако не е – какво ще предложи? Ако се приеме това решение на германския вътрешен министър, това означава, че тези хора трябва да се върнат тук“, каза Нинова. \n\r\nТя поясни, че официално мигрантите, преминали през България, са 44 282 души.", "date": "2018.06.19", "title": "Нинова зове:Депутати без ваканция заради хората с увреждания!"}
{"url": "https://www.dnes.bg/cars/2018/06/19/izsledvane-pokaza-sofiianec-visshist-nai-riskov-na-pytia.379781", "text": "Хората с висше образование са сред най-рисковите водачи на пътя у нас, според резултатите от изследване сред 1000 активни водачи, представено днес.\r\nТе са много по-склонни,  отколкото хората с по-ниско образование, да пренебрегват правилата. В тази класация са и софиянци. По-рискови са и водачите с 4  до 10 години стаж, които вече са минали първоначалния период на  млади шофьори, които се притесняват зад волана.\r\nНад 90 процента от катастрофите са в резултат на човешки грешки, сочат още изводите от доклада.\r\nНеволното превишаване на позволената скорост е най-разпространеното рисково действие на българските шофьори.\r\nПо-малко от 30% категорично са заявили пред анкетиращите, че не са допускали нарушения през изминалата една година.\r\r\n                    \r\n                    Като цяло българските шофьори оценяват високо своите умения зад волана. Мнозинството определят собствения си начин на управление на  колата като нискорисков, а този на останалите водачи като рисков,  показа още проучването.\r\n\"Общо 73% определят другите като по-скоро рискови. Когато обаче става въпрос за себе си, как определят самите себе си, 43% смятат, че са крайно нерискови и общо 89% смятат за себе си, че са по-скоро нерискови шофьори\", обясни Яна Спасова от екипа, провел изследването.\r\nИзключително рискова ситуация, в която са изпадали немалка част от водачите у нас, е късното забелязване на автомобил отпред и забавената реакция при натискане на спирачките. Над 55% от шофьорите са били в подобна ситуация.\r\nВ 54 на сто от случаите водачите се оплакват от заслепяване на пътя заради включени неправилно дълги светлини на идващ в насрещното платно автомобил.\r\nНай-рискови са шофьорите с най-малък - 2-5 хил. км и най-голям - над 50 хил. км годишен пробег. По-агресивни на пътя са водачите на автомобилите с над 180 конски сили.", "date": "2018.06.19", "title": "Изследване показа: Софиянец, висшист – най-рисков на пътя!"}
{"url": "https://www.dnes.bg/usa/2018/06/19/tymnata-strana-na-internet-arestuvan-v-imeto-na-slavata.379646", "text": "\n\r\nАх, интернет... \"Страната\" на необятните възможности. Това прекрасно, прекрасно и до болка извратено място.  \r\nВ мрежата има всичко. И под \"всичко\" имам предвид наистина всичко. Само онзи, който се е върнал от тъмните дебри на необятното онлайн пространство, може наистина да разкаже какво точно има отвъд. Да, правилно - като със смъртта. \r\n\"Интернет е голям и опасности дебнат отвсякъде\" - онлайн можем да намерим какво ли не, можем да бъдем каквото и когото си пожелаем. А от това можем да правим дори и пари.\r\nВсички сме чували за милионерите от YouTube и дори (не много) тайничко се надяваме един ден да сме като тях. Има хора, обаче, които биха направили наистина всичко в името на нейно величество популярността и продават  душата си на Дяво... простете, исках да кажа интернет.\r\r\n                    \r\n                    Историята прилича малко на митичните \"червени стаи\" от Тъмната мрежа (не, това няма нищо общо с Междузвездни войни), за които всички са чували, но никой не е виждал. В тях хората плащат, за да гледат как други извършват престъпления. Но това е още по-нелицеприятната страна на интернет, за която предпочитам в момента да не говорим. \r\nИсторията се случва в YouTube, а главно действащо лице е влогърът Джамал Хараз, по-известен като ArabAndy. Освен това мъжът има и втори канал под псевдонима \"ISIS Poseidon\" (Посейдонът на ИДИЛ). Според International Business ArabAndy има цели три YouTube профила, всеки от тях с по няколко  хиляди последователи.\r\nВидеата му се случват в реално време в стрийминг платформи като Twitch и YouTubeLive, а в чат прозорец отстрани, срещу символична сума, хората контролират живота му. Това пълни портмонето на влогъра, а едновременно с това задоволява и маниакалните фантазии на онлайн потребителите, които жадуват да контролират нечий живот. \r\nВ края на миналия месец Джамал стартира поредното си видео на живо. С камера в ръка влогърът пристъпва вратите на Вашингтонския университет. Тогава един от зрителите депозира в сметката му 4.20 долара - наистина символична сума, срещу която последователите на Джамал могат да го накарат да направи каквото поискат. В случая - да отправи бомбена заплаха.\r\n\"C-4 успешно активиран. Започва обратно броене\", казва компютризиран глас от високоговорителя на телефона. Настава паника и всички започват да бягат. След това се чува звук от експлозия. Противопожарната аларма в сградата е активирана. Според университетския вестник сградата е била незабавно евакуирана и запечатана, докато властите не се уверят, че животът на студентите не е под заплаха. \r\n\"Бяхме в една от конферетнтите зали, когато в стаята влезе мъж и се извини за закъснението. Нямах представа кой е. Не го бях виждала досега, каза пред университетската медия един от преподавателите - попитах го какво прави тук и тогава той натисна някакъв бутон\", споделя още очевидецът.\r\nНа мястото бързо пристигат органи на реда и влогърът е арестуван. След разследване на полицията става ясно, че \"инцидентът\" всъщност е бил номер. Джамал няма нито бомба, нито пък каквото и да било намерение да убива когото и да било. Но пък за сметка на това е с почти 200 долара по-богат от преди час.\r\nСега Хараз, известен в YouTube като \"Arab Andy\", е обвинен в отправяне на бомбена заплаха. Грози го потенциална присъда от 10 години затвор и 20 000 долара глоба.\r\nПред полицията Хараз разказва, че вече има натрупани на 1000 долара в сметката, получени през стрийминг услугата. И не е единственият стриймър, който си има работа с полицията.\r\nYouTube получават неизвестен процент от сумите, заплащани за \"супер-чатове\". Общите правила на YouTube общността включват забрана за отправяне на заплахи и създаване на съдържание, демонстриращо омраза или призиви към насилие. Въпреки това много YouTube потребители, които са използвали чатовете, за да предават заплахи чрез коментарите си, остават активни в сайта.", "date": "2018.06.19", "title": "Тъмната страна на Интернет – арестуван в името на славата"}
{"url": "https://www.dnes.bg/notifikacii/2018/06/19/samuraite-obezglaviha-10-kolumbiici.379811", "text": "Япония постигна изненадваща победа с 2:1 над фаворита Колумбия в първата среща и за двата тима на Мондиала в Русия.\r\nДвубоят се игра на стадион \"Мордовия Арена\" в Саранск, а южноамериканците действаха цял мач с човек по-малко.\r\n \r\nОще в третата минута Карлос Санчес бе изгонен заради игра с ръка в наказателното поле, получавайки \r\n \r\nСанчес направи дузпа, която бе реализирана от Кагава, но с гениално изпълнение от фаул Кинтеро изравни в 39-ата минута на срещата. Двайсетина минути преди края обаче Осако вкара победния гол за \"самураите\".\r\n \r\nСлед този мач Япония е лидер в своята група \"Н\", докато колумбийците вече са под огромно напрежение, заемайки последна позиция.\r\n \r\n", "date": "2018.06.19", "title": "\"Самураите\" обезглавиха 10 колумбийци"}
{"url": "https://www.dnes.bg/notifikacii/2018/06/19/90-godishna-razvali-cherna-magiia-za-blizo-6-bona.379761", "text": "90-годишна жена е измамена с 5 800 лв. по схема за разваляне на \"черна магия\", съобщиха от МВР - Благоевград. \r\nПенсионерката е съобщила в 01 РПУ - Благоевград, че около 12:00 часа на 18 юни е въведена в заблуждение от две непознати за нея жени, че ѝ е направена \"черна магия\". \r\nНа потърпевшата е нанесена щета на приблизителна стойност около 5 800 лева, съобщават от полицията. \r\nПо случая е образувано досъдебно производство.", "date": "2018.06.19", "title": "90-годишна развали \"черна магия\" за близо 6 бона"}
{"url": "https://www.dnes.bg/knigi/2018/06/19/istorii-ot-deca-v-djobni-charodeistva.379767", "text": "\n Какво е да си куклата Чародея и едновременно нейната помощничка Манела показва актрисата Мануела Саркисян в \"Джобни чародейства\". Книгата приканва малките да помогнат в откриването (измислянето) на изгубена приказка.\r\nНачинанието е възможно след като хлапетата първо присъстват на представление, където се оглеждат за предмети около тях и ги комбинират с думи, хрумнали им в момента. Изричното условие е да се ползват само неизвестни до момента герои. Чародея и Манела ги напътстват с помощни въпроси.\r\nЕдинственото ограничение в творческия процес е броят на Чародейските джобове, които зареждат съдържанието в тях с магическа сила. След всяко спасяване на приказка се изрича заклинание за връщане в Приказното Царство. \r\r\n                    \r\n                    По време на представлението се прави аудиозапис, благодарение на който Илина Славова транскрибира текстовете на историите.\r\nВторият етап преминава в ръцете на илюстратора Лети Живкова, която е и създател на куклата, и Светослава Койнова, която е съавтор и творчески редактор на приказките, допълвайки, обогатявайки и осмисляйки приказните сюжети, измислени и записани по време на представлението.  Графичното оформление на дигиталното книжно издание е дело на Стойчо Чакъров.\r\nКнигата се оказва измислена от децата след половин година представления в 20 населени места. Любопитните истории вече оживяват в \"Джобни чародейства\", чиято премиера е на 23 юни от 16.00 часа в Литературен клуб \"Перото\". \r\n ", "date": "2018.06.19", "title": "Истории от деца в \"Джобни чародейства\""}
{"url": "https://www.dnes.bg/stranata/2018/06/19/vhod-izhod-pogreshen-zavoi-aheloi-a-sega-nakyde.379734", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖителите на Ахелой излязоха на протест, тъй като след построяването на 4-лентовия път от Бургас до Слънчев бряг, се оказва, че градът остава в страни от пътя.\n\r\nДемонстрантите недоволстват, че новият обходен път не осигурява връзка за пътуващите от Слънчев бряг до Ахелой. \r\nТака ако трябва да стигнат от курорта до Ахелой, шофьорите трябва да стигнат чак до новото колело до Каблешково и после да се върнат обратно. Мотото на протеста е \"\". \r\nКметът на Поморие Иван Алексиев отбеляза пред Bulgaria ON AIR, че до края на следващата седмица проблемът ще бъде решен.\r\nЖителите се притесняват и от катастрофи, тъй като в момента от Несебър за Ахелой може да се влезе само чрез черен път, а включването от него е много опасно.\r\n ", "date": "2018.06.19", "title": "Вход – изход! \"Погрешен завой: Ахелой\" А сега, накъде?"}
{"url": "https://www.dnes.bg/football/2018/06/19/braziliia-skochi-na-sydiite-na-svetovnoto.379768", "text": "Бразилската футболна конфедерация изпрати запитване до ФИФА дали системата за видеоповторения е влязла в употреба в две отделни ситуации по време на равенството 1:1 срещу Швейцария.\r\nВ първия случай Миранда беше бутнат при атаката за изравнителния гол на европейците, а във втория бразилците претендират за дузпа срещу Габриел Жезус.\r\n\"И при двете ситуации има грешки на съдията, а това трябва да бъде коригирано от системата за видеоповторения\", твърдят бразилците.\r\nКонфедерацията обяви, че иска да знае дали тези две ситуации изобщо са били преглеждани и дали \"прозрачността е от значение\". Бразилците също така пожелаха да се сдобият с \"видео или аудио\", използвано от съдиите по време на срещата.", "date": "2018.06.19", "title": "Бразилия скочи на съдиите на Световното"}
{"url": "https://www.dnes.bg/snimka-na-denia/2018/06/19/grym-i-mylnii-niama-da-ima-pone-do-petyk-gradusite-30.379752", "text": "Потопът с гръмотевичните бури спира, макар и само за кратко.\r\nВ следващите дни времето ще се стабилизира. В сряда ще е слънчево и топло, само на отделни места е възможно да превали за кратко, показва средносрочната прогноза за времето, пише \"Дарик\".\r\nВ петък и събота отново се очаква влошаване на времето, синоптичните модели показват, че през страната ще премине по-студен фронт от запад. Възможно е отново да има гръмотевични бури.\r\nСлед това слънцето пак ще се върне, облаците ще се отдръпнат и вероятността за валежи ще е малка.\r\nПрез следващата седмица времето ще бъде по-стабилно, като изключим понеделник и то над западните райони, където е възможно да превали и прегърми.\r\nТемпературите остават в интервала 25 - 30 градуса, като понижение с два три градуса ще има най-вече в събота и неделя.\r\nВ понеделник в западните райони е възможно на места да има превалявания.\r\nСлед това до края на следващата седмицата валежите ще бъдат по-скоро изключение, отколкото правило.", "date": "2018.06.19", "title": "Гръм и мълнии няма да има! Поне до петък. Градусите – 30"}
{"url": "https://www.dnes.bg/mish-mash/2018/06/19/pochina-nai-vyzrastniiat-orangutan-v-sveta.379759", "text": "Най-възрастният орангутан в света - женска, която има 11 малки и общо 54 наследници, живеещи в различни точки на планетата, почина на 62-годишна възраст в австралийски зоопарк, съобщи Франс прес.\n\r\nПуан умря в зоопарка в Пърт, където живееше, откакто бе дарена от Малайзия през 1968 г.\n\r\n\"Тя направи толкова много за орангутаните в ограждението си и за оцеляването на вида“, заяви Холи Томпсън, която отговаря за приматите в зоопарка. По думите й програмата за репродукция на орангутани бе базирана върху нея и стана известна в целия свят. \n\r\n\"Пуан оставя след себе си невероятно наследство - нейни гени притежават малко по-малко от 10 процента от орангутаните в зоопарковете по света\", посочи Томпсън, цитирана от БТА.\r\n                    \r\n                    \r\nПуан има 11 деца и общо 54 наследници в САЩ, Европа, Австралия и в джунглата на индонезийския остров Суматра. Родена е през 1956 г. и попадна в Книгата на рекордите на Гинес като най-възрастния орангутан в света.\n\r\nВ природата възрастта на женските орангутани рядко надхвърля 50 години.", "date": "2018.06.19", "title": "Почина най-възрастният орангутан в света"}
{"url": "https://www.dnes.bg/muzika-drugi/2018/06/19/amorphis-i-soilwork-s-shou-na-tangra-mega-rok.379776", "text": "Общо четири групи ще участват в шоуто, което е по повод 13 години радио \"Тангра Мега Рок\". Amorphis и Soilwork ще оглавяват събитието на 23 януари 2019-та в столичната зала \"Универсиада\".\r\nAmorphis идват с програмата по повод новия албум \"Queen Of Time\", който излезе тази пролет и се оказва изданието с най-силен дебют в световните класации в историята на финландската група. Soilwork работят с всички сили по новия си студиен албум, който се очаква да бъде завършен тази есен. \r\nСпециалните гости на концерта ще бъдат модерната, украинска институция Jinjer и германските дет-дуум надежди Nailed To Obscurity, с което метъл празникът ще стане незабравим. \r\n \r\nБилети влизат в продажба утре (сряда) в 11:00 сутринта БГ време в системите на EpayGo и Eventim.bg.", "date": "2018.06.19", "title": "Amorphis и Soilwork с шоу  на \"Тангра Мега Рок\""}
{"url": "https://www.dnes.bg/eu/2018/06/19/donchev-pita-kak-dopusnahme-evropa-da-stane-skuchna.379756", "text": "Вицепремиерът Томислав Дончев се обяви за опростяване на  административните процедури при кандидатстване за финансиране по  европрограмите.\r\n\"Не можем да се позволим предприемач да казва,  че му е по-лесно да тегли банков кредит, отколкото да кандидатства за  финансиране по програма, това е сигнал колко тежки са процедурите, за да  отиде финансирането там, където има нужда от него\", даде пример той в изказването си пред участниците в пленарното заседание на КОСАК в София.\r\nПо думите му опростяването на правилата не е административен каприз, а въпрос на  подкрепа и улесняване.\r\nТова не  означава да няма силен, ефективен контрол, но в същото време не трябва  бенефициентите да бъдат сковавани от страх, уточни вицепремиерът.\r\r\n                    \r\n                    По думите му ЕС преживява криза на идентичността, а сред симптомите  на заболяването са проблеми, свързани с миграционния натиск, въздигане  на ирационалния популизъм в редица страни-членки.\r\nЛекът, по думите му, е всеобщ консенсус какъв съюз ни е необходим,  колко силен. Въпросът е защо допуснахме да се случи това с един от  най-успешните проекти, как допуснахме Европа да стане скучна,  неразбираема, коментира вицепремиерът. \r\nТой посочи, че дебатът за кохезионната политика е дебат за бъдещето на Европа,  индикатор колко вярваме в нея.\r\n\"Влизаме в следващата многогодишна финансова рамка без стратегия. Когато финансирането не е обвързано с ясни цели, крие риск при преговорите да се прави не най-добрата игра с числата, да има релокация на пари от един сектор в друг\", предупреди той, цитиран от БТА.\r\nДончев подчерта и че изразходването на пари трябва да бъде свързано и с реформи.\r\n ", "date": "2018.06.19", "title": "Дончев пита: Как допуснахме Европа да стане скучна?!"}
{"url": "https://www.dnes.bg/akoshtete-vqrvaite/2018/06/19/mitove-i-legendi-za-grima-na-koito-da-ne-viarvame.379698", "text": "Като бюти редактор редовно се натъквам на много и различни митове за летния грим, за които спокойно мога да кажа, че не са истина.\r\nТенденциите всеки сезон са различни, но има нещо, което не трябва да забравяме – трябва да се гримираме и да използваме продукти, които самите ние харесваме и които ни стоят добре.\r\nВ този ред на мисли ви представям топ 4 на митовете, които не просто, че не важат за мен, но и никога не бих следвала.\r\nИ, разбира се, 4 задължителни продукта по последни бюти тенденции, разбиващи всеки един от тези митове.\r\n \r\nВ случай, че и вие имате нужда от някой от тях, не забравяйте - до 19 юни в магазините на Sephora при закупени три продукта на марката, единият от тях (този с най-ниска стойност) ще бъде подарък!\r\n \r\n\r\n \r\nТова е нещо, което със сигурност не уважавам като мит. Налагането на грешното твърдение, че фон дьо тените са само за студените дни е нещо, което трябва да игнорирате. Открийте просто своя продукт, който е с по-лека формула и има блестящ за кожата ефект. Аз, тъй като съм много светла, избирам и марки, които имат разнообразие от цветове. Така открих фон дьо тен-ът на Sephora Glow, който не само озарява лицето ми, но и осигурява 10 часа хидратация. Покритието му е леко до средно, което значи, че не прави маска и просто прикрива несъвършенствата.\r\n \r\n\r\n \r\nДа, това също е разпространен мит, който трябва не просто да игнорирате, а изобщо да не допуснете да чуете. Спиралата е един от най-любимите продукти на всяка жена, независимо дали обича тежък или лек грим. Моята задължителна спирала това лято е на Sephora, осигуряваща обем и дължина на миглите. Моменталното извиване далеч не е само твърдение, а моят трик е да нанасям 3 слоя, като изчаквам всеки да изсъхне преди да нанеса следващия.\r\n\r\n", "date": "2018.06.19", "title": "Митове и легенди за грима, на които да не вярваме"}
{"url": "https://www.dnes.bg/stranata/2018/06/19/s-kolata-prez-mosta-sydiika-zagina-v-katastrofa.379770", "text": "Съдийка загина на място при тежка катастрофа край Свиленрад.\r\nЖертвата е бившият председател на Районния съд Елена Тодорова, съобщи \"Дарик\", позовавайки се на свои източници.\r\nМагистратката е шофирала лек автомобил \"Фолксваген\".\r\nИзточници от полицията обясниха, че тя е загубила контрол над волана край свиленградското село Младиново и автомобилът е паднал от мост.\r\nОперативна група прави оглед на мястото на инцидента.", "date": "2018.06.19", "title": "С колата през моста: Съдийка загина в катастрофа"}
{"url": "https://www.dnes.bg/bulgaria/2018/06/19/kevr-vyrtia-pyk-prizna-gazyt-skyp-parnoto-niama-da-e-evtino.379782", "text": "От юли топлоенергията и токът ще поскъпнат с повече от предвиденото, въпреки че енергийният регулатор намали до 11 на сто скока на цените на природния газ.\n\r\n\"Не може природният газ да нараства с 10 процента и той формира 60 до 70 на сто от цената на топлинната енергия, и да се поиска средно увеличение 2-3 процента\", обясни председателят на Комисията за енергийно и водно регулиране (КЕВР) Иван Иванов.\r\nТой обаче е убеден, че регулаторът ще постигне цени, които са възможно най-ниските при това увеличение, предаде БНР.\r\n\"По отношение на електроенергията, влиянието на цената на природния газ е опосредствано, чрез добавката \"задължение към обществото\", влиянието там ще бъде значително по-малко\", посочи той.\r\nКакви сметки ще плащаме от следващия месец, ще стане ясно окончателно до десетина дни. \r\n ", "date": "2018.06.19", "title": "КЕВР въртя, пък призна: Газът скъп, парното няма да е евтино!"}
{"url": "https://www.dnes.bg/balkani/2018/06/19/onkobolni-v-syrbiia-sydiat-strani-ot-nato-zaradi-urana.379769", "text": "Болни от рак в Сърбия ще съдят страни членки на НАТО заради бомбардировките с обеднен уран и първите жалби се очакват в края на септември и през октомври, съобщиха сръбските медии.\n\r\nМедиите цитират председателя на Гражданското сдружение \"Обеднен уран\" Свето Ного. Жалбите ще се подават поотделно, обясни той.\n\r\n\"Ще съдим страните членки на НАТО за материални и нематериални щети. Ще започнем с жалби против пет държави\" и ще се договорим кои да бъдат те, каза Ного.\n\r\nПрез следващите месеци ще бъдат формирани работни групи, които ще пишат жалбите. Зад проекта стоят Адвокатската камара на Сърбия, Адвокатската камара на Белград и част от Адвокатската камара на Ниш.\r\n                    \r\n                    \r\nНай-важно за сръбските граждани е, че италиански съд потвърди причинно-следствената връзка между обеднения уран и заболелите войници, които са се намирали в бомбардираната територия в Косово.\n\r\n\"Съдът в Италия определи компенсации на болните от рак войници и семействата им от 200 000 до 500 000 евро и ние ще искаме същите обезщетения за нашите граждани\", каза адвокат Сърджан Алексич, председател на организационния комитет на симпозиума за последиците от бомбардировките с обеднен уран.\n\r\nБелград е решен да докаже последиците от бомбардирането на Сърбия с обеднен уран, каза миналия месец председателката на сръбския парламент Мая Гойкович.\n\r\nИмаме задължение към гражданите след изчерпателна работа да им съобщим истината, тъй като това е престъпление без прецедент, заяви тя.", "date": "2018.06.19", "title": "Онкоболни в Сърбия съдят страни от НАТО заради урана"}
{"url": "https://www.dnes.bg/obshtestvo/2018/06/19/zad-ogradata-zatvoreni-hora-a-ne-izolirani-izmisleni-vragove.379762", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"За 500 бежанци се усвоиха милиони за изграждането на кухни. На бежанците се сервират кокали, каквито давам на моето куче и го таксуват като телешко месо\", заяви пред  преводачът към Агенция за бежанците Мадж Алгафари.\r\nАдвокатът Николай Хаджигенов пък остро разкритикува управляващите за състоянието на бизнеса, икономиката, свободата и правосъдието, като, според него, Борисов си представя \"нова желязна завеса\".\r\n\"Този тип огради винаги затварят хората вътре. Не държат измислените врагове навън\", каза той във връзка с оградата по българо-турската ни граница.\r\r\n                    \r\n                    Алгафари постави въпрос откъде се взимат всички мигранти, ако границата се охранява ефективно.\r\n\"Ако се влиза след проверка само през КТПП-тата, всеки преминаващ първо минава през турското КТПП. Ако има виза, турците му позволяват да продължи. Ако няма виза, няма да бъде допуснат\", каза още той.\r\nПреводачът обясни, че двете основни държави, през които минават бежанци са България и Гърция, като целта е Германия.\r\n\"Не минават през Сърбия, защото там има много добър контрол. Съществуващата ограда не предотвратява мигрантския поток. Така цяла Европа подпомага трафикантите на хора\", заяви още той.", "date": "2018.06.19", "title": "Зад оградата: Затворени хора, а не изолирани измислени врагове!"}
{"url": "https://www.dnes.bg/obshtestvo/2018/06/19/ne-investirash-v-kultura-stavash-naciia-ot-berachi-na-portokali.379745", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        У нас няма стратегия за развитие на културата, на това се дължи състоянието на 50-годишната сграда на читалище \"Светлина\" в град Шипка. Около това се обединиха гостите на \"България сутрин\" музикантът Венци Мицов и тв водещият Иво Танев.\r\nПостроената с дарения сграда на читалището изглежда потресаващо, превърната е в паметник на разрухата. В миналото то е издигнато с дарения и доброволен труд, а  постепенното разрушаване идва с настъпването на демокрацията. Българка  от Бостън е дарила проект за реконструкция. Неговата стойност е 800 000 лв., сума която е непосилна за общината.\r\nОтговорът от Министерство на културата обаче е, че те не могат да помогнат за реконструкцията, защото читалището се води частна собственост.\r\n                    \r\n                    \r\n\"Ако проблемът на Министерството на културата е, че сградата е частна собственост, това е смешно и нелепо\", отсече Венци Мицов.\n\r\nСпоред Иво Танев въпросът, който трябва да бъде зададен, е: \"Имат ли местните нужда от читалището?\". Сградата е направена с доброволни дарения, миналите поколения са решили, че имат нужда от това читалище, но днес техните наследници влизат вътре и го рушат. Това е разруха на морални ценности, каза Танев и обобщи: \"Струва ми, че по-голямата част от народа са абсолютни идиоти, над 80%. Създадохме нация от идиоти!\"\n\r\n\"За култура говорим само когато има скандали. Основният проблем е, че нямаме обща стратегия за културата. Законът за читалищата в България не работи, той трябва да се коригира и актуализира\", каза Венци Мицов пред \r\nИво Танев изрази възмущение, че младите хора дори не знаят за какво се използват читалищата, в семействата им не се говори за това и това е проблем. Венци Мицов предупреди, че нация, в която не се инвестира в култура се превръща в \"нация от берачи на портокали\".", "date": "2018.06.19", "title": "Не инвестираш в култура? Ставаш \"нация от берачи на портокали\""}
{"url": "https://www.dnes.bg/obshtestvo/2018/06/19/v-pamet-na-jertvite-4-g-sled-potopa-v-asparuhovo.379773", "text": "\n\r\nАспарухово почете паметта на жертвите, загинали по време на наводнението във Варна преди четири години.\r\nВъв водния ад тогава загинаха 13 души, четири от които деца, а домовете и имуществото на десетки жители на квартала бяха отнесени от стихията.\n\n\r\nЗаупокойна молитва и благодарствен молебен бе отслужен днес от отец Добромир в храма \"Св. Цар Борис I\" в Аспарухово, съобщи \"Булфото\". \r\nБедствието на 19 юни 2014 година отприщи вълна от съпричастност и мащабна доброволческа кампания.\r\nВ края на миналата година Варненската окръжна прокуратура прекрати разследването за трагедията с основния мотив, че тя е предизвикана от природно бедствие, за което няма виновни.\r\nПрез март тази година обаче Окръжният съд във Варна върна за ново разследване делото за наводнението. Според окръжните магистрати прокуратурата не си е свършила докрай работата.", "date": "2018.06.19", "title": "В памет на жертвите: 4 г. след потопа в Аспарухово!"}
{"url": "https://www.dnes.bg/akoshtete-vqrvaite/2018/06/19/ovenyt-go-e-strah-ot-proval-telecyt-ot-promiana.379758", "text": "Всеки има слабо място. Ето от какво се плашат най-много зодиите. \r\n\r\n \r\nТова е знакът, който най-много обича да се състезава, така че не е изненада, че се страхува от провал. Овните изпитват нужда да са най-добрите във всичко, което правят. Лидери са, всяват респект и не познават поражението. \r\n \r\n\r\n \r\nЗа тях е най-важно да са в своята комфортна зона. Когато са там, те са стабилни и решителни. Мразят всичко ново, към което се налага да се напасват. Ако могат, гледат по всякакъв начин да избегнат промените. \r\n \r\n\r\n \r\nТе са прекалено любопитни и всичко им омръзва много бързо, за да се задържат дълго на едно място и да създадат сериозни и продължителни отношения. Неспокойни, подвижни и непостоянни. \r\n \r\n\r\n \r\nСърцето им е крехко и затова не издържат на голям стрес. Некомфортно им е в обстановка, в която повечето се държат нахално и нагло, избягват неловките ситуации. Местата, на които има прекалено много хора, ги плашат до смърт.\r\n \r\n", "date": "2018.06.19", "title": "Овенът го е страх от провал, Телецът от промяна..."}
{"url": "https://www.dnes.bg/izlojbi/2018/06/19/kristo-vdigna-20-metrova-piramida-v-haid-park.379723", "text": "Нова мащабна инсталация на родения в България Христо Явашев – Кристо, този път в Лондон.\r\n20-метрова пирамида от разноцветни варели плава в езерото Сърпентайн в \"Хайд Парк\".\r\nТя е изградена от над 7500 варела, положени върху платформа от пластмасови кубове, предаде .\r\nКонструкцията е кръстена \"Мастаба\" – по името на древните гробници с форма на трапец, характерни за Месопотамия.\r\nТова е първата голяма творба на открито на Кристо във Великобритания. Тя ще остане там до 23 септември като част от ретроспективна изложба на творби на българския художник и неговата покойна съпруга Жан-Клод.\r\n ", "date": "2018.06.19", "title": "Кристо вдигна 20 метрова пирамида в \"Хайд Парк\""}
{"url": "https://www.dnes.bg/stranata/2018/06/19/kmetyt-sys-150-leva-podkup-za-kyshta-za-sybor-za-razresheniia.379729", "text": "Нови две версии за парите, с които бе заловен зрелищно вчера в Карлово кметът на Войнягово. \r\n24-годишният Тодор Танковски бе задържан с белязани около 150 лв. в него. Първоначалните версии бяха, че парите са били за разрешения за добив на инертни материали или за строеж на къща.\r\n\"Кметът няма подобни правомощия, по-достоверна ми звучи версията парите да са взети, за да се прикрие незаконен добив на инертни материали, тъй като инспекторатът на Карлово залови такива нарушители и състави актове\", обясни пред Нова тв секретарят на общината Стефан Стоянов.\n\r\nСпоред живеещи в селото обаче кметът може да е взел парите и за предстоящия събор, защото подпомагал организирането на инициативата. Други пък чули, че кметът е забелязан в хазартни заведения.\r\r\n                    \r\n                    Стоянов разказа, че преди време в Карлово е правена проверка по сигнал, че средствата, отпуснати от общината за ремонт на кметството във Войнягово, не са използвани по предназначение. \r\nСега Танковски трябвало да възстанови от заплатата си – 1800 лв. за срок от 6 месеца.\r\n ", "date": "2018.06.19", "title": "Кметът със 150 лева подкуп: За къща, за събор, за разрешения?"}
{"url": "https://www.dnes.bg/stranata/2018/06/19/ekstremno-shofirane-na-izpita-za-mladi-vodachi-inache-bez-knijki.379728", "text": "Шофьорските книжки на младите водачи ще бъдат прибирани, ако те не са преминали курс по \"екстремно шофиране\". Такава мярка предвиждат от МВР, за да намалят катастрофите по пътищата, особено тези с младите водачи, става ясно от доклад на вътрешния министър Валентин Радев до Министерския съвет.\n\n\n\n\r\nВ него се посочва, че тепърва ще се обсъжда тази мярка, която е заимствана от Австрия. Там за срок от 3 до 9 месеца след получаване на свидетелство за правоуправление водачът трябва да изкара въпросния курс.\r\nТой включва шофиране на лед, мокра настилка, силен дъжд и т.н. Ако обаче той си спести обучението, то тогава книжката му автоматично ще става невалидна, пише \"Монитор\".\r\r\n                    \r\n                    Смята се, че младите водачи са изключително рискови заради слабата си подготовка. Данните у нас сочат, че като участници в движението на възраст от 18 до 24 години са загинали 60 души и са били ранени 1170 младежи и девойки. От тях като водачи смъртта си са намерили 26 човека, а ранените са били 593. Пътниците, които са пострадали заради невниманието им, пък са стряскащата бройка от 33 514 души, а пешеходците 5107.\r\n\"Тези и други положителни практики, прилагани в европейските страни, предопределят и по-високите знания и умения на техните водачи, което дава отражение и върху честотата на тежките катастрофи допускани от новите шофьори. За ограничаване на броя на тежките инциденти, допускани от новите водачи, в нашата страна би следвало да се предприемат мерки за изменение в програмите за обучение продължителността и обхвата на обучение и проверката на знанията и уменията\", посочва вътрешният министър.\r\nВ доклада се настоява да се заимства опит и от Франция, където младежите започват да шофират при изключително строги условия още от 15-годишна възраст. Така те придобиват практически умения много по-рано от българските си колеги.\r\nОт силовото ведомство искат и създаване на система за регистрация на тежките пътнотранспортни произшествия, допуснати от нови водачи. Така ще се види къде са грешките по време на обучението. ", "date": "2018.06.19", "title": "\"Екстремно шофиране\" на изпита за млади водачи, иначе – без книжки!"}
{"url": "https://www.dnes.bg/sofia/2018/06/19/pri-poroia-podlezi-pod-voda-zastrasheni-hora.379735", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофия беше ударена вчера от гръмотевична буря с пороен дъжд. Рязката смяна на времето причини сериозни проблеми, основно в централната част на града. Картината включваше наводнени улици и подлези, коли, потопени във вода, спряно електроподаване на места,затруднено движение и търговски центрове с течащи покриви. Многобройни сигнали са получени на аварийните служби за наводнения и проблеми с тока.\n\n\r\n\"В момента на територията на Столичната община обстановката е нормална. - обясни пред Красимир Димитров от Дирекция аварийна помощ и превенция към Столична община - Всички пътища са проходими и масовия градски транспорт върви без прекъсвания. Електричество няма само в един район с 500 абоната в \"Малинова долина\", който ще бъде възстановен след малко. Остава да отводним подлеза на Лъвов мост и приключваме със сигналите\", заяви той.\r\r\n                    \r\n                    По думите на Красимир Димитров, подадени са общо 352 сигнала. По 50 от тях е направен обход, а 27 са по-сериозните, които са изисквали повече техника и ресурс.\r\nСпоред Димитров, е имало застрашени хора в подлезите с по-високи води.\r\n\"За съжаление количеството вода, което е над 50 л. на кв. м. повиши реките, отичането ставаше по-бавно и това е причината повече от водата да излезе от стъпалата и да тръгне по подлезите. Силният дъжд предизвикаха по-бавно оттичане в канализационната мрежа\", отбеляза той.\r\nВсе пак експертът уточни, че ситуацията от вчера не е сериозна, тъй като няма критична инфраструктура, която да е била спряна, да не може да се движи.\r\n\"Имахме закъснения на градски транспорт, спиране на места на трамваите\", уточни той.\r\nДимитров увери, че се понижават реките, а шахтите се почистват в момента.\r\n\"Мобилизирали сме цялата дирекция, целият ресурс на общината. Кметът вчера направи две извънредни съвещания с щаба при бедствия. Ясни са действията и почваме да работим\", каза още експертът.\r\n ", "date": "2018.06.19", "title": "При пороя: Подлези под вода, застрашени хора..."}
{"url": "https://www.dnes.bg/obrazovanie/2018/06/19/vryh-sled-vryh-shampion-na-maturite-v-plovdiv-shte-uchi-v-angliia.379676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗрелостничката Даяна Михайлова от Карлово е абсолютният шампион на матурите в Пловдив и региона.\r\nБлагодарение на успеха, който постигнa, младото момиче беше прието да продължи обучението си в един от най-елитните университети в Англия.\r\nДаяна Михайлова твърди, че успехът бил за сметка на свободното ѝ време. Докато е ученичка в СУ \"Васил Левски\" нейната класна я вдъхновила. Заедно със съучениците си създали учебна компания, информира.\r\nДаяна е била в основата да започне националната дарителска кампания за набиране на средства за ремонт на сградата, която се намира в близост до паметника на Васил Левски.\r\nСлед като завърши образованието си в Англия, Даяна има желание са сбъдне още една мечта - да пътува и да работи дистанционно от различни точки на света.", "date": "2018.06.19", "title": "Връх след връх: Шампион на матурите в Пловдив ще учи в Англия"}
{"url": "https://www.dnes.bg/notifikacii/2018/06/19/hrana-na-krak-da-sgotvim-zdravoslovno-za-5-minuti.379730", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХраната е нещо, без което не можем да съществуваме. Много хора обаче не се замислят колко е важно да я подбират правилно. А възможно ли е да я превърнем от необходимост в наш съюзник и наслада?\n\r\n\"Най-важното е да готвиш с любов. Тогава всичко става по-хубаво. За мен храната е отправната точка и инструментът, но освен това тя има роля много отвъд чинията. Това е най-лесният фактор за обгрижване на здравето в дългосрочен план. Също така може да бъде използвана за култивиране на обща култура при децата, както и като механизъм за автотерапия или за хора, борещи се с нездравословни отношения с храната\", сподели в студиото на \"България сутрин\" кулинарът и блогър София Йотова.\rТя е създател на блога foodieboulevard.com и организатор на практически работилници със семинарен характер. Посланик на инициативата на Джейми Оливър Food Revolution и сертифициран Eating Psychology Coach към The Institute for the Psychology of Eating в Колорадо, САЩ. Напълно наясно е с това какво трябва да включим и какво да изключим от менюто си, за да бъдем едновременно здрави и добре изглеждащи.\n\r\nПред  София Йотова каза, че за нея е много важно да започне деня с пълноценна закуска, в която да има баланс между протеини, мазнини и хубави въглехидрати.\n\r\n\"Този баланс може да се постигне чрез всякакви комбинации и точно поради тази причина можем буквално всеки ден да ядем нова версия здравословни палачинки. В някои например слагам яйца като източник на протеин, в дргуги семена чиа, в трети - извара\", посочи още кулинарът.\r\nСофия показа няколко разновидности на здравословни закуски, които можем да приготвим за около 5 минути и да хапнем на крак. Вижте ги!\n\r\n\r\n ", "date": "2018.06.19", "title": "Храна на крак: Да сготвим здравословно за 5 минути"}
{"url": "https://www.dnes.bg/obshtestvo/2018/06/19/potop-li-buntyt-na-maikite-prodyljava.379738", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВчерашните поройни дъждове в София засегнаха и палатковия лагер на родителите на деца с увреждания. Майките трябваше да се преборят с капризите на времето. Към този момент те почистват събралата се вода, за да могат да продължат с протеста си пред сградата на парламента.\r\n\"След бурята палатката беше съборена, но за около половин час се намериха добри хора, които ни помогнаха да я възстановим. През целия ден отново ще бъдем тук\", каза пред  Юлия Старчева, която е майка на дете с увреждания.\r\nДнес ще се проведе заседание на Националния съвет на хората с увреждания, на което ще се обсъди проектозакона за личната помощ с финансовите разчети и възможните варианти.\n\n\nСлед вчерашната среща на майките на деца с увреждания и обмудсмана Мая Манолова със социалния министър Бисер Петков стана ясно, че за първи път двете страни са успели детайлно да уточнят и финансовата част на законопроекта за личната помощ. \r\r\n                    \r\n                    Именно това беше спънката, която принуди майките да опънат палатков лагер пред парламента. \"След срещата вчера нямаше абсолютно никакъв резултат. Надявам се днес вече да има такъв и да бъде прието най-доброто за хората с увреждания\", посочи още Юлия Старчева.\r\nПред Bulgaria ON AIR тя бе категорична, че първата стъпка, която трябва да се направи, е да бъде въведен електронен регистър на хората с увреждания в България, тъй като в момента никой не знае точния им брой.\r\n ", "date": "2018.06.19", "title": "Потоп ли? Бунтът на майките продължава!"}
{"url": "https://www.dnes.bg/eu/2018/06/19/vseki-chetvyrti-bylgarin-gotov-da-syobshti-za-prestyplenie.379727", "text": "Около 25 процента от българите или почти всеки четвърти наш сънародник е бил готов да съобщи за извършено престъпление или вандализъм на съответните органи, показват данни от мащабен анализ на Евростат за темата \"престъпност\" през 2016 г.\n\r\nСредният показател за европейците, които са заявили желание да докладват на компетентните органи за видяно престъпление, криминален инцидент или вандализъм в техния регион, е около 15 на сто, отчита европейската статистика.\n\r\nВсе пак анализът уточнява, че готовността да се докладва за видяно престъпление, е твърде субективен показател, тъй като във Великобритания, където се отчита най-нисък дял на убийства на глава от населението, е регистриран най-висок дял от хора, готови да съобщят за възникнало престъпление.\r\n                    \r\n                    \r\nИ обратно - в Литва, където е регистриран най-висок процент на убийства - има най-нисък процент от хора, готови да съобщят за престъпление или вандализъм.\n\r\nСпоред друг акцент от анализа България е сред страните в ЕС със сравнително ниски разходи за правосъдие на глава от населението. Страната ни е отделяла приблизително по 50 евро на глава от населението за функционирането на съдебната система като цяло при среден показател за ЕС от около 100 евро на глава от населението през 2016 г., отчита европейската статистика.\n\r\nПо-малко от нас за правосъдие отделят в Кипър, Румъния, Естония и Литва, където разходите за противодействие на престъпността варират от 25 - до 50 евро на глава от населението.\n\r\nАнализът отчита и някои ключови моменти от широката палитра на престъпността, като на първо място се поставят умишлените убийства в ЕС и в частност, в България.\n\r\nЗа отчетения период умишлените убийства у нас са били 130 на брой, което представлява по 1,7 престъпления от подобен характер на 100 000 души население, при среден показател за ЕС от 0,7 на сто.\n\r\nРегистрираните кражби у нас са били около 38 хиляди /по 530 на 100 хиляди души/, а изнасилванията - около 120 на брой или по 1,6 на 100 хиляди души.\n\r\n\n\r\nПо готовност да се докладва за видяно престъпление, криминален акт или вандализъм България е безспорен лидер в ЕС с 25 на сто готовност от населението да съобщи на компетентните органи за подобен акт.\n\r\nОколо 20 процента от италианците изразяват готовност да съобщят за видяно престъпление, както и около 18 процента от холандците и англичаните.\n\r\nНа противоположния полюс едва 3 на сто от хърватите са били готови да съдействат на компетентните органи, както и 5 на сто от литовците и поляците.\n\r\nИзчисленията на Евростат за процента на хората, които са готови да докладват за възникнало престъпление, показва, че в градовете на ЕС почти всеки пети жител, тоест около 20 процента, са готови да съдействат за противодействие на престъпността. В селските райони този процент е близо три пъти по-нисък - едва около 7 на сто от живеещите в такава среда са били готови да съобщят за възникнало престъпление.\n\r\nНай-висок дял от средства за противодействие на престъпността се отделят в Швейцария - по 450 евро на глава от населението, отчита Евростат. Втората държава, където са заделени най-много средства за съдебната система, е Люксембург - по 200 евро на глава от населението. Следват: Великобритания и Германия - по 180 евро, Швеция, Ирландия и Австрия - по около 150 евро на глава от населението и др.\n\r\nНай-малко средства на глава от населението за съдебната система се заделят в Кипър и Румъния - по около 25 евро, Естония и Литва - по около 40 евро, България и Унгария - по около 50 евро и др.\n\r\nОбщо в страните на ЕС през 2016 г. за съдебната система са били заделени над 50 милиарда евро, отчита европейската статистика.\n\r\nЕдин от основните акценти на анализа е причинената смърт чрез убийство - в страните на ЕС за отчетения период са регистрирани над 4 300 убийства, което е значително по-малко от регистрираните в ЕС през 2008 г. над 5 600 убийства.\n\r\nНай-висок е делът на убийствата в трите балтийски републики Литва, Латвия и Естония - по 7 смъртни случая на 100 хиляди души население.\n\r\nНай-нисък дял на убийства на глава от населението е регистриран във Великобритания и Австрия - под 0,5 на 100 хиляди души.\n\r\nСтраната, в която са регистрирани най-много убийства е Франция - 1017 смъртни случая или 1,5 на 100 хиляди души.\n\r\nВ световен мащаб най-много убийства са регистрирани в Латинска Америка и конкретно в Хондурас - по 70 на 100 хиляди души население, показва анализът на Евростат.\r\n ", "date": "2018.06.19", "title": "Всеки четвърти българин готов да съобщи за престъпление"}
{"url": "https://www.dnes.bg/football/2018/06/19/ogyn-ot-samoleta-stresna-sauditskite-nacionali-i.379740", "text": "Самолетът, който превозва играчите от националния отбор на Саудитска Арабия в Русия, е стреснал сериозно играчите на тима, след като малко преди кацане в Ростов-на-Дон, е летял с пламъци под дясното крило, съобщава футболната федерация на страната.\n\r\nПри инцидента няма пострадали, а в крайна сметка самолетът се е приземил безаварийно на летището в руския град. В социалната мрежа YouTube се появи видео, което ясно показва пламъците, които се простират през дясното крило.\r\nВ изявлението се посочва, че става въпрос за незначителна техническа повреда. \"Самолетът се приземи успешно на летището в Ростов на Дон и членовете на нашата делегация вече се насочиха към хотела\", отчитат от футболната федерация на страната.\r\n                    \r\n                    \r\nСамолетът Еърбъс A319-100 е на 12 години. Бил е купен като нов от американската авиокомпания Frontier Airlines, преди да стане собственост на базирания в Русия превозвач Donavia през юли 2013 г. През април 2016 г. машината е продадена на Airline Rossiya.\n\r\n \r\n ", "date": "2018.06.19", "title": "Огън от самолета стресна саудитските национали. И?"}
{"url": "https://www.dnes.bg/rusia/2018/06/19/rusnacite-podkrepiat-putin-no-se-gotviat-protesti.379733", "text": "Жителите на Русия не виждат алтернатива на Владимир Путин - половината искат да го виждат на президентския пост и след 2024 г., когато приключва сегашният му мандат. Това сочат данни от анкета на центъра \"Левада\", пише в. \"Ведомости\".\n\r\nСъщевременно броят на желаещите мащабни промени в Русия е нараснал за година от 42 на 57 процента. Хората обаче нямат предвид смяна на властта, а вдигане на разходите за социална политика, отбелязва директорът на \"Левада\" Лев Гудков.\n\r\n\"Не се очертават никакви приемници (на държавния глава), хората се отнасят към това прагматично. При страха от промени те гледат на политиците с недоверие, а доколкото възприемат Путин като консерватор, смятат, че тъкмо той може да пази статуквото. Затова например, след като президентът не се изказа за пенсионната реформа, хората все още чакат той да си каже думата\", коментира Гудков.\r\n                    \r\n                    \r\nОчаква се Държавната дума да разгледа проектозакон за вдигане на пенсионната възраст в страната от 55 на 63 години за жените и от 60 на 65 години за мъжете. Същевременно Кремъл уверява, че подготвя мерки, чрез които пенсиите да се увеличават по-бързо от инфлацията.\n\n\n\r\n\"Народът ни свързва промените с Путин. Хората са недоволни от стандарта и корупцията, но смятат, че само той може да реши проблемите (...) Хората искат подобрен брежневски вариант\", смята икономистът Евгений Гонтмахер.\r\nСпоред него в Русия не може да съществува схемата \"добър президент - добро правителство\". \"Един добър президент е добър, защото сгълчава правителството\", казва експертът.\r\nВ редакционен коментар \"Ведомости\" анализира шансовете за активни протести в Русия срещу вдигането на възрастта за пенсия. Според проучване на фонда \"Обществено мнение\" 82 на сто от хората в страната са против замисляната реформа.\r\n\"На фона на това тотално неприемане\" правителството - вносител на проекта, \"чака сега дали пасивното недоволство ще прерасне в активно, сиреч ще има ли протести (...) Засега обаче най-малкото не е сигурно, че ще има бунт - недоволството не излиза извън рамките на интернет и нито една реална политическа сила не би дръзнала да оглави протеста\", пише вестникът, цитиран от Би Би Си.\n\r\nПрез 2005 г., когато властите смениха ред социални придобивки с парични обезщетения, пенсионерите в цяла Русия излязоха на улиците. Сега обаче недоволство кипи само в мрежата, при все че поводът засяга всички трудоспособни жители на страната, посочва изданието.\n\r\nИнтернет е механизъм за изпускане на парата - дава възможност за изразяване на протест в ненасилствени форми, формално безопасни и за властта, и за недоволните. А за момента няма и желаещи да оглавят протеста, отбелязва политологът Евгений Минченко.\n\r\nЗасега впрочем няма и къде да свикат хората - по време на започналия в Русия Мондиал в градовете, където има мачове, е по-трудно от обикновено да получиш разрешение за митинг. Това свежда до минимум шансовете за протестна дейност сега; наесен обаче предстои изборна кампания и вдигането на пенсионната възраст може да се окаже ключова тема, казва аналитикът.\n\r\nСпоред в. \"Комерсант\", цитиран от БТА, в Русия все пак се планират улични протести. А междувременно първата петиция срещу вдигането на пенсионната възраст, събрала 100 000 подписа на сайта \"Руска обществена инициатива\" (РОИ), вече е изпратена до вицепремиера и шеф на правителствения апарат Константин Чуйченко.\n\r\nПо закон кабинетът разполага с два месеца, за да я разгледа, но дотогава според вестника оспорваният законопроект може вече да бъде приет на първо четене.\r\nКонфедерацията на труда в Русия обсъжда кампанията за вдигане на пенсионната възраст не само в интернет, но и офлайн. Започна работа обществен щаб, който ще координира колективните действия в отделните региони на федерацията, заявява президентът на синдикалната централа Борис Кравченко.\n\r\n\"Световното по футбол в Русия приключва на 15 юли, а за 19-и е насрочено първото четене на проекта в Държавната дума. Мисля, че точно за тези дни ще подадем заявки (за протестни акции) в големите градове\", добавя синдикалистът.\r\n ", "date": "2018.06.19", "title": "Руснаците подкрепят Путин, но се готвят протести"}
{"url": "https://www.dnes.bg/sofia/2018/06/19/vijte-kyde-spirat-vodata-v-sofiia-na-20-iuni.379748", "text": "На 20 юни 2018 г. (сряда), във връзка с монтаж на водомер в Помпена станция \"Лозен\",с. Лозен се налага спиране на водоподаването от 09:00 до 15:00 часа на клиентите на \"Софийска вода”, живеещи в карето между:\r\nул. \"Кайгана\", ул. \"Св. Св. Кирил и Методий\", ул. \"Еделвайс\", ул. \"Бузлуджа\" и ул. \"Съединение\r\nул. \"Съединение\", ул. \"Дъб\", ул. \"Къси дол\" и ул. \"Акация\" \r\nул. \"Преслав\", ул. \"Съединение\", ул. \"Варовита\" и ул. \"Крушите\"\r\nул. \"Съединение\", ул. \"Васил Левски\", ул. \"Могила\" и ул. \"Теменуга\"; ул. \"Съединение\" от ул. \"Лозен\" № 97 до АМ \"Тракия\" и м. Чикерица.\r\n                    \r\n                    \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Св. Св. Кирил и Методий \" ъгъла с ул. \"Простор\".\n\r\nНа 20 юни 2018 г. (сряда), във връзка с изпълнение на инвестиционен проект за реконструкция на уличен водопровод и канал на бул. \"Васил Левски\" Център , се налага спиране на водоподаването от 9:00  до 21:00 часа на клиентите на \"Софийска вода”, живеещи в района на:\r\nбул. \"Васил Левски\" от ул. \"Иван Вазов\" до ул. \"Аксаков\"\r\nул. \"Иван Вазов\"  от   бул. \"Васил Левски\" до ул.\"6-ти Септември\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Славянска\" ъгъла с бул. \"Васил Левски \".\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\n\r\nНа 20 юни 2018 г. (сряда), във връзка с подмяна на спирателни кранове до бл. 356 жк. \"Младост\" 3, се налага спиране на водоподаването от 10:00 до 18:00 часа на клиентите на \"Софийска вода”, живеещи в района на:\r\nбл. 387, бл. 386, бл. 385 , бл. 383, бл. 384, бл. 356, бл. 358, бл. 354 и  ул. \"Инж. Георги Белов\"  №20.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: до бл. 356.\n\r\nНа 20 юни 2018 г. (сряда), във връзка с подмяна на сградно водопроводно отклонение на ул. \"Чавдар Мутафов\" кв. \"Витоша\", се налага спиране на водоподаването от 09:30 до 17:30 часа на клиентите на \"Софийска вода”, живеещи в района на:\r\nул. \"Чавдар Мутафов\" №10; ул. \"Иван Пейчев\" №1, №2, №10.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Иван Пейчев\"№1.\n\r\nНа 20 юни 2018 г. (сряда), във връзка с подмяна на сградно водопроводно отклонение на ул. \"Калина\" с. Лозен, се налага спиране на водоподаването от 09:30 до 19:00 часа на клиентите на \"Софийска вода”, живеещи в района на:\r\nул. \"Калина\", по ул. \"Горник\" от ул. \"Калина\" до дерето.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Калина\" ъгъла с ул. \"Горник\".\n\r\nНа 20 юни 2018 г. (сряда), във връзка с диагностика на уличен водопровод на ул. \"Стефан Караджа\" кв. \"Сеславци\", се налага спиране на водоподаването от 09:30 до 16:30 часа на клиентите на \"Софийска вода”, живеещи в района на:\r\nул. \"Стефан Караджа\", по ул. \"Явор\" от ул. \"Стефан Караджа\" до ул. \"Цанко Церковски\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Стефан Караджа\" ъгъла с ул. \"Явор\".\n\r\nНа 20 юни 2018 г. (сряда), във връзка с подмяна на спирателни кранове на ул. \"Костенец\" жк. \"Сердика\", се налага спиране на водоподаването от 09:00 до 21:00 часа на клиентите на \"Софийска вода”, живеещи в района на:\r\nул. \"Костенец\" от ул. \"Житница\" до бул. \"Инж. Иван Иванов\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Костенец\" ъгъла с бул. \"Инж. Иван Иванов\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.06.19", "title": "Вижте къде спират водата в София на 20 юни"}
{"url": "https://www.dnes.bg/health/2018/06/19/kak-da-otslabnete-s-metabolitnata-dieta.379696", "text": "В желанието си да изглеждаме добре, ние се подлагаме на какви ли не хранителни режими. Въпреки голямото разнообразие от диети, от които можем да избираме, не всички се оказват ефективни и подобряващи здравето ни. Представяме ви системата за хранене на американската диетоложка Даян Крес, автор на книгата „The metabolism Miracle“.\r\nДаян работи в продължение на много години с пациенти, страдащи от затлъстяване и диабет тип II. Нейната книга се основава на професионалния й опит.\r\nКогато се опитваме да отслабнем, понякога се случва да попаднем в така наречения плато ефект или ефект на застой. Теглото ни не намалява, въпреки че следваме диета. Организмът ни следи внимателно за всяка калория, за да го запази. Тогава тялото започва да забавя обмяната на веществата, пести енергия. Не така е при тези хора, които са с нормален метаболизъм.\r\r\n                    \r\n                    Целта на метаболитната диета е да се „рестартират“ някои органи, като панкреаса и черния дроб. След почивка те навлизат в нов начин на работа, който съответства на нормалния метаболизъм.\r\nАвторката на метаболитната диета отбелязва, че тялото ни не е в състояние да използва правилно глюкозата, когато имаме забавен метаболизъм. В резултат на което мастните клетки трупат излишни мазнини.\r\nСмятаме, че намаляването на калории ще доведе и до намаляване на телесното тегло, но то до голяма степен зависи от нивата на хормона инсулин. Именно той регулира нивата на глюкозата в кръвта. Също така играе роля в синтеза на гликоген в черния дроб, което води до повишаване нивата на глюкозата и съхраняване на мазнини.\r\n", "date": "2018.06.19", "title": "Как да отслабнете с метаболитната диета"}
{"url": "https://www.dnes.bg/akoshtete-vqrvaite/2018/06/19/kak-zodiite-izraziavat-chuvstvata-si.379663", "text": "\r\nТе са горди и инатливи, затова не се учудвайте, ако вместо комплименти от тях чувате по-скоро забележки, закачки, иронични думи. Обичат да си служат със сарказма и да се шегуват с хората. Но не го приемайте навътре - щом са се отпуснали достатъчно, че да се шегуват с вас и да ви закачат постоянно, значи сте спечелили сърцето им. Не го правят с лошо, просто са шегаджии и обичат да карат другите да се смеят. \r\n \r\n\r\n \r\nТелците са наблюдателни, аналитични, често и цинични. Обикновено говорят открито за чувствата си, така че най-вероятно сами ще ви кажат, че са влюбени. И по-важното - ще ви обяснят защо, какво им е допаднало, как сте ги спечелили. Може да не ви правят традиционните комплименти, но винаги ще ви кажат кое ваше качество ги очарова. \r\n \r\n\r\n\r\nИнати са, но и са много забавни и с тях се общува лесно. Лошото при тях е, че могат да флиртуват, да ви прегръщат, да се интересуват от вас, без изобщо това да означава, че имат силни чувства. Подобно на телците, сами ще ви кажат, когато усетят, че са истински влюбени. \r\n\r\n\r\n \r\nНай-романтичните знаци в зодиака. Те ще ви ухажват като по старите филми - с цветя, писане на любовни писма, подаръци без повод, срещи на места с красива гледка. Освен това, когато някой е завладял сърцето им, те помнят подробности не само за него, а и за неговите близки. Не се учудвайте, ако ви кажат да честите рождения ден на някой ваш роднина от тяхно име, дори още да не сте сериозно обвързани. Ще помнят и името на домашния любимец, които сте имали в детската градина.\r\n \r\n", "date": "2018.06.19", "title": "Как зодиите изразяват чувствата си?"}
{"url": "https://www.dnes.bg/stranata/2018/06/19/72-godishna-zagina-v-karlovo-blysna-ia-motociklet.379741", "text": "72-годишна жена е загинала, след като е блъсната от мотоциклет в Карлово, съобщава \"Фокус\".\r\nМинути след полунощ в полицията в Карлово е постъпило съобщение за пътно произшествие на ул. \"Теофан Райнов\".\r\nПо първоначални данни мотоциклет с 33-годишен водач е блъснал пресичащата пътното платно възрастна жена. \r\nНа мястото на инцидента е извършен оглед. Причините за катастрофата се изясняват в рамките на досъдебно производство. \r\n ", "date": "2018.06.19", "title": "72-годишна загина в Карлово, блъсна я мотоциклет"}
{"url": "https://www.dnes.bg/notifikacii/2018/06/19/erdogan-vseki-glas-za-psr-piron-v-kovchega-na-stara-turciia.379737", "text": "Глас за управляващата \"Партия на справедливостта и развитието\" /ПСР/ на изборите на 24 юни ще бъде \"пирон в ковчега на старата Турция\", заяви президентът на страната Реджеп Ердоган на предизборен митинг в черноморския крайбрежен град Орду, предаде опозиционното турско електронно издание \"Ахвал\".\n\r\nМедията коментира, че препратките към \"новата\" и \"старата\" Турция отдавна се използват в реториката на управляващата партия, която се представя като стъпка напред от \"старата Турция\" на нестабилност и държавни преврати. \n\r\nМножеството успешни инфраструктурни проекти пък заемат централно място в нейната реторика. Ердоган посочи летището \"Орду-Гиресун\", построено на изкуствен остров и открито през 2015 година, като пример за своята успешна политика и обеща да продължи развитието на района с изграждането на язовири, обяснява изданието \"Ахвал\", цитирано от \"Фокус\".\r\nДържавният глава е продължил с няколко думи за още едно от основните си предизборни обещания, което, както обяснява електронното издание, предизвиква подигравки от опозицията: обещанието за изграждане на денонощни кафенета и библиотеки, в които ще се предлагат безплатни напитки и сладкиши.\n\r\nЕрдоган заяви също така, че Анкара има намерение да построи трета атомна електроцентрала в страната, предаде ТАСС, като се позовава на Анадолската агенция.\n\r\nНяма да се ограничим само с проекта за АЕЦ Аккую. Ще построим и трета АЕЦ. АЕЦ Аккую ще може да покрие 10 процента от нашите потребности от енергия. След като бъде пусната в експлоатация АЕЦ Синоп (втората атомна електроцентрала в Турция), ще можем да удовлетворим още повече от нашите потребности от енергия, каза снощи Ердоган.\n\r\nПо думите му Турция също ще строи и собствени атомни електроцентрали, предаде БТА.\n\r\nАЕЦ \"Аккую\" ще бъде построена близо до пристанище Мерсин на брега на Средиземно море от руската държавна компания Росатом и ще се състои от четири енергоблока с мощност по 1200 мегавата. Първият енергоблок на АЕЦ \"Аккую\" се очаква да започне да произвежда електроенергия през 2023 г., а останалите ще бъдат въведени в експлоатация през интервал от една година.\n\r\nТурция е подписала протокол с японското правителство за изграждане на втора атомна електроцентрала в окръг Синоп на черноморското крайбрежие.\n\r\nОтделно, както обяви Ердоган, първият турски автомобил би трябвало да добави 50 милиарда евро към брутния вътрешен продукт на страната.\n\r\n\"Ще видим тези домашни и национални превозни средства в нашата страна през 2022 година, а също така ще ги изнасяме и на световния пазар\", добави той.\n\r\nПреди дни пък турският министър на енергетиката и природните ресурси Берат Албайрак съобщи, че третата атомна електроцентрала в страната ще бъде построена в района на Тракия, писа в.\"Хюриет дейли нюз\".\n\r\nПървата фаза на /атомната електроцентрала/ Аккую ще бъде пусната в действие през 2023 г. Местоположението на третата /АЕЦ/ е почти определено. Това ще бъде най-вероятно районът на Тракия, защото този район има високо ниво на потребление на енергия, но продукцията в този район не е толкова голяма, е посочил Байрак в интервю за турския телевизионен канал СиЕнЕн-тюрк.\r\n ", "date": "2018.06.19", "title": "Ердоган: Всеки глас за ПСР – пирон в ковчега на стара Турция"}
{"url": "https://www.dnes.bg/stranata/2018/06/19/katastrofa-prati-trima-v-bolnica-ediniiat-bere-dusha.379747", "text": "Жена е с опасност за живота, а двама души са пострадали при катастрофа, станала на пътя с. Руен – с. Билка, съобщиха от ОДМВР - Бургас. Инцидентът е станал на 18 юни 2018 г. около 06:30 часа.\r\nУдарът в мантинелата е предизвикан от водача на автомобила - мъж на 56 години, който загубил контрол върху него. Колата, с турска регистрация хонда \"Сивик\", се блъснала в крайпътната мантинела. Шофьорът М. Х. от село Босна, област Силистра се е отървал, но са  пострадали неговите спътници.\r\nЖена с инициали Ш. М. на 49 години е настанена за лечение в УМБАЛ – Бургас с травма в коремната област, но без опасност за живота, младеж с инициали И. Т. на 17 години е получил травма на левия глезен. След направен преглед в болницата, той е освободен за домашно лечение.\r\nВ критично състояние е 78-годишната К. Х. - майка на водача на автомобила, която е настанена за лечение в същото здравно заведение. Засега няма оптимистична прогноза за живота на възрастната дама.", "date": "2018.06.19", "title": "Катастрофа прати трима в болница, единият бере душа"}
{"url": "https://www.dnes.bg/cars/2018/06/19/spipani-4500-shofiori-karat-s-chujdi-nomera-nad-100-schupili-skobi.379715", "text": "Близо 4500 шофьори са били спипани от полицията да карат колите си с чужди регистрационни номера за година, сочат данните на МВР за 2017 г., цитирани от \"Монитор\". За сравнение, година по-рано случаите са били едва 24. \n\r\nГолемият скок се дължи на въвеждането на мярката всеки пиян или дрогиран шофьор, които е заловен на пътя, да се разделя с регистрационните си табели за срок от година. 12 000 пияни шофьори са останали без табелите си, след като са карали с над 1,2 примила алкохол в кръвта. Над 800 пък са санкционирани заради каране след употреба на дрога.\n\n\r\nГоляма е бройката и на автоматично дерегистрираните коли заради забавяне в плащането на задължителната застраховка \"Гражданска отговорност\". След последните промени в застрахователния кодекс и в Закона за движение по пътищата стана възможно дори без проверка на пътя тези коли да бъдат сваляни от отчет. Така от началото на годината от регистрите на КАТ са отписани 865 556 автомобила. Едва 72 923 обаче са възстановили валидността на талоните си, като са заплатили доброволно \"Гражданска отговорност\". Спрените на пътя за липса на задължителната застраховка пък са били 14 716.\r\n                    \r\n                    \r\nВсички заловени с чужди номера след драконовските мерки шофьори се оказва, че са подменили табелите си, за да могат да карат колите си. Те се надявали, че при проверка на регистрацията, пътните полицаи няма да разберат, че те са от други коли.\n\r\n\"Случвало ни се е да спрем автомобил, който е сив на цвят, а в талона, който ни подават, е записано, че е черен. Шофьорът започва да твърди, че колата е пребоядисана, но след справка става ясно, че се касае за коренно различен автомобил. Тогава го задържаме за минимум 24 часа и започване досъдебно производство срещу него. При доказване на вината му го грози затвор до една година, а глобата е минимум 500 лева\", обясниха от \"Пътна полиция\". \n\r\nОт там поясниха, че при прилагането на тежката мярка, шофьорът има 12 часа да прибере колата си от пътя, тъй като веднага след залавянето му, той не може да я кара. Ако пък е с отнета книжка, трябва да намери правоспособен шофьор. Тези 12 часа започват да текат от издаването на акт за нарушение и заповед за принудителна мярка спиране на автомобила от движение. Новите мерки обаче важат само ако колата е шофирана от собственика. Нарушителите, които карат чужди коли, минават с по-лека санкция. Тогава колата се спира от движение за един месец.\n\r\nМеждувременно в София гласят нови санкции за шофьорите, които сами свалят от колите си скобите, поставени им при извършено нарушение в зоните за платено паркиране. Освен 30-те лева първоначална глоба, ще трябва да се заплати и престоят в зоната, дори автомобилът на нарушителя през този период да не е бил там, а да е бил прибран, както и щетата по скобата, която струва 200 лева. Цената за зоната ще се плаща и за всеки следващ ден нарушение. Всичко това се предвижда в промени в наредбата за движение в София, които предстои да бъдат гласувани от Столичния общински съвет.\r\nОт началото на година 101 души премахнали сами скобата на колата си. \n\r\nНови тежки глоби за нарушения при паркирането в София и поредно увеличаване на \"зелената зона\" в града. До 150 лв. глоба ще отнасят шофьорите, спрели или паркирали возилата си на трамвайни и жп линии в София. В момента също е забранено паркирането и престоят на релсите, но глоба не е предвидена.\n\r\nОт \"Московска“ 33 ще глобяват и с по 200 лв. всички, паркирали на инвалидно място. Сега санкцията варира между 100 и 200 лв.\n\r\nРазширяването на новата \"зелена зона\" в четири района ще ни струва над 2,3 млн. лв., като в тази сума са включени освен обособяването на новите места за плетено паркиране, оборудването и ремонтът на офисите за закупуване на винетни стикери, нови 160 скоби и други.\n\r\nОт Центъра за градска мобилност очакват приходите от \"зелената зона\" да бъдат над 4,2 млн. лв. годишно. 900 хил. лв. от тях ще бъдат вложени за ремонт и изграждане на тротоари в зоните за паркиране.\n\r\nСкобите пък ще донесат печалба от 890 хил. лв. Винетните стикери и служебните абонаменти годишно ще докарват над 800 хил. лв. Прогнозите сочат, че най-много пари ще дойдат от SMS-и и талони за паркиране – 2,5 млн. лв.\n\r\nС 5500 места се предвижда са се разшири новата \"зелена зона\" в четири столични района. Най-голямата зона ще е в \"Лозенец\", където в част от квартала вече е въведена.\n\r\nЕдно домакинство ще има право да паркира пред апартамента си - в \"зелена\" или \"синя\" зона до 3 автомобила. В момента няма ограничение. При деклариране на неверни данни, освен че гражданинът няма да получи винетен стикер, няма да си получи и внесените за него пари.\n\r\n ", "date": "2018.06.19", "title": "Спипани: 4500 шофьори карат с чужди номера, над 100 счупили скоби"}
{"url": "https://www.dnes.bg/stranata/2018/06/19/lev-po-lev-zabraveni-ot-dyrjavata-sela-sybirat-pari-da-remontirat-pyt.379658", "text": "Забравени от държавата села събират пари за асфалт. Жителите на крайдунавските села Горни и Долни Вадин ще запълнят сами дупките по пътя до Крушовене, който е в трагично състояние, тъй като институциите не изпълняват ангажиментите си. Пътят е републикански и поддръжката му е отговорност на Агенция \"Пътна инфраструктура\".\r\n \r\nДостъпът на линейки е почти невъзможен, а близо половината автобусни линии са спрени, заяви за \"Дарик\" един от инициаторите на кампанията Александър Георгиев.\n\r\nИзключително трудно е и за училищния автобус, който превозва всеки ден децата от двете села до училището в Крушовене, каза от своя страна Анелия Радулова, секретар на читалището в Долни Вадин, което е партньор на инициативата. Тя добави, че когато вали дъжд, кал залива пътя и автомобилите затъват.\r\n \r\nСлед десетки писма до институции за пътната отсечка, която не е ремонтирана от 40 години, жителите на двете оряховски села вече не вярват и не разчитат на държавата.\r\n \r\nДо момента са събрани около 2000 лева за студен асфалт и гориво за резачки и косачки. На 23 юни, събота, доброволците ще запълнят сами част от дупките и ще разчистят растителността, която е завзела едното платно.\r\n \r\nПо ирония на съдбата селата Горни и Долни Вадин, които се намират на най-големия воден път в Европа - река Дунав, са на практика почти изолирани. Преди около месец група младежи решават, че им омръзнало да пишат писма до държавните институции, които носят отговорност за пътната отсечка.\r\n \r\nЧиталището в Долни Вадин е партньор на кампанията. То е предоставило банковата си сметка за желаещите да дарят средства. Дарения се приемат и в касата на културната институция.\r\n \r\nОколо 20 доброволци да заявили желание да се включат в ремонта на пътя, уточни Александър Георгиев. Кампанията продължава до сряда, 20 юни, включително.", "date": "2018.06.19", "title": "Лев по лев... Забравени от държавата села събират пари да ремонтират път"}
{"url": "https://www.dnes.bg/football/2018/06/19/hari-kein-spasi-angliia-sreshtu-tunis-s-dva-gola.379719", "text": "Англия започна с драматична победа участието си на световното първенство, след като успя да надвие Тунис с 2:1 във Волгоград. А причината за това бе една - Хари Кейн.\r\nНападателят вкара на два пъти, за да донесе първия успех на Мондиал за отбора си от 2010-а. Англичаните доминираха до почивката, когато обаче се отчетоха с доста пропуски.\r\nВсе пак те поведоха, но глупост от страна на Кайл Уокър помогна на Тунис да изравни от дузпа. След паузата островитяните не бяха впечатляващи, но в добавеното време Кейн донесе важните 3 точки.\r\nГарет Саутгейт отново заложи на трима в центъра на отбраната, като Кайл Уокър бе поставен до Стоунс и Магуайър. Трипиър и Ашли Йънг действаха по двата фланга.\r\n ", "date": "2018.06.19", "title": "Хари Кейн спаси Англия срещу Тунис с два гола"}
{"url": "https://www.dnes.bg/eu/2018/06/19/dvama-dushi-pochinaha-sled-strelbata-v-malmio.379716", "text": "В центъра на шведския град Малмьо снощи избухна престрелка, в която бе убит един човек и четирима бяха ранени, съобщи Франс прес, като се позова на полицията.\r\nПолицейски говорител потвърди пред АФП, че не става дума за тероризъм.\n\r\n\"18-годишен мъж издъхна в болницата\", съобщи полицията. По-късно почина още един, а трима души остават на лечение.\r\nСпоред вестник \"Афтонбладет\" малко след 20 ч. местно време били дадени изстрели срещу няколко души, които излизали от интернет кафе в центъра на града, близо до полицейско управление. На място били намерени най-малко 18 гилзи. Повечето жертви на стрелбата били познати на полицията.\r\nВъпреки че в Швеция престъпността като цяло е ниска, в бедните квартали на Стокхолм, Гьотеборг и Малмьо през последните години проявите на насилие зачестяват. Според полицията това се дължи на съперничества между престъпни групи, свързани с трафика на наркотици и проституцията, посочва АФП.", "date": "2018.06.19", "title": "Двама души починаха след стрелбата в Малмьо"}
{"url": "https://www.dnes.bg/sofia/2018/06/19/teatyr-pod-voda-poroite-navodniha-sylza-i-smiah.379717", "text": "\nСтоличният театър \"Сълза и смях\" остана под половин метър вода след снощния проливен дъжд. Пожарникари усилено изпомпваха водата от помещенията на театъра.\n\r\nСлучката е закономерна и се дължи на факта, че нивото на канализацията на улица \"Г.С.Раковски\" е оставено по-високо от помещенията на театъра при последните капитални ремонти в началото на новия век, разказаха служители на \"Сълзата\" пред Булфото.\r\nПоследният път, когато театърът е наводняван така, е бил преди четири години, отново при проливен дъжд.", "date": "2018.06.19", "title": "Театър под вода: Пороите наводниха \"Сълза и смях\""}
{"url": "https://www.dnes.bg/stranata/2018/06/19/shofior-bere-dusha-sled-tejka-katastrofa-do-jeleznica.379718", "text": "Един човек е с опасност за живота след тежка катастрофа между две коли на изхода на софийското село Железница снощи. С висока скорост са се ударили два автомобила.\r\nОбщо трима пострадали са приети в болница \"Св. Анна\" в столицата. \r\nНай-тежко е пострадал 47-годишен мъж, който е с опасност за живота. Той има 4 счупени ребра, фрактура на таза и фрактура на бедрена кост.\r\n ", "date": "2018.06.19", "title": "Шофьор бере душа след тежка катастрофа до Железница"}
{"url": "https://www.dnes.bg/sofia/2018/06/19/sled-poroite-obstanovkata-se-normalizira.379720", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нормализира се обстановката след снощната гръмотевична буря, която наводни София. Валежите започнаха към 18 ч., а бурята беше придружена с пороен дъжд и силен вятър.\n\n\n\r\nВ Националния оперативен щаб са постъпили над 172 сигнала за наводнени улици, мазета, приземни етажи, подлези, ресторанти и детски градини.\n\r\nНай-силно засегнати бяха хотел Шипка, метростанция \"Витоша\", подлезите на Лъвов мост, на Орлов мост, този на Централната гара и на метростанция \"Сердика\".\n\r\nКварталите \"Младост\" и \"Красно село\" останаха без ток, предаде .\r\n                    \r\n                    \r\nНяма данни за пострадали или ранени хора, каза на извънреден брифинг кметът на София Йорданка Фандъкова.\n\r\nСред пострадалите сгради беше и тази на Центъра за спешна медицинска помощ. От аварийното звено на общината посочиха, че е имало завиряване на изхода на сградата на Сточна гара.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n ", "date": "2018.06.19", "title": "След пороите: Обстановката се нормализира"}
{"url": "https://www.dnes.bg/usa/2018/06/19/trymp-plashi-novi-mita-na-vnosni-stoki-ot-kitai-za-200-mlrd.379724", "text": "Президентът на САЩ Доналд Тръмп заплаши снощи, че ще наложи допълнително мита от 10 на сто на вносни стоки от Китай за 200 милиарда долара, след като Китай обяви мита върху американски стоки за 50 милиарда долара в отговор на първите наложени от САЩ мита, предадоха Франс прес и Ройтерс.\n\r\n\"Допълнителни мерки трябва да бъдат взети, за да се насърчи Китай да промени несправедливите си практики и да отвори своя пазар за американски стоки\", гласи комюнике на президента, цитирано от Белия дом. \n\r\nТръмп е наредил на търговския представител на САЩ да подготви налагането на допълнителните мита, които ще влязат в сила, ако Китай въведе обявените от него мита. \"Ако Китай увеличи митата си, ние ще отвърнем с налагане на допълнителни мита на още стоки за 200 милиарда долара\", се казва в комюникето, цитирано от ДПА. \r\n                    \r\n                    \r\nМеждувременно днес в Китай се очаква да пристигне севернокорейският лидер Ким Чен Ун. Неговата визита ще бъде два дни. Това посещение ще последва историческата му среща с президента на САЩ в Сингапур миналата седмица, след която президентът Тръмп изненадващо обяви, че ще прекрати общите американско-южнокорейски военни маневри.\r\n ", "date": "2018.06.19", "title": "Тръмп плаши: Нови мита на вносни стоки от Китай за $200 млрд."}
{"url": "https://www.dnes.bg/pop/2018/06/19/kichka-se-nacupi-ne-shte-da-e-pocheten-grajdanin-na-burgas.379721", "text": "Естрадната певица Кичка Бодурова се нацупи, че нейна песен не бе одобрена за традиционния конкурс \"Бургас и морето\". Обидата й е толкова голяма, че тя щяла да се откаже от званието си \"почетен гражданин на Бургас\". \n\r\n\"Ще има там и рецитал с песни на Тончо Русев. Той, Великия, ме покани да участвам в неговия юбилеен концерт и присъстваше на всички мои концерти в НДК. Но сега не съм поканена. Приемам всичко това като лично отношение към мен, което се допуска от организаторите на фестивала. И реших , че не заслужавам титлата \"почетен гражданин на Бургас\", пък и не ми е нужна след като съм игнорирана години от този единствен форум на песента. За мен, за разлика от други, които са в журита, този фестивал не е най-върховната точка в кариерата ми. На мен ми стига любовта на хората за 40 г. и това, че съм донесла на България награди от 5 международни фестивала. Тези, които не ме приемат и уважават никога няма да наранят любовта ми към моя роден град и България! И все пак ме боли, много ме боли... защото става дума за Бургас!\", написа Бодурова в социалните мрежи.\r\n                    \r\n                    \r\nПевицата стана почетен гражданин на морския град през 2013 г., като тогава определи приза като \"най-голямата награда в живота й\". От журито на \"Бургас и морето\" пък са категорични, че не са проявили лично отношение към изпълнителката.\r\n ", "date": "2018.06.19", "title": "Кичка се нацупи, не ще да е почетен гражданин на Бургас"}
{"url": "https://www.dnes.bg/notifikacii/2018/06/19/es-shte-prodylji-da-naricha-skopie-biurm.379713", "text": "Европейската комисия съобщи, че ще продължи да използва досегашното име на Македония - БЮРМ, въпреки подписаното в неделя в Преспа споразумение за смяна на названието на Скопие.\n\n\nДокато не приключи ратификацията на споразумението в парламентите в Скопие и в Атина, официалното име на страната остава Бивша югославска република Македония (БЮРМ), съобщи говорител на топдипломата на ЕС Федерика Могерини.\r\nТова е името, под което Македония членува в ООН. България е признала страната като Република Македония, но като член на ЕС трябва да използва БРЮМ в европейските документи.\r\nСлед 25-годишни преговори под егидата на ООН, Македония и Гърция разрешиха спора по името на Скопие миналата седмица, като се прие досегашното официално название БЮРМ да бъде заменено с Република Северна Македония.\rСпоразумението беше подписано от външните министри в присъствието на премиерите Зоран Заев и Алексис Ципрас, които избраха името. Могерини и еврокомисарят за разширяването Йоханес Хан, които присъстваха на полагането на подписите, определиха деня като исторически. Могерини призова европейските лидери да вземат решение за започване на преговори за членството на Македония в ЕС още в края на месеца. Скопие очаква покана за членство и в НАТО през юли.\r\nМакедония е кандидат за ЕС от 2005 г., но началото на преговорите за влизане се блокираше от Гърция заради името, а за известен период и от България, заради спорове за историята. София свали претенциите след подписването на договора за добросъседство миналата година.\r\nВ събота правителството на Ципрас оцеля при вот на недоверие в гръцкия парламент по сделката, но ратификацията предстои. Освен гласуването на парламента, Македония предвижда да направи и референдум за името, съобщава в. “Политико”.\r\nПо информация на гръцкия вестник “Катимерини” 7 от 10 гърци са против сделката. Протести срещу споразумението за името в неделя се проведоха в Атина, в Скопие и по общата граница на двете страни.", "date": "2018.06.19", "title": "ЕС ще продължи да нарича Скопие БЮРМ"}
{"url": "https://www.dnes.bg/video-prognoza/2018/06/19/vremeto-dnes-stabilno-no-za-kratko.379725", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ днешния ден ще настъпи стабилизиране на атмосферата, поне за по-голямата част от страната. Има възможност за интензивни извалявания, но тези прояви ще са доста по-слаби и редки от вчера.\r\nТова прогнозира синоптикът на Симеон Матев. Според него проливните дъждове не са необичайни, тъй като се намираме в най-валежния период в годината.\r\n\"Облачните масиви стават все по-малко, тъй като атмосферното налягане над Балканите се намалява. В сряда над цялата страна ще бъде слънчево, в четвъртък се очакват повече облаци с евентуални валежи, в петък денят се очаква да започне слънчево, но след това ще застудее и загърми. В събота ще превали предимно в южното Черноморие\", отбеляза той в \"България сутрин\".\r\n ", "date": "2018.06.19", "title": "Времето днес: Стабилно, но за кратко!"}
{"url": "https://www.dnes.bg/rusia/2018/06/19/trymp-i-putin-se-sreshtat-vyv-viena.379726", "text": "Австрийската столица Виена се обсъжда като място за евентуална среща между президентите на САЩ Доналд Тръмп и на Русия Владимир Путин, съобщиха на Ройтерс два източника, запознати с дискусиите по въпроса.\r\nСпоред източниците е възможно Тръмп и Путин да се срещнат преди лидерите на държавите в НАТО да се съберат в Брюксел на 11 и 12 юли. При това пътуване до Европа се очаква Тръмп да посети и Лондон за разговори с британската министър-председателка Тереза Мей, добавя Ройтерс.\r\nТръмп каза пред журналисти в петък, че е възможно това лято да се срещне с руския президент. На срещата на върха на Г-7 в Канада по-рано този месец Тръмп предложи Русия да се върне в групата на най-развитите индустриални държави, но тази идея не се хареса на други лидери, присъстващи на срещата. Русия бе изключена от Г-7 през 2014 г. заради анексията на Крим. \r\n(БТА)\r\n ", "date": "2018.06.19", "title": "Тръмп и Путин се срещат във Виена?"}
{"url": "https://www.dnes.bg/index/2018/06/19/receptata-dnes-karfiol-na-furna-s-magdanoz.379635", "text": ":\r\n1 глава карфиол\r\n2 супени лъжици зехтин\r\n2 скилидки чесън\r\n1 щипка сол\r\n2 щипки черен пипер\r\n2 супени лъжици масло\r\n¼ чаена чаша чили сос, готов\r\n2 стръка пресен магданоз\r\n \r\n:\r\n \r\nНарежете карфиола на розички. Овкусете го като го намажете навсякъде със зехтина и го оваляйте в солта, пипера и пресования чесън. Може да използвате и чесън на гранули. Изсипете розичките в постлана с хартия за печене тава и печете в загрята на 200 градуса фурна за 20 минути.\r\n \r\nВ отделна купа смесете разтопеното масло с чили соса. Намажете карфиолчетата със сместа. Върнете във фурната за още 15 минути. След като е готов, поръсете с пресен магданоз и сервирайте.\r\n\r\n", "date": "2018.06.19", "title": "Рецептата Dnes: Карфиол на фурна с магданоз "}
{"url": "https://www.dnes.bg/temida/2018/06/19/tenio-i-iveta-liubov-osnovana-na-droga-i-nasilie-a-deteto-im.379732", "text": "19-годишната Ивета Тинева, която издъхна след жесток побой в Айтос на 16 юни, е била зверски ритана в корема, а юмруците на приятеля ѝ Теньо направили мозъка й буквално на пихтия, пише \"\" като цитира източници от разследването.\r\nНепосредствената причина за смъртта на жената е тежък мозъчен оток, но тя била с комбинирани травми по цялото тяло, със счупен нос, обезобразено от побоя лице.\n\n\n\n\n\r\nСъдебни медици твърдят, че трупът на младата жена е бил обезкървен - кръвта е изтичала, докато биячът се е суетял около мъртвата Ивета в къщата в Айтос.\r\r\n                    \r\n                    Според разследващите 27-годишният Теньо е бил пиян и дрогиран по време на побоя. Той употребявал наркотици и преди инцидента, има данни, че момичето също е вземало от време на време.\r\nНатривки от кокалчетата на юмруците на побойника, както и от кожата под ноктите му са установили наличие на кръв и ДНК на жертвата.\r\nВчера Окръжната прокуратура в Бургас повдигна обвинение на мъжа за умишлено убийство по чл. 115 от НК, за което законът предвижда от 10 до 20 г. лишаване от свобода.\r\nТой направил пълни самопризнания. Разказал, че между него и Ивета избухнал скандал заради 3-годишния им син. Теньо не бил доволен от грижите, които полага младата майка за детето. Оставила го дълго време момчето напишкано, без да го преобуе.\r\nНапрежението между двамата ескалирало и Теньо се нахвърлил върху беззащитната Ивета с ритници и юмруци. Той не спирал да я удря, а 3-годишното момченце пищяло.\r\nДрамата се разиграла между 19:30 и 20 часа на 16 юни в къща на ул. \"Хаджи Димитър\" в Айтос.\r\nЕдва след като се освестил, биячът разбрал какво е сторил и се обадил на баба си. Жената пристигнала от близкото село Лясково и едва тогава позвънила на тел. 112.\r\nЗа минути районът около къщата бил отцепен от полицията, линейка откарала изпадналата в кома Ивета в УМБАЛ - Бургас, но около 2 часа през нощта на 17 юни тя издъхнала.\r\nДен след трагедията социалните взеха 3-годишния Наско, на който е наложена мярка за закрила. Сега се търси най-добрият вариант за него. Издирват се роднини на починалото момиче, които не живеят на територията на Айтос, които да поемат отглеждането му, за да не се стига да проемно семейство.", "date": "2018.06.19", "title": "Теньо и Ивета – \"любов\", основана на дрога и насилие. А детето им?"}
{"url": "https://www.dnes.bg/stranata/2018/06/19/ima-li-svetlina-za-chitalishte-svetlina-v-shipka.379746", "text": "На този етап читалище \"Светлина\" в град Шипка не може да бъде възстановено, обяви  министърът на културата Боил Банов в сутрешния блок на bTV.\n\r\n\"То е частна общинска собственост, изоставено е от повече от 20 години. Общината пряко отговаря за тази сграда. Това не е прехвърляне на отговорност, това са факти\", уточни министърът. Той категорично отрече информацията, че читалището е под шапката на Министерството на културата.\r\nСпоред министъра за ремонт на емблематичната сграда ще са необходими минимум 3 милиона лева.\r\nВсе пак Боил Банов се ангажира да започне процедура по обявяването на читалището за паметник на културата, но уточни, че това няма как да промени бързо и кардинално ситуацията. И все пак ако това стане факт, по програми на министерството може да се започне частичен ремонт, като например такъв на покриви и конструкции. \r\r\n                    \r\n                    \"Това е един от начините то да се съхрани устойчиво\", посочи Банов.\r\nНа въпрос дали сградата може да се превърне например в музей, Банов заяви, че това минава през решенията на местната власт.\r\n\"Това, че общината няма пари, е тъжно. Бил съм в това читалище, преди 10 г. изглеждаше по същия начин. Разграбили са го хората от този град, това са нашите деца\", заяви Боил Банов.\r\nПо думите му проблемът е, че парите за културна инфраструктура, включително по европейските програми, са малко. \r\n\"Това, което можем да направим, е в следващия програмен период да защитим тезата, че културната инфраструктура има нужда от подкрепа и от европейско финансиране много повече от сега\", посочи Банов.\r\n ", "date": "2018.06.19", "title": "Има ли светлина за читалище \"Светлина\" в Шипка?"}
{"url": "https://www.dnes.bg/sofia/2018/06/19/narodno-tvorchestvo-sofiia-pod-voda-vmesto-ten-ryjda.379739", "text": "\n\r\nВчерашните порои в София, наводнените улици и метро, родиха поредната порция народно творчество, с което да се надсмеем на природата. \r\nЕстествено, веднага започнаха сравненията с \"Титаник\", \"появиха\" се и акули в столичните метростанции. \r\nПризиви и статуси призовават да си вземем по две животни, но за радост няма да се стигне до момента да влизаме в ролята на Ной.\r\nНо пък софиянци с право се шегуват, че в началото на лятото не хващат тен, а ръжда. \r\nФакт е, че десетките споделени видеа създават картина на апокалипсис, но нека не бъдем крайни. \r\nВода в метрото е имало и в доста по-развити държави като Германия и САЩ. И там картината е била доста по-сериозна от тази в София. Вижте наводненията под друг ъгъл в нашата галерия.", "date": "2018.06.19", "title": "Народно творчество: София под вода, вместо тен – ръжда!"}
{"url": "https://www.dnes.bg/balkani/2018/06/19/po-dobre-makedoniia-priiatel-a-ne-da-ima-velika-bylgariia.379743", "text": "Целта на Гърция е да има приятелска държава или партньор на северната си граница, което е значително по-добра опция от възможността Македония да стане \"общност, доминирана от Турция, или тя да се разпадне и да отвори пътя на Велика Албания и Велика България\".\r\nТова заяви гръцкият външен министър Никос Кодзияс, цитиран от македонското издание \"Фактор\".\n\n\n\r\nПравителството на Гърция взима предвид всички възможни опции за развитие на ситуацията, а националните интереси на страната са защитени, увери Кодзияс. \r\nТой уточни, че подписаният със Скопие договор ще влезе в сила едва след приключване на необходимите конституционни промени.\r\nКодзияс подчерта, че проблемите на външната политика са много сериозни и коментира, че някои \"говорят, без да мислят за последиците\".", "date": "2018.06.19", "title": "По-добре Македония приятел, а не да има Велика България!"}
{"url": "https://www.dnes.bg/akoshtete-vqrvaite/2018/06/19/bez-tiah-ne-moje-zadyljitelna-kozmetika-za-liatoto.379699", "text": "Козметичният несесер е толкова пълен, че се чудим вече как да го затворим. Познато ли ви е? Вероятно да, особено ако обичате да изпробвате различни продукти за всичко, свързано с красотата.\r\nВече ви разказахме за тенденциите в грима през лятото, а сега идва време да обърнем внимание и на друго нещо – задължителните продукти за лятото, с които да поддържаме перфектната си визия.\r\nАко ви липсва някой или всички от задължителните продукти за лятото, сега е моментът да се сдобиете с тях! До 19 юни в магазините на Sephora при закупени три продукта на марката, единият от тях (този с най-ниска стойност) ще бъде подарък!\r\n \r\nАко ви предстои пътуване или просто искате да вземете най-важното вместо целия си козметичен несесер, ето какво е задължително:\r\n \r\n\r\n \r\nКоя жена не знае за сухия шампоан, коя не е чувала за него. Това е магическият козметичен продукт, с който прическата ни наистина може да остане с дни като след фризьор и то без да се утежнява или да бъде за сметка на обема. Почистващият сух шампоан на Sephora е с формула, обогатена с кокосова вода за незабавно освежаване и обем. Моментално почиства косата като премахва омазняването и неприятните миризми, а като бонус – възвръща и блясъка. Както добре знаем, използваме го върху корените на косата, защото там обикновено има най-голяма нужда.\r\n \r\n\r\n \r\nДокато сме на темата за сухи продукти, не можем да не изведем задължителния сух балсам за коса. „Малкият брат“ на шампоана възстановява и уплътнява косата като я прави по-устойчива, силна и блестяща, но и има незаменим аромат на кокос. За разлика от сухия шампоан, сухият балсам може да се използва както в корените, така и в краищата, а след нанасяне намалява накъсването на косъма.\r\n \r\n", "date": "2018.06.19", "title": "Без тях не може! Задължителна козметика за лятото"}
{"url": "https://www.dnes.bg/sofia/2018/06/19/snoshti-50-l-kv-m-i-250-signala-za-navodneniia-v-sofiia.379744", "text": "Вследствие на падналия обилен дъжд снощи в столицата служителите на пожарната служба са реагирали на над 250 сигнала за наводнение улици, мазета, приземни етажи, подлези, ресторанти, детски градини и други, информираха от МВР.\r\nОт 18.30 часа снощи до 6 часа тази сутрин пожарникарите са отработили около 57 сигнала, допълниха от вътрешното ведомство. Няма информация за пострадали и бедстващи граждани.\n\n\n\r\nПо информация на НИМХ-БАН, количеството на падналите валежи в района на центъра на град София е около 50 л/кв.м.\r\nОт Столичната община съобщиха, че 8 екипи на дирекция \"Аварийна помощ и превенция\" заедно с екипите на столичната пожарна са работили през изминалата нощ по сигнали за завирени пътни участъци и подлези, както и на сигнали за съборени от бурята дървета в районите Витоша и Лозенец.\r\r\n                    \r\n                    Проверено е състоянието на всички по-критични места в града. Няма поражение по транспортната инфраструктура. Дежурни служители от дирекция \"Околна среда\" и от районните администрации следят денонощно нивата на язовирите и критичните места на реките.\r\nКъм момента реките, през територията на София понижават нивата си. Язовирите Мрамор Мърчаево и Суходол се изпускат контролирано. Градският транспорт се движи нормално.\r\nПрез деня ще продължи работата по отстраняване на паднали дървета и счупени клони от бурята, както и почистването на улиците главно в планинските райони от наноси, допълниха от общината.\r\n ", "date": "2018.06.19", "title": "Снощи: 50 л/кв.м и 250 сигнала за наводнения в София"}
{"url": "https://www.dnes.bg/business/2018/06/19/nov-zalp-v-tyrgovskata-voina-mejdu-sasht-i-kitai.379736", "text": "В рамките на търговската война между САЩ и Китай сме заплашени от нова ескалация на напрежението. Американският президент Доналд Тръмп обяви, че може да наложи нови мита за китайски стоки на стойност 200 млрд. долара, ако правителството в Пекин наложи мита върху американски стоки за 50 млрд. долара в отговор на първите наложени от САЩ мита, предава DPA.\r\n„Допълнителни мерки трябва да бъдат взети, за да се насърчи Китай да промени несправедливите си практики и да отвори своя пазар за американски стоки\", гласи комюнике на президента, цитирано от Белия дом. Тръмп е наредил на търговския представител на САЩ да подготви налагането на допълнителните мита, които ще влязат в сила, ако Китай въведе обявените от него мита. „Ако Китай увеличи митата си, ние ще отвърнем с налагане на допълнителни мита на още стоки за 200 милиарда долара\", се казва в комюникето, цитирано от германската агенция.\r\r\n                    \r\n                    Отговорът от Пекин не закъсня. Китай обвини Тръмп в „изнудване“. Американският подход на „изключителен натиск и изнудване“ зависил от консенсуса, който двете страни са постигнали в редицата кръгове на преговорите, става ясно от декларация в интернет страницата на китайското Министерство на търговията. Ако САЩ изпълнят плановете си, то на Китай не оставало нищо друго, освен да предприеме съответните контрамерки.\r\nПървоначално САЩ наложиха защитни мита върху вноса на стомана и алуминий. След това Тръмп наложи мита от 25% върху повече от 800 китайски стоки - включително автомобили, промишлени и високотехнологични стоки. Стойността им възлиза на 50 млрд. долара. Според президентския офис мярката е насочена към стоки от стратегическата програма \"Made in China 2025\", с която Народната република иска да засили икономиката си, „но вреди на икономическия растеж на САЩ и много други страни\".\r\nКитай реагира, като обяви собствени мита от 25% върху 659 американски продукта, като месо, зеленчуци, соя, уиски, тютюн и автомобили. Стойността е също 50 млрд. долара.\r\n", "date": "2018.06.19", "title": "Нов залп в търговската война между САЩ и Китай"}
{"url": "https://www.dnes.bg/obshtestvo/2018/06/19/motovlogyryt-miroslav-dimov-liubov-kym-skorostite.379707", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКак едно момче сбъдва мечтата си и съчетава двете неща, които най-много обича, а именно - музиката и моторите. Тази вечер в предаването \"Директно\" по  ще видите историята на Мирослав Димов - първият мото влогър в България и един от първите, които хващат камерата и се появяват в Интернет.\n\r\nПревръща се в един от най-нашумелите мотовлогъри. Познат е под псевдонима \"Mad Moto\". Той е и един от малкото, които правят всичко съвсем сами - от заснемането на своите клипове, до създаването на своя собствена авторска музика, която ги придружава. \r\n                    \r\n                    \r\nС видеата си той цели да покаже красотата на България, а заедно с това влоговете му имат и образователна цел - да информира останалите любители на моторите за състоянието на пътищата в страната и да даде полезни съвети на начинаещите мотористи. \n\r\n\"Искам да покажа самото усещане - тръпката от това да се качиш на мотора и да караш, да се насладиш на красотата на природата, която нашата страна притежава\", каза пред камерата на \"Директно\" мото влогърът. \n\r\nИ още: Една история на вдъхновението. Али Мехмедов, избрал мисията да бъде учител. Той е само на 30, преподава технологии и предприемачество в Сливен. По всичко личи, че той е не просто учител, а може да бъде наречен един от \"новите будители\". \n\r\nВъпреки че много хора се опитват да го откажат, Али преследва мечтата си докрай и днес е един от най-обичаните преподаватели от децата. Младият преподавател се стреми да интегрира новите технологии в образователния процес.", "date": "2018.06.19", "title": "Мотовлогърът Мирослав Димов – любов към скоростите"}
{"url": "https://www.dnes.bg/sofia/2018/06/19/za-aresta-na-psuvashtiia-gratischiia-vsichko-e-tochno.379742", "text": "Няма превишени права при задържането на младежа, който бе хванат да пътува без билет в градския транспорт, а после отказа да се легитимира. Това обясниха от Центъра за градска мобилност ден след инцидента.\r\nВчера видео от случката се появи във Facebook, а то бе споделено стотици пъти и събра стотици коментари. На кадрите, в района на метростанция \"Западен парк\", се вижда младежът, проснат по очи и затиснат от полицай и инспектор на ЦГМ, които му слагат белезници.\r\nЧасове след инцидента от Центъра съобщиха, че арестуваният младеж, освен че е пътувал без билет и е отказал да се легитимира, е отправял нецензурни реплики към органите на реда.\n\n\r\r\n                    \r\n                    \"Арестът не е извършен, защото младежът е пътувал без превозен документ, а заради това, че се е държал агресивно\", обясни днес Методи Аврамов от ЦГМ пред bTV.\r\nТой е категоричен, че служителят на Центъра за градска мобилност, който затиска младежа към земята с коляно в главата, не е превишил правата си и няма да бъде наказан. Аврамов обясни, че инспекторът от ЦГМ не е извършил нарушение – нито според видяното в клипа, нито от неговите обяснения.\r\nИнспекторът е участвал в ареста, защото полицаят от общинска полиция го е помолил.\r\nСпоред бившия депутат и шеф на транспортната комисия в парламента Настимир Ананиев обаче арестът е неприемлив. Той смята и че е странно, че арестът се извършва с помощта на служител на Центъра за градска мобилност, докато вторият полицай стои безучастно встрани.\r\n\"Не бих казал, че този човек е престъпник, има по-големи престъпници. Но е нарушител, не си е платил билета. Този човек обаче има и права – ако откаже да плати глобата си, може да му бъде съставен акт, който той има право да възрази в 3-дневен срок\", каза още Ананиев.\r\nТой е категоричен, че не трябва да се стига до подобни положения. \"Това, което видях в клипа, ми се струва малко пресилено, но не знам точно каква е била ситуацията\", добави Ананиев.\r\nТой допълни и още един проблем – контрольорите също се държат много агресивно и провокират агресия.\r\n \r\n ", "date": "2018.06.19", "title": "За ареста на псуващия гратисчия: Всичко е точно..."}
{"url": "https://www.dnes.bg/teatar/2018/06/19/teatyr-bylgarska-armiia-gostuva-v-makedoniia.379760", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТеатър \"Българска армия\" гостува в Македония с една от знаковите си постановки \"Железният светилник\", създадена по едноименния роман на Димитър Талев. \n\r\nИнициативата се реализира под патронажа на МО и Министерството на културата на Република България съвместно с Министерството на културата на Република Македония. Спонсор е Фондация \"Илия Камчев\".\n\r\n\"Представления се проведоха в Македонския народен теарър в Скопие, в Охрид в Културен център \"Григор Пърличев\", в Народния театър в Битоля, в Щип. Преживяването беше невероятно. \n\r\nАз лично съм впечатлен от сградите, оборудването, организацията и отношението на хората. Навсякъде бяхме приети много добре\", сподели в студиото на \"България сутрин\" по  директорът на театър \"Българска армия\" Мирослав Пашов.\r\n                    \r\n                    \r\nДимитър Талев е един от най-четените български творци. Романът \"Железният светилник\" е първата част от неговата тетралогия, посветена на борбите за освобождение, за просвета и независима църква на българите от Македония в десетилетията преди Илинденското въстание.\n\r\nПоради историческите повратности и доскоро доминиращия контекст в Република Македония Димитър Талев остава и до днес почти неизвестен в родния си край. Житейският му път и цялостното му творчество са сред ярките доказателства за общата история на двете държави.", "date": "2018.06.19", "title": "Театър \"Българска армия\" гостува в Македония"}
{"url": "https://www.dnes.bg/obshtestvo/2018/06/19/89-pytia-na-migraciiata-istoriia-v-pisma-vestnici-drehi.379750", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКак изглежда животът на българите, избрали да напуснат страната след 1989 година? Нетрадиционна фотоп изложба представя различните нюанси, неподправените емоции и личните емигранстски истории в събитие, озаглавено \"89 пътя на миграцията\".\n\r\nВестници, писма, снимки, дрехи... Изложбата съдържа 89 предмета, принадлежащи на хора, които са емигрирали от България, а след това са се върнали в родината, както и вещи на чужденци, избрали страната ни за свой втори дом.\n\r\n\"Всеки един от предметите е придружен от много лична и автентична история, разказана от първо лице. Тя символизира пътя на хората, показва връзката между предмета и това, което им се е случило, което ги е накарало да потърсят друго място за живеене далеч от родния си дом\", разказа пред  организаторът на фотоизложбата Димитър Димитров.\r\n                    \r\n                    \r\nВъпреки че изложбата вече е към своя край, днес е нейната кулминация. В публична дискусия няколко от участниците ще разкажат за своя личен опит и за това какво се крие под названието \"миграция\". Разговорът ще протече под надслов \"Многоликата миграция - истории, потенциал и страхове\" и ще започне в 19.00 ч. в столичния Portrait. \n\r\nИзложбата и дискусията са част от международния проект Outcast Europe по програма \"Европа за гражданите\" 2014-2020. Проектът се реализира в България, Гърция, Македония, Сърбия, Чехия и Унгария, а финалът му предвижда международна изложба в Атина през септември 2018 година.\r\n ", "date": "2018.06.19", "title": "89 пътя на миграцията – история в писма, вестници, дрехи"}
{"url": "https://www.dnes.bg/sofia/2018/06/19/sled-dyjda-bez-seriozni-shteti-zaradi-prevenciiata.379764", "text": "\n\r\nНямаме данни за сериозни щети по инфраструктурата, увери кметът на София Йорданка Фандъкова, която провери работата по почистването на участък от Владайската река. \r\n\"Това се дължи и на дейностите по превенция - почистването на шахти, почистването на речни корита\", допълни тя.\n\n\n\n\n\r\nКметицата посочи, че обемът дъжд, който е бил паднал вчера, е невъзможно да бъде поет от канализацията. \r\n\"Като цяло, мисля че за всички е ясно, че особено в града проблеми с оттичането почти нямаше. Там, където имаше те бяха свързани или с подземни нива, каквито са подлезите и транспортните тунели, или са свързани с проблеми със самата инфраструктура\", посочи тя. \r\r\n                    \r\n                    \"По отношение на метрото искам да повторя, че метрото не е спирало да се движи. Имаше наводнени метростанции и входове към тях. Ясно е, че при тежки наводнения винаги може да се стече вода по стълбите, тъй като са под земята\", каза още кметът на София. \r\n\"Сериозен беше проблемът в подлеза на бул. \"България\" и бул. Акад. \"Иван Гешов\" и в този на бул. \"България\" и бул. \"Гоце Делчев\", каза още Фандъкова. \r\n\"Искам да призова гражданите и да ги помоля всички да се включим в работата по превенцията. Най-вече да не изхвърлят сериозни отпадъци в дерета и речни корита. Едрогабаритни отпадъци могат да блокират дерето и да станат наистина сериозни проблеми\", каза още столичният кмет.\r\nПолучени са 1500 сигнала, от които 900 са били за сгради и само 3 за паднали дървета. Ключово в такива моменти е почистването на деретата и отводнителните шахти. \r\nОт МВР съобщиха, че пожарните служби са реагирали на над 250 сигнала за наводнени улици, мазета, приземни етажи, подлези, ресторанти, детски градини и други, но няма информация за пострадали или бедстващи хора.", "date": "2018.06.19", "title": "След дъжда –  без сериозни щети. Заради превенцията! "}
{"url": "https://www.dnes.bg/eu/2018/06/19/bez-provali-spravihme-se-s-evropredsedatelstvoto.379754", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед големия трепет идва и краят на eвропредседателството. Какво постигнахме и как подаваме щафетата на Австрия?\r\n\"Справихме се по-добре, отколкото очаквахме. Имаше стройно следване на дневния ред. Нямаше гръмки провали. Постигна се възможното и това е добър знак. Първото изпитание да се усетим част от общността го преминахме\", посочи вицепрезидентът на \"Асоциацията на Атлантическия договор\" Елена Поптодорова.\n\r\nПрез този период поставихме много силен акцент върху Западните Балкани, но според госта в „България сутрин“ нямаше да можем да го поставим, ако вече Брюксел не беше поел тази тема.\r\n                    \r\n                    \r\n\"Подписването на договора между Македония и Гърция се случи едва след позитивната среда, която договорът за добросъседство помежду ни със Скопие създаде. Всяка наша намеса в процеса по смяната на името на Македония може да усложни и забави промените. Ние имаме интерес този проблем да бъде решен\", подчерта Поптодорова.\n\r\nПо отношение на държавните ни лидери тя посочи, че президентът Румен Радев учи тънкостите на длъжността си в движение. А колкото до премиера Борисов според Поптодорова никой не може да се самоопредели като медиатор.\n\r\n\"Българският премиер никога не е имал самостоятелна инициативна роля. Винаги позицията му е договорена. Посредникът осъществява вербалната комуникация между две страни. При следващо европредседателство трябва да има по-внимателен подбор къде да пребивават делегатите\", изтъкна Елена Поптодорова пред .", "date": "2018.06.19", "title": "Без провали: Справихме се с европредседателството!"}
{"url": "https://www.dnes.bg/kino/2018/06/19/fenomenalnite-2-otvia-banditkite-na-oushyn.379765", "text": "Комбинацията от супергеройски сили, студио \"Пиксар\" и \"суша\" от семейно ориентирани филми допринесе \"Феноменалните 2\" да оглави бокс-офис класацията на Северна Америка с рекордни приходи за анимация, предадоха световните информационни агенции.\n\n\r\nПостъпленията от филма, излязъл на екран 14 години след оригиналната анимация \"Феноменалните\", възлизат на рекордните 180 милиона долара. \r\nСумата съществено надхвърля очакванията на анализаторите, които прогнозираха приходи между 120 и 140 милиона долара през първия уикенд по кината.\r\nДосегашният рекорд за най-касов дебют на анимация от 135 милиона долара се държеше от продукцията \"Търсенето на Дори\" (2016).\r\r\n                    \r\n                    Според компания \"Дисни\" публиката на \"Феноменалните 2\" е съставлявала 31 процента възрастни, 57 процента семейства и 11 процента тийнейджъри.\r\nНа далечното второ място в класацията с приходи от 19,6 милиона долара е филмът \"Бандитките на Оушън\". Следва комедията \"Tag\" с 14,6 милиона долара .\r\nЧелната петица в бокс-офиса на Северна Америка се допълва от филмите \"Соло: История от Междузвездни войни\" и \"Дедпул 2\". Приходите от продажбата на билети за двете продукции в киносалоните на САЩ и Канада през уикенда възлизат съответно на 9,1 милиона долара и 8,8 милиона долара.", "date": "2018.06.19", "title": "\"Феноменалните 2\" отвя \"Бандитките на Оушън\""}
{"url": "https://www.dnes.bg/temida/2018/06/19/kmetyt-ot-voiniagovo-lygal-za-podkupa-pari-na-kmetstvoto-sa.379774", "text": "Районна прокуратура-Карлово е образувала досъдебно производство за укривателство с цел имотна облага срещу кмета на Войнягово Тодор Танковски, съобщиха от прокуратурата.\r\nНа 18 юни т.г. е разпитан свидетел, който заявил, че управникът поискал 150 лева, за да помогне на лице, разследвано за друго престъпление, да бъде осуетено наказателно преследване спрямо него. \r\nСтава въпрос за незаконен добив на инертни материали от коритото на река Стряма в землището на Войнягово.\n\n\r\nСпоред прокуратурата на 18 юни между Танковски и въпросното лице е била уговорена среща на паркинг в централната част на Карлово, като на кмета била предадена поисканата сума. Непосредствено след това полицията спряла колата на Танковски и го претърсила.\r\r\n                    \r\n                    При извършеното претърсване у него била намерена сума от 150 лв., в  купюри от 20 и 10 лева, за които той заявил, че сумите са за нуждите на  кметство Войнягово. \r\nИззет е и мобилният телефон на кмета, от който се е  водела комуникацията между лицата.\r\nКметът е задържан за 24 часа. За престъплението му се предвижда затвор до 5 г.\r\n \r\n \r\n\r\n ", "date": "2018.06.19", "title": "Кметът от Войнягово лъгал за подкупа: Пари на кметството са!"}
{"url": "https://www.dnes.bg/temida/2018/06/19/za-smyrtta-na-15-dushi-v-zavoda-v-gorni-lom-niama-vinovni.379780", "text": "Окръжният съд във Видин оправда четиримата обвиняеми за взрива в завода за боеприпаси в Горни Лом. При производствена авария през октомври 2014 година загинаха 15 души, а двама бяха ранени.\r\nПочти два часа продължи обявяването на решението на присъдите по делото. Подсъдимите са оправдани по всички повдигнати обвинения.\n\n\n\r\nПрокуратурата ще обжалва пред Апелативния съд в София, а срокът за това е две седмици. \r\nОбвиняеми по делото бяха тогавашният собственик на завода Валери Митков, Божидар Василев – бивш началник на отдел в ГД \"Охранителна полиция\", Ивелина Бахчеванова – бивш секретар на междуведомствената комисия към Министерството на икономиката и Палма Иванова – отговорничка за безопасността на труда в завод \"Миджур\".\r\r\n                    \r\n                    \"Присъдата ще протестираме, като очаквах по някои от обвиненията да има осъдителна присъди, но има и втора инстанция\", каза след делото прокурор Мирослав Костов.\r\nЧаст от процедурите нямаха обвинения във връзка с взрива и със загиналите хора, а по делото още в досъдебното производство не е изяснена причината за взрива, каза адвокат Стефанова, защитник на обвиняемия Валери Митков.\r\nСобственикът на завод \"Миджур\" и обвиняем по делото Валери Митков обяви, че според него причина за взрива е външна намеса, тъй като няма други доказателства, че той е станал по друг начин, предаде БТА. Сред загиналите беше и синът на Митков.\r\nЗавод \"Миджур\" през 2014 г. е собственост на фирма \"Видекс\" АД и е за производство на взривни вещества за граждански цели и утилизация на боеприпаси.\r\nДелото беше гледано при закрити врата заради информация, която е  държавна тайна, а заседанията започнаха през миналата година.  Материалите по него бяха повече от 170 тома, а свидетелите и вещите лица  над 200.", "date": "2018.06.19", "title": "За смъртта на 15 души в завода в Горни Лом – няма виновни!"}
{"url": "https://www.dnes.bg/technology/2018/06/19/kak-google-predvijda-smyrtta.379800", "text": " \r\nTук се намесва и американският онлайн концерн Google. Нов вид алгоритъм, създаден от компанията, е установил 175 639 точки с данни, и е поставил оценка на риска от смърт: 19,9%. Жената почива след няколко дни, предава Bloomberg.\r\nДанните за смъртта на жената бяха публикувани от Google през май - в рамките на проучване, което подчертава потенциала на невронните мрежи в сферата на здравеопазването. Става дума за вид софтуер с изкуствен интелект, който е особено добър в използването на данни, за да се учи и да се самоусъвършенства автоматично.\r\nGoogle е създала инструмент, който може да прогнозира редица резултати на пациенти, включително колко дълго могат да останат в болница, какви са шансовете им за повторно приемане и какъв е шансът скоро да умрат.\r\nТова, което впечатлява медицинските експерти най-много, е способността на Google да пресява данни, които преди това са били недостъпни: бележки, заровени в pdf файлове, или в стари графики. Мрежата на Google се потапя в цялата тази информация, след което дава прогнози. И го прави много по-бързо и по-точно от вече съществуващите техники. Системата дори показва кои данни точно водят до конкретните заключения. \r\nБолниците, лекарите и експертите в сферата на здравеопазването от години се опитват да използват ефективно електронните здравни показания и други пациентски данни. Споделянето на повече информация и използването ѝ в точния момент може да спаси животи, или поне да помогне на медицинските работници да прекарват по-малко време в писането на документи и повече в работа над самите пациенти. Но сегашните методи на събиране на здравна информация са скъпи и бавни.\r\nСледващата стъпка на Google е да вкара тази система за прогнози в клиниките, обяви главният директор по изкуствения интелект на Google Джеф Дийн. Звеното за проучвания на Дийн, наричано Medical Brain, работи по няколко инструмента с изкуствен интелект, които могат да прогнозират симптоми и болести с голяма точност.\r\nВътре в самата компания има голямо вълнение около инциативата.\r\nГмуркането дълбоко в морето от здравни данни ще даде на Google още информация за нас. Но компанията подхожда с внимание, когато става дума за пациентска информация, особено на фона на вълненията около опазването на личните данни напоследък.  \r\nВижте още технологични новини \r\n ", "date": "2018.06.19", "title": "Как Google предвижда смъртта?"}
{"url": "https://www.dnes.bg/temida/2018/06/19/tenio-za-iveta-syjaliavam-tia-beshe-chovekyt-koito-obicham.379796", "text": "\"Съжалявам, това беше човекът, който много обичам\". Това каза в Бургаския окръжен съд 27-годишният Теньо от Айтос, който преби до смърт 19-годишната си приятелка Ивета. \n\n\nВсичко стана след един семеен скандал. Нека остана в ареста, много съжалявам, аз ще си ходя наранен, заяви пред магистратите младият мъж, цитиран от \"\".\r\nВ крайна сметка Окръжния съд в Бургас остави Теньо в ареста по обвинението за убийство. Младият мъж е обвиняем затова, че на 16 юни в град Айтос с особена жестокост, умишлено умъртвил Ивета Т., като около 19.30 – 20.00 ч. й нанесъл множество силни удари с юмруци и ритници в областта на главата, вследствие на които на 17 юни жертвата е починала, като деянието е извършено при условията на опасен рецидив.\r\n                    \r\n                    \r\nСъдебната инстанция взе предвид и заключението на изготвената съдебномедицинска експертиза, установяващо, че непосредствената причина за смъртта на младата жена е черепно-мозъчната травма, а също, че констатираните при огледа и аутопсията множество увреждания по лицето и тялото на пострадалата са причинени от множество удари с твърди тъпи предмети, каквито са юмруци и меки обувки.\n\r\nПо време на гледането на мярката обвиненият в убийство не поиска по-лека мярка за неотклонение, след като прокуратурата поиска постоянен арест. Аргументите на обвинението са, че Теньо е обвинен в тежко престъпление, в което се предвиждат от 15 до 20 години лишаване от свобода, доживотен затвор, или доживотен без право на замяна.\n\r\nСпоред държавното обвинение има вероятност задържаният да се укрие или да извърши ново престъпление, както и да въздейства върху свидетели, ако бъде пуснат на свобода. Той е многократно осъждан като първите му прояви са още докато е бил непълнолетен. \n\r\nПоследно излязъл от затвора през април 2016 г., уточни прокуратурата.\n\r\nСлужебният защитник на задържания също поиска да остане в ареста, но подчерта, че Теньо е жертва на прехода и за съжаление през всичките тези години системата не е успяла да му въздейства. Той обаче имал желание да създаде семейство, което показвало, че нещо в него се е променило.\r\nКакто е известно, драмата се разиграла между 19:30 и 20 часа на 16 юни в къща на ул. \"Хаджи Димитър\" в Айтос.\n\r\nЕдва след като се освестил, биячът разбрал какво е сторил и се обадил на баба си. Жената пристигнала от близкото село Лясково и едва тогава позвънила на тел. 112.\n\r\nЗа минути районът около къщата бил отцепен от полицията, линейка откарала изпадналата в кома Ивета в УМБАЛ - Бургас, но около 2 часа през нощта на 17 юни тя издъхнала.\n\r\nДен след трагедията социалните взеха 3-годишния Наско, на който е наложена мярка за закрила. Сега се търси най-добрият вариант за него. Издирват се роднини на починалото момиче, които не живеят на територията на Айтос, които да поемат отглеждането му, за да не се стига да проемно семейство.", "date": "2018.06.19", "title": "Теньо за Ивета: Съжалявам! Тя беше човекът, който обичам!"}
{"url": "https://www.dnes.bg/travel/2018/06/19/v-sredata-na-liatoto-moreto-v-chujbina-i-po-evtino-ot-rodnoto.379763", "text": "Почивка на морето в чужбина може да ни излезе по-евтино отколкото в България в края на юли. Това показа проверка в сайта booking.com.\r\nЛятна отпуска в турския курорт Бодрум от 15 до 20 юли например ще ни струва 575 лв. за 5 нощувки. Тази сума е за тризвезден хотел с ол инклузив и частен плаж, а също - велосипеди под наем и възможност за голф, гмуркане и риболов.\n\n\n\r\nПо същото време идентична почивка на Златни пясъци би ни излязла 638 лв. или с 63 лева отгоре. С тази разлика, че в нашия курорт плажът е платен – срещу по 8-10 лева за чадър и още толкова за шезлонг, пише \"Монитор\".\r\nВ другата ни южна съседка Гърция цените за юли са доста по-високи в сравнение с Турция и България.\r\r\n                    \r\n                    На Халкидики 5 нощувки на ол инклузив в хотел с три звезди излизат 1364 лева за двама. Тези оферти примамват с традиционни гръцки ястия за обяд и вечеря и закуска на шведска маса.\r\nПо-евтиното море в чужбина обаче важи до края на юли. След това цените скачат. В Бодрум например сметката скача на 710 лева, или със 135 лева повече.\r\nНа Златните обаче сумата се покачва минимално и за да се печем на плажа там, ще са ни нужни 642 лева.\r\nВ Гърция се очакват още по-високи цени и там тризвездното настаняване вече ще струва 1487 лева за двама, което е близо 10% отгоре.\r\nТурските хотели от високия ценови сегмент обаче остават изгодни. 5 нощувки на пълен ол инклузив за двама в 5 звезден хотел в Турция струват 1000 лева. Тази цена включва храна по всяко време, частен плаж и отопляем закрит басейн, спа център с турска баня, сауна и хидромасажна вана.\r\nПодобни условия на Златни пясъци ще излязат 1500 лева, но с платени спа услуги и басейни. В Гърция пък подобен лукс ще ни излезе 2500 лева на Халкидики. Освен традиционния ресторант хотелът там притежава и собствена таверна, както и няколко бара, два външни и един вътрешен басейн.", "date": "2018.06.19", "title": "В средата на лятото: Морето в чужбина – и по-евтино от родното!"}
{"url": "https://www.dnes.bg/notifikacii/2018/06/19/grisho-zagubi-set-no-bi-bosnenec-v-london.379807", "text": "Световният №5 Григор Димитров започна успешно един от любимите си турнири. Българинът постигна победа с 6:3, 6:7(4), 6:3 на старта в Лондон срещу Дамир Джумхур (Босна и Херцеговина).\n\r\nЗа Григор това е сред най-успешните състезания - два пъти той е достигал полуфиналите, а през 2014 спечели титлата.\n\r\nМиналата година той бе спрян на крачка от финала от бъдещия шампион Фелисиано Лопес. Димитров нямаше никакви проблеми в днешния мач. Той проби рано и поведе с 3:1. След това се измъкна от ситуация 0:40 и приключи с крайното 6:3 след 32 минути на корта. Сценарият се повтори след почивката.\n\r\nДимитров отново проби за 3:1, но този път не успя да спаси следващия си сервис гейм и веднага Джумхур изравни за 3:3. При 5:4 за босненеца той пропусна сетбол и в крайна сметка българският тенисист изравни за 5:5. В последвалия тайбрек №2 в схемата допусна повече от обичайното количество грешки.\r\nДжумхур дръпна с 5:4 и след това на два пъти Димитров сбърка от форхенд в аут. Джумхур продължи силната си серия и проби на старта на третата част, но последва мигновен рибрейк и то на нула за Григор - 1:1. Всичко в мача бе решено с пробив в осмия гейм за Димитров.\n\r\nСледващият опонент на Гришо ще бъде определен от мача между Новак Джокович и квалификанта Джон Милман. Бившият №1 получи възможност да участва в последния момент със специална покана. На трибуните в британската столица Григор бе подкрепян и от майка си Мария.\n\r\n", "date": "2018.06.19", "title": "Гришо загуби сет, но би босненец в Лондон"}
{"url": "https://www.dnes.bg/stranata/2018/06/19/67-godishen-tegli-kucheta-s-kolata-si-arestuvan-e.379785", "text": "67-годишен \"юнак\" се притекъл на помощ на позната, за да я \"освободи\" от грижите за домашни любимци.\r\nСлужители на РПУ - Пещера са установили и задържали мъжа, влачил последователно две кучета с автомобила си, съобщиха от МВР.\r\nВчера следобед в полицейското управление в града бил получен сигнал от граждани за нехуманно отношение към животни.\r\nУниформени и криминалисти реагирали незабавно и засекли Фолксваген, чийто водач с инициали С. М. от Самоков е вързал куче, което теглил по улиците на града.\r\nОказало се, че кучетата са били две. Отглеждала ги негова близка в Пещера, която обаче искала да се отърве от тях.\r\nТогава \"мъжагата\" предложил да свърши тази работа, но тъй като животните не били обезпаразитени, той решил да не ги качи в автомобила си.\r\r\n                    \r\n                    Затова ги теглил едно по едно, за да ги извози и изхвърли извън града. Първото куче е било открито в района на сметището. Животното е било прегледано от ветеринарен специалист и е в добро състояние.\r\nВторото куче е прибрано от граждани, които са изявили желание да полагат грижи за него и да го отглеждат. С.М. е задържан в ареста за срок от 24 часа, а по случая е образувано бързо производство.", "date": "2018.06.19", "title": "67-годишен тегли кучета с колата си. Арестуван е!"}
{"url": "https://www.dnes.bg/cars/2018/06/19/ilon-mysk-izreva-v-tesla-ima-sabotior.379751", "text": "В допълнение към неравномерното и колебливо начало на производството на Model 3 сега производителят на електрически автомобили Tesla трябва да се справи и с враг в собствения си дом, твърди основателят на компанията и главен изпълнителен директор Илон Мъск. Служител е извършил \"огромен и вреден саботаж\", е написал Мъск в мейл до служителите на Tesla, който бе публикуван от американския телевизионен оператор CNBC. Пълният обхват все още не е ясен, но това, което служителят досега е признал, вече е \"доста лошо\". Засега няма официално изявление на компанията.\r\nСлужителят, според Мъск, е осъществил директни промени в производствената система на Tesla чрез фалшиви потребителски имена и е издавал сериозен обем поверителни данни на трети страни. Мотивът му е бил желано повишение в компанията на Мъск, което му е било отказано. Но може да има и допълнителни мотиви, поради което разследването ще продължи задълбочено през тази седмица.\r\r\n                    \r\n                    „Както знаете, има дълъг списък от организации, които искат Tesla да умре\", предупреждава Мъск персонала си, имайки предвид компании от петролната и газовата индустрия и спекулантите на Wall Street, които залагат срещу акциите на компанията. В списъка Мъск включва и конкурентите от автомобилната индустрия. „Ако те мамят с емисиите вредни газове, може би искат да мамят и по друг начин“, пише той в писмото си.\r\nВъв втори имейл, публикуван също от CNBC, Мъск разкрива, че производството на Model 3 е било нарушено от пожар. „Снощи имахме още един странен инцидент, който е трудно да се обясни\", пише мениджърът в него. Става дума за \"малък пожар\", заради който изграждането на каросериите на колите е трябвало да бъде прекратено за няколко часа. Мъск отново намеква за саботаж. Наистина може да е съвпадение, но: „само параноиците оцеляват\". Служителите трябва да обръщат внимание на всичко, което \"не е от най-добрия интерес на нашата компания\", казва Мъск.\r\nМеждувременно Tesla продължава да се бори с производствените си проблеми при масовото производство на първата си електрическа кола с по-ниски цени - Model 3. Компанията на Мъск вече изостава с половин година спрямо първоначалния си график и иска да достигне границата от 5000 автомобила на седмица до края на юни. Миналия петък Мъск поздрави служителите за вече постигнатия напредък, но призова за \"радикални подобрения\".\r\nПреди две седмици той се изказа оптимистично пред акционерите на Tesla по отношение на достигането на целта и заяви, че производството вече минава 3500 броя на седмица.\r\n", "date": "2018.06.19", "title": "Илон Мъск изрева: В Tesla има саботьор!"}
{"url": "https://www.dnes.bg/temida/2018/06/19/39-godishen-poluchi-21-ta-si-prisyda-za-grabej.379779", "text": "39-годишен мъж получи поредната си 21-ва присъда за грабеж, Варненският окръжен съд му даде затвор от 2 години и 6 месеца. В съдебното досие на подсъдимия са записани до момента 20 осъждания, съобщиха от прокуратурата.\r\nМъжът заживял във Варна преди четири години. Занимавал се с правене на татуировки и бил добре познат на органите на реда заради честите си престъпни прояви.\r\nНа 15 септември миналата година при условията на опасен рецидив той се възползвал от състоянието на мъж, който бил видимо пиян, и взел чантичката му с мобилен телефон, СИМ-карта и 1800 лева.\r\nСпоред съдебно-оценителната експертиза отнетото със сила е на стойност 2075 лева. Веднага след като извършил грабежа, подсъдимият изхвърлил чантата, като задържал мобилния телефон и личната карта на ограбения варненец. По-късно продал телефона.\r\r\n                    \r\n                    След разкриването и уличаването му като извършител на грабежа, обвиняемият намерил и върнал телефона \"LG magma\" и личната карта на жертвата, като телефонът бил със счупен дисплей.\r\nСпоред заключението на назначената по делото съдебно-психиатрична експертиза подсъдимият страда от синдром на зависимост към алкохол и е пристрастен към  наркотици.\r\nПрисъдата на Варненския окръжен съд подлежи на обжалване пред Апелативния съд във Варна.\r\n ", "date": "2018.06.19", "title": "39-годишен получи 21-та си присъда за грабеж!?"}
{"url": "https://www.dnes.bg/akoshtete-vqrvaite/2018/06/19/kakvo-chaka-zodiite-v-liubovta-tazi-sedmica.379755", "text": " \r\nГрижете се за себе си, но мислете и за половинката си. Сигурно ще имате доста работа през тази седмица и ще трябва да действате активно, но няма смисъл да се изолирате. Споделяйте затрудненията с гаджето и той/тя може да ви подскаже интересни идеи.\r\n \r\nКонтактите ще са интензивни и необвързаните представители на вашия знак ще могат да си пофлиртуват на воля. Имайте пред вид, обаче, че не е здравословно да навлизате в чужда територия. Придържайте се към предпочитанията си независимо, че приятелите може да не одобрят избора ви.\r\n\r\n\r\n \r\nПестете си времето. Създайте си график и определете най-важното. Ще имате много задачи, но това не значи, че трябва да се лишавате от романтични преживявания. Напротив, общувайте с приятел/ката си колкото е възможно по-често. Неговото или нейното присъствие ще ви вдъхновява и освежава.\r\n \r\nНе се очертават бурни емоции за онези от вас, които все още не са попаднали на подходящия човек. Често ще сте в компания, ще привличате вниманието, но едва ли ще спрете погледа си на някого. Не е изключено да ви потърси някой от бившите. Не гледайте назад, за да не повторите стари грешки.\r\n\r\n\r\n \r\nСлънцето скоро ще напусне вашия знак, но това не значи, че вие ще скучаете. Напротив, периодът ще е динамичен, изпълнен с приятелски срещи, партита и оригинални публични изяви. Разпределете времето си така, че да се виждате отделно с приятелите и отделно с гаджето и не пренебрегвайте неговото или нейното желание да бъде често с вас. Може би иска да сподели някоя тайна или да изгладите заедно съществуващо недоразумение? Любовта е страхлива птица, не й позволявайте да отлети.\r\n \r\nНеобвързаните Близнаци ще са толкова общителни, че ще прелитат от компания в компания като гладни врабчета. Ако е възможно да се забавляват по 24 ч. в денонощието биха го направили. Би било добре да намалят темпото и да си пестят силите. Да си създадат оптимален режим на активност и почивка, за да не навредят на здравето си.\r\n\r\n\r\n \r\nСлънцето се приближава към вашия знак и вие ставате все по-чаровни и магнетични. На всичкото отгоре за известно време ще загърбите прословутата си сръдливост и ще реагирате с усмивка на грешки и дреболии, които в нормални условия ви ядосват. Организирайте срещите с половинката си така, че да посещавате непознати места, на научавате разни новости, да разширявате интелектуалния си кръгозор. Ще съчетаете взаимните чувства с взаимни интереси и ще сте много доволни един от друг.\r\n \r\nСамостоятелните представители на вашия знак ще са привлекателни и любвеобилни. Наслаждавайте се на развлеченията в компания, но не изпращайте „погрешни“ сигнали на обожателите си и не обещавайте твърде много. За правилният избор разчитайте на интуицията си.\r\n \r\n", "date": "2018.06.19", "title": "Какво чака зодиите в любовта тази седмица?"}
{"url": "https://www.dnes.bg/obshtestvo/2018/06/19/bashta-sled-razvod-maikata-podmenia-spomenite-na-decata.379805", "text": "\"Това е една изключително тежка форма от страна на майката на нарушение на правата на децата ми\". Това е позицията на бившия съпруг на Галя Дойчева - Владислав Живков, с чиято история ви запознахме преди няколко дни.\n\r\nСлед щастлив семеен живот двамата взимат решение да се разделят по взаимно съгласие. Галя Дойчева вече е с друг човек до себе си, с когото имат сключен брак. Нейната позиция е, че през годините на съвместно съжителство с първия си съпруг и баща на децата е имало \"брутално домашно насилие\", оказвано от Владислав Живков спрямо съпругата му, както и децата им. По думите на Галя Дойчева, насилието не е спряло и след развода. Двамата започват да водят битка за попечителските права в съда, като по делото адвокат на Живков е неговата майка.\r\r\n                    \r\n                    Галя твърди, че доказателства по делото от нейна страна биват прикривани, унижощавани или пренебрегвани, което я навежда на съмнения за манипулация и некомпетентност у институциите. Делото приключва в полза на бащата, с което майката не може да се примири, защото смята, че те там са в опасност. \n\r\n\"Човекът има определени патологии. Има протокол, в който е записано, че бащата е психопат, личност, настроен безпощадно към майката и за децата е изключително опасно да бъдат изведени от майката\", твърди Галя Дойчева. \n\r\nПървоначално е взето решение бащата да вижда децата само в защитена среда, защото има риск за тяхното здраве и психика. \n\r\nВ заключението на съда пък се посочва, че според психологическата експертиза на майката, тя била \"отчуждаваща\".\n\r\n\"Във всички останали решения пише, че имам максимален родителски капацитет\", споделя още Галя.\n\r\nДецата били пълни отличници, отглеждани в отлична среда. По думите на майката, бащата преди около две седмици се е заканил, че ще убие децата. \n\r\n\"На последните срещи с децата ги заплашва, че няма да доживеят до следващия си рожден ден\", бе споделила Галя Дойчева в социалните мрежи, като допълва: \"Това, което ми каза в очите: \"Ще убия децата и ще се наслаждавам да те гледам как страдаш! После ще обвиня теб и ще те натикам в затвора\".\n\r\nБащата на децата - Владислав Живков, споделя пред Нова тв, че от 11 дни е спечелено делото за родителските права в негова полза. Той твърди, че след това Галя предприема всякакви действия да го \"очерни\" и това, което казва са \"лъжи и неверни твърдения\".\n\r\n\"Ние с нея сме имали 11 години съвместен живот, 10 от които бяха много ОК, не сме имали никакви драми, никакви проблеми. Хиляди свидетели има на това нещо. Даже бяхме пример за един добър брак, един прекрасен брак. На 11-тата година тя се запозна с лицето Георги Дойчев, който по настоящем ѝ е съпруг. Разведохме се по взаимно съгласие, без никакви драми\", разказва Владислав Живков. \n\r\n\"Разводът ми беше на 2 октомври 2012 г., а на следващия ден - 3 октомври, тя нанесе лицето Георги Дойчев да спи в стаята на децата, което беше един първи доста неприятен знак. След това започна да принуждава децата ми да му казват татко. Да го наричат него татко. На мен ми каза в прав текст: \"Ти повече не си им баща, баща им е Георги, защото той ги гледа, той дава пари\". Тя започна да го превъзнася\", коментира още Владислав. И продължава: \"Нещата започнаха да се развиват в една доста крива посока. Тя започна едно драстично отчуждаване на децата, което категорично е доказано по делата\".\n\r\nТой коментира, че те са започнали да настройват децата срещу него.\r\n \r\n\"Те са ми изпращали сина ми с чесън в джоба. Аз питам: \"Какъв е този чесън, тате?\". Той казва: \"Ами, Георги ми го даде, да ме пази от злото и от тебе\", коментира бащата. \n\r\nПо негови думи Галя Дойчева е спряла да дава да вижда децата от април 2014 г. А когато са се виждали, Галя е изпращала нейни роднини и никога не е присъствала на срещите. \n\r\nСофийска районна прокуратура е повдигнала обвинение на Галя, което гласи: \"От субективна страна, обвиняемата Галя Дойчева е действала виновно, с пряк умисъл по смисъла на чл. 11, ал. 2 от Наказателния кодекс, съзнавала е общественоопасния характер на деянието, предвиждала е неговите общественоопасни последици и пряко е искала настъпването им\".\n\r\n\"Тук се случиха и други две интересни неща, които държа да ги спомена. През 2014 година, на рождения ден на сина ми, отидохме във входа на... те живееха в Банишора. Ние носихме подаръци и т.н. Понеже синът ми се разприказва с мен, започнахме да си говорим най-нормално... Георги Дойчев - лицето Георги Дойчев, в един момент реагира много остро и блъсна сина ми пред всички. Синът ми залитна, аз го хванах да не падне. Вследствие на което му е издадена заповед за незабавна защита. На бившата ми съпруга - Галя Дойчева, и на Георги Дойчев, където ги задължават да се въздържат от извършване на домашно насилие\", разказва още Владислав Живков.\n\r\nИ продължава: \"Поради един много драстичен повод, който сега няма да коментирам, ще го нарека - поради едни лоши действия им е издадена втора заповед за незабавна защита с дата 9 януари 2015 г., която ограничава Галя Дойчева, нейния съпруг - Георги Дойчев, баща ѝ и майка ѝ да се доближават до децата на 100 м. Първата заповед беше валидна 8 месеца\". \n\r\n\"Тя казва: \"Само заради отчуждаването. Отчуждаването е едно от най-тежките и драстични престъпления, които могат да бъдат извършени срещу едно дете. Ако си представите едно дете, то е половината майка си, другата половина - баща си. Всяка една дума, която кажете срещу единия родител - вие атакувате детето\", коментира още бащата.\n\r\nТой казва още, че те говорят срещу него и настройват по този начин децата. \n\r\n\"Те говорят против мен, доказано е с две съдебно-психологически експертизи. Още от 2013 година Галина Кубратова (клиничен психолог - б.р.) доказва, че синът ми е включен в акция за очерняне на бащата. Механизмът на Галя Дойчева е... Тя принуждава, буквално с принуда, децата ми да говорят някакви неща, пред някакви институции. Има го черно на бяло. Те го казват, защото са задължени, след това тя казва: \"Ами, ето, те го казаха\", казва още Владислав.\n\r\nПо негови думи, по делата категорично е доказано, че децата, в частност синът, \"защото той е най-натоварен в този смисъл, е принуден да изпълнява всички тези неща, защото се страхува за сигурността си. Т.е., той е пречупен по някакъв начин\".\n\r\n\"Вещото лице казва в прав текст: \"Синът се чувства некомфортно при майка си и иска да напусне нейната среда. На подсъзнателно ниво. На съзнателно ниво той казва това, което е отработено. Но на подсъзнателно ниво той иска да се махне от майка си. Освен това, Галина Кубратова доказва още през 2013 г., че майката подменя спомените на децата\", завършва своя разказ бащата Владислав Живков.", "date": "2018.06.19", "title": "Баща след развод: Майката подменя спомените на децата!"}
