{"url": "https://www.dnes.bg/business/2018/03/07/kakvo-moje-da-schupi-rodnata-styklarska-industriia.369952", "text": "сновният проблем за стъкларските фирми в България е цената на енергията – била тя природен газ или електричество. Това е така, тъй като там няма дългосрочна визия, не се знае какво ще се случва. Това каза в рамките на директор на стъкларския завод \"Инхом\". \"Например през 2009 г., когато Русия спря газа през Украйна, се наложи да съборим 4 стъкларски пещи, което ни коства огромни загуби\", разказа гостът в студиото. В същото време, посочи гостът в студиото, все пак българските компании от бранша имат и своето предимство – на територията на страната има и двете основни за индустрията суровини – кварцов пясък и калцинирана сода.В разговора също така обстойно бе погледнато в историята на стъклопроизводството в района на Белославското езеро, датираща от 150 години.", "date": "2018.03.07", "title": "Какво може да счупи родната стъкларска индустрия?"}
{"url": "https://www.dnes.bg/za-da-se-razbirame/2018/03/07/obzavejdaneto-v-doma-razkriva-lichnostta-vi.369885", "text": "Личността на човек прозира не само през думите и действията му, но и чрез нещата, които харесва. Един неподозирано голям показател за това колко уравновесени или нервни сте, за това дали сте сприхав човек или балансиран събеседник, от когото всеки иска съвет, е домът ви.Мястото, където човек живее, носи неговия дух. Може да звучи учудващо, но това дали жилището ви е подредено, мръсно, разхвърляно или обзаведено с определени цветове, може да разкрие повече за личността и характера ви, отколкото предполагате.Ето какво говорят отделните части на вашия дом за вашето \"аз\":Според експертите, ярките цветове на входната врата, които човек избира, подсказват за липса на страх. Хората, които имат например червена външна врата, са хора, които не се страхуват да се конфронтират, да заявят себе си, да се сблъскат с чуждото несъгласие.Онези със синя врата например обикновено са спокойни. Зеленото пък е знак за човек, който обича традициите и е консервативен последовател на семейните ценности, пише rd.com.Детайлно ориентираните хора, които обичат всичко в работата им да е подредено обикновено имат разхвърляни шкафове и чекмеджета вкъщи. Обратно – онези, които се вглъбяват излишно в подреждане по цветове на дрехите и вещите в шкафовете си имат злощастието да водят тотално объркан и неподреден живот. ", "date": "2018.03.07", "title": "Обзавеждането в дома разкрива личността ви"}
{"url": "https://www.dnes.bg/notifikacii/2018/03/07/bg-horyr-maikata-go-udushila-bashtata-go-slojil-vyv-frizera.370005", "text": "\r\n                        \r\n                        \r\n                        \r\n                    Нови подробности за жестокото убийство на новородено от родителите му разкриват разледващите.Както Dnes.bg писа 16-годишна майка уби бебето си след като го роди.Момиче родило на 1 март, дни по-късно бебето било открито във фризер в изоставена постройка в село Средногорово, където момичето е живеело с бащата на детето и собствения си баща, съобщи .За случая са съобщили лекари от болницата, където момичето е постъпило с усложнения след раждането. Тъй като тя не дала обяснения къде е детето, лекарите се обадили в полицията. \nСпоред разследването майката е удушила с ръце своето бебе. А 27-годишният мъж , с когото е живеела на семейни начала, е занесъл трупчето във фризера. Тримата са българи, не са от село Средногорово. Дошли там преди година, но никой не знае откъде. \r\nНепълнолетната Петя е умъртвила бебето си минути след като е родила детето. 23-годишният баща Стефан е искал да се обадят на Бърза помощ, но момичето е отказало. \r\nВпоследствие той е сложил бебето в найлонова торба и в неработещ хладилник. Непълнолетното момиче може да получи ефективна присъда от 2 години според прокуратурата.\r\n ", "date": "2018.03.07", "title": "BG хорър: Майката го удушила, бащата го сложил във фризера"}
{"url": "https://www.dnes.bg/izvanrelsi/2018/03/07/vsichko-e-vyzmojno-ot-obiknovena-jena-holivudska-zvezda.369986", "text": "Гримът може да не лекува рани, но може да помогне на хората да живеят с тях. Точно в това специализира и гуруто на красотата Гоар Авертиян, която е родена в Молдова.\r\nТя редовно гримира жени, които страдат от тежки кожни състояния и работата ѝ е не само драматично да промени външния вид, но и да повиши самочувствието на засегнатите дами.\r\nКато погледнете към невероятните снимки преди и след промяната на тези жени, не е изненада, че Авертиян има повече от четири и половина милиона последователи в Instagram.\r\nВсички преобразени жени изглеждат истински развълнувани от новия си външен вид.\r\nВижте невероятните резултати в  ", "date": "2018.03.07", "title": "Всичко е възможно: От обикновена жена – холивудска звезда"}
{"url": "https://www.dnes.bg/temida/2018/03/07/dans-i-danychnite-roviat-v-smetkite-na-ginka-ima-li-pari-da-kupi-chez.369996", "text": "Освен, че ще направи проверка по искането от сигнала на БСП за приватизацията на ЧЕЗ, прокуратура вече проверява и средствата на купувача на дружеството \"Инерком\".\n\n\n\n\n\n\r\nТой допълни, че средствата на фирмата на Гинка Върбакова се прави по разпореждане на премиера и от ДАНС, и от органите на НАП. \r\n\"Следователно механизмът е, ако те открият каквито и да е нарушения, включително и данни за престъпления, естествено е, че ние ще бъдем сигнализирани. Да бъде извършвана проверка от наша страна и по отношение на сделката, мисля, че такъв дебат бе воден\", коментира Цацаров.\r\nПо думите му, ако сега това искане бъде изпълнено това означава прокуратурата да разпореди същата проверка на същите органи.БСП внесе три сигнала в прокуратурата по казуса. Основните въпроси на БСП са свързани както с това откъде идват средствата на компанията „Инерком” за купуването на дружеството, така и свързани с приватизацията му през годините.\r\n\"Настояваме да се извърши проверка на произхода на парите на \"Инерком България”, с които кандидатства за купуването на ЧЕЗ. Събрали сме цялата документация за начина, по който е приватизиран ЧЕЗ на два етапа – през 2004 г. и през 2012 г. По отношение на продажбата през 2012 г. на 33% от правителството на Борисов, ние питаме прокуратурата дали всичко това е било направено законосъобразно, тъй като считаме, че има нарушени стратегически документи на страната при осъществяването на тази продажба“, обяви от името на социалистите Крум Зарков. \r\nОт ГЕРБ от своя страна съзряха нов опит за сваляне на правителството от страна на опозицията, която се включи в протеста пред Министерски съвет днес..\r\nЛидерът на БСП Корнелия Нинова взе думата и поздрави протестиращите. \r\n\"Българи, поздравявам ви за смелостта да застанете с лицата си срещу властта и да кажете: \"Оставка\". Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград\", каза червената шефка.\r\nА преговорите между \"Инерком” и ЧЕЗ в Прага продължават и днес. \r\nОчаква се до края на седмицата да стане ясно дали чешката компания е склонна да преразгледа договора за продажба на активите си  в България, така че да позволи участие и на държавата в сделката, както предложи премиерът Бойко Борисов.\r\nСпоред запознати източници в договора за продажба сега има клауза, с която чешката компания разчита на сътрудничество от следващия собственик, ако се налага в хода на адбитражното дело, което ЧЕЗ води срещу българската държава.", "date": "2018.03.07", "title": "ДАНС и данъчните ровят в сметките на Гинка. Има ли пари да купи ЧЕЗ?"}
{"url": "https://www.dnes.bg/world/2018/03/07/mishel-obama-i-malkata-parkyr-drujba-ot-pryv-pogled.369976", "text": "\r\n                        \r\n                        \r\n                        \r\n                    Мишел Обама сбъдна мечтите на едно 2-годишно дете. Бившата първа дама на САЩ се срещна с Паркър Къри, която се превърна в истинска интернет сензация, след като бурно изрази възхищението си от портрета ѝ, окачен в Националната портретна галерия във Вашингтон.\r\nМомиченцето бе заснето да наблюдава безмълвно и с огромни ококорени очи портрета на Мишел Обама, виждайки го за пръв път. \r\nПаркър бе интервюирана от оказали се в галерията репортери, пред които заяви, че иска да се срещне с бившата първа дама и да ѝ каже, че прилича на кралица. \r\nДетето споделило, че най-много харесало роклята на Мишел, която изглеждала наистина ослепително. Мишел Обама публикува видео от срещата си с Паркър, на което се вижда как двете танцуват на песен на Тейлър Суифт.\r\nВижте още във видеото на ", "date": "2018.03.07", "title": "Мишел Обама и малката Паркър: Дружба от пръв поглед"}
{"url": "https://www.dnes.bg/eu/2018/03/07/predpraznichno-jenite-v-es-vzemat-s-16-po-malko-ot-myjete.369992", "text": "Жените в Европейския съюз получават заплати по-ниски с около 16% от възнаграждението на мъжете, показват данни на Евростат.\r\nСпоред статистиката от 2011 до 2016 г. промени почти не се наблюдават, като тази разлика намалява от 16,8 до 16,2%.\r\nНай-малки са разликите в заплащането на двата пола в Румъния (5,2%), Италия (5,3%), Люксембург (5,5%), Белгия (6,1%), Полша (7,2%), Словения (7,8%) и Хърватия (8,7%).\r\nНай-големи различия се отчитат в Естония (25,3%), Чехия (21,8%), Германия (21,5%), Великобритания (21%) и Австрия (20,1%).\r\nВ България за 2016 г. разликата в заплащането между мъжете и жените е била 14,4%. За сравнение през 2015 г. тя е била 15,4%, а през 2011 г. е достигала 13,2%.\r\nВ ЕС в последните няколко години разликата в заплащането е намаляла средно с 0,6 на сто.\r\nНай-значителните намаления се отчитат в Румъния (4,4 на сто), Унгария (4 на сто) Испания и Австрия с 3,4 на сто, Белгия (3,3 на сто) и Холандия с 3 процента. Най-чувствително разликите са се увеличили в Португалия и Словения – с около 4,5%.", "date": "2018.03.07", "title": "Предпразнично: Жените в ЕС вземат с 16% по-малко от мъжете"}
{"url": "https://www.dnes.bg/notifikacii/2018/03/07/nai-bogatiiat-djef-bezos-otvia-bil-geits-s-90-mlrd.369993", "text": "Шефът на гиганта в онлайн търговията \"Амазон\" Джеф Безос е най-богатият човек в света, според годишната класация на сп. \"Форбс\". Така той свали от първото място основателят на \"Майкрософт\" - Бил Гейтс.Ето как се нареждат милиардерите:Благодарение на поскъпването на акциите на \"Амазон\" с 59 % за 12 месеца, Джеф Безос добавя почти 40 милиарда долара към състоянието си и сега то става 112 милиарда долара.Сумата, с която задминава Бил Гейтс, е 90 милиарда долара, което е което е най-голямата разлика между първите двама в историята на класацията.Легендарният американски инвеститор Уорън Бъфет запазва третата си позиция с 84 милиарда долара, следван от френския индустриалец Бернар Арно със 72 милиарда, който се изкачва до № 4 от 11 позиция, най-вече заради поскъпването на еврото спрямо долара.Основателят на Facebook - Марк Зукърбърг е пети със 71 милиарда. Следва го испанецът и собственик на \"Зара\" и други модни марки Амансио Ортега със 70 милиарда долара.Мексиканският телекомуникационен магнат Карлос Сим е с 67 милиарда, американските братя Кох - Чарлз и Дейвид с по 60 милиарда и сънародникът им Лари Елисън с 58.5 милиарда, съобщи Канал 3.Двама китайски милиардери влизат в Топ 20 - шефът на интернет гиганта \"Тенсент\" който е № 17, както и основателят на сайта \"Али Баба\", който заема 20-тата позиция със състояние от 39 милиарда долара.Американският президент Доналд Тръмп пада до 776 място от 544 преди година. Сега богатството му е оценено на малко над три милиарда долара.Класацията показва, че по света има рекордната бройка от 2208 милиардера в долари, като общото им състояние възлиза на 9.1 трилиона - с 18% повече от миналата година. В класацията за първи път влизат 259 души.", "date": "2018.03.07", "title": "Най-богатият! Джеф Безос отвя Бил Гейтс с $90 млрд."}
{"url": "https://www.dnes.bg/stranata/2018/03/07/borisov-naredi-dimov-i-porojanov-slediat-iazovir-ticha.370009", "text": "По разпореждане на Бойко Борисов земеделският министър и министърът на околната среда и водите пътуват към района, за да следят процеса по изпускане от язовир \"Тича\".Румен Порожанов и Нено Димов ще са преки наблюдатели на организацията по изпускането на водоема. За да се избегнат наводнения на земеделски земи и обществено имущество, двете министерства в координация с \"Напоителни системи\" и \"Басейнова дирекция\" - Варна, Гражданска защита, областната управа и кметовете, са създали необходимата организация за информиране на жителите на населените места в района.Експерти от \"Напоителни системи\" вече са обходили поречието на река Камчия, като е извършено и почистване. Жителите на близките населени места са информирани за предстоящото изпускане през преливника, като се очаква то да е със скорост 10-12 м3/секунда. \r\nКъм момента в района няма опасност от наводнения, тъй като речните корита могат да поемат контролираното изпускане, уверява правителствената пресслужба.Стопанисваните от държавата язовири са в нормално експлотационно състояние, нивото на водата в съоръженията се контролира постоянно, речните корита до 500 метра са почистени, с което е осигурена и необходимата проходимост в тези участъци.\r\n ", "date": "2018.03.07", "title": "Борисов нареди! Димов и Порожанов следят язовир \"Тича\""}
{"url": "https://www.dnes.bg/notifikacii/2018/03/07/futbolyt-e-strast-dori-na-92-zapoznaite-se-sys-starata-gospoja.369967", "text": "\nФутболът е страст и емоция. Със сигурност познавате поне един футболен фен, който да ви е уверил в това. Е, следващото доказателство е повече от силно.Запознайте се с най-възрастния действащ футболен треньор в света – 92-годишната Мария Анхелика Рамос от Перу.Наричана от своите възпитаници \"Старата госпожа\", тя повече от 50 години тренира млади таланти в столицата Лима.Със скромния си стил, соления език и акцента върху дисциплината, 92-годишната футболна треньорка, която от десетилетия тренира деца, инвестира своя опит в най-малките, които мечтаят един ден да бъдат професионални футболисти в своята страна, въпреки трудностите в детско-юношеския футбол.\r\nВижте Мария в действие в следващата галерия.", "date": "2018.03.07", "title": "Футболът е страст! Дори на 92! Запознайте се със \"Старата госпожа\""}
{"url": "https://www.dnes.bg/notifikacii/2018/03/07/vmesto-vei-plashtame-poveche-s-800-mln-za-aec-belene.370011", "text": "Цената на електроенергията от АЕЦ \"Белене\" ще бъде минимум 80 евро за мегаватчас, сочи докладът на Българската академия на науките (БАН). Според изчисленията на проф. Христо Василев от Техническия университет в София цената на енергията от възобновяеми източници към 2030 година ще бъде 29 евро за мегаватчас.Това означава, че годишно българските потребители ще плащат с 800 млн. евро без ДДС за електроенергия повече, ако ядрената централа бъде построена за сметка на нови зелени централи. В презентация, представена по време на дискусия за предизвикателствата пред българската енергетика, организирана от Научнотехническия съвет на енергетиците в България, Василев посочи, че във вариант за сектора без АЕЦ \"Белене\" през 2030 година фотоволтаиците ще произвеждат към 12 тераватчаса електроенергия годишно. От АЕЦ ще има 16 теравата, а ТЕЦ-овете, ВЕЦ-вете и вятърните паркове ще произвеждат по около 6 тераватчаса годишно.За бившия директор на Електроенергийния системен оператор (ЕСО) проф. Валентин Колев обаче този ръст на соларните панели означава, че ще бъдат изградени нови 10 хил. мегавата централи, което ще направи системата трудна, дори невъзможна за управление. Той беше категоричен, че системата има нужда от базови мощности - АЕЦ или ТЕЦ, за да бъде покрит балансът.Христо Василев даде още данни за развитието на ВЕИ сектора в световен мащаб. Той призна, че тези технологии имат много негативна слава в България, защото повечето от централите са изградени при пика на цените. През годините обаче тази технология поевтинява непрекъснато - за 43 години цените на фотоволтаичните панели са намалели 143 пъти, а цената на произведена енергия - 100 пъти.Валентин Колев контрира, че на този етап е невъзможно ВЕИ централи да поддържат баланса на системата, защото техният първичен източник е непрогнозируем и даде за пример резкия спад в производството на фотоволтаична централа, когато над мощностите премине облак. Той обаче допълни, учените работят за развитието на технологиите, като например разработването на съоръжения за съхранение на електроенергия, което ще реши подобни проблеми.Тенденцията в световен мащаб е делът на ядрените централи да намалява, коментира още Христо Василев по време на дискусията. С изграждането на АЕЦ \"Белене\" обаче ще е обратното - делът на тези централи в енергийната система ще бъде удвоен. Той посочи, че в Европа през 2017 година са затворени 15 реактора. Плановете за изграждане на нови реактори са свързани с държавни гаранции (за АЕЦ \"Пакш\" 2 и британската АЕЦ \"Хинкли Пойнт\" 2) или със задължително изкупуване на електроенергията - за модела на АЕЦ \"Аккую\", където 70% от произведената енергия ще се изкупува задължително при цена от 123 долара за мегаватчас, отбеляза още Василев.Според него зелените централи от своя страна могат да бъдат изграждани с частни инвестиции, без държавни гаранции и задължително изкупуване.Големият проблем в този момент е как да се балансира системата.", "date": "2018.03.07", "title": "Вместо ВЕИ: Плащаме повече с €800 млн. за АЕЦ \"Белене\""}
{"url": "https://www.dnes.bg/zvezdi/2018/03/07/sinyt-na-pam-nashamari-bashta-si-smeni-mu-fizionomiiata.369990", "text": "Синът на Памела Андерсън – 20-годишният Брандън, набил собствения си баща Томи Лий, съобщава TMZ. Изданието се позовава на информация на сътрудници на полицията.\"Моето сърце е разбито. Вие може да дадете всичко на вашите деца, което пожелаят, но те пак могат да ви предадат. Добра работа, Брандън! Ти си прекрасен син\", написа потърпевшият в Instagram.Появиха се няколко версии за случилото се. Според някои Брандън нападнал баща си, според други той се защитавал от него, защото Томи бил пиян.Самият Брандън заяви, че го е ударил при самозащита, като по време на инцидента рокмузикантът бил пиян и опасен.Още новини за звезди четете на ", "date": "2018.03.07", "title": "Синът на Пам нашамари баща си, \"смени\" му физиономията"}
{"url": "https://www.dnes.bg/politika/2018/03/07/balkanite-integraciia-i-dezintegraciia-trupa-li-tochki-bylgariia.369943", "text": "Две тенденции определят процесите на Балканите в последния месец – на интеграция и обратната – на дезинтеграция.Това смятат политическите наблюдатели от Института \"Иван Хаджийски\", който публикува месечния си анализ за случващото се в Европа и на Балканите.В него се отчита, че Македония показва все по-голяма кооперативност и вече осъществява актове на добронамереност.Многохилядните протести в Гърция всъщност реално работят за премиера Алексис Ципрас, защото дават основания да поставя по-високи летви в преговорите.Тенденцията на интеграция според анализа се вижда и в това, че за първи път от висока брюкселска трибуна (Европейската комисия) се чу годината 2025 като реалистично време за пълноправно приемане на Сърбия и Черна гора в ЕС.Скорошното убийство на косовския сръбски политик Оливер Иванович не сложи, въпреки опасенията, край на диалога Прищина-Белград, а дори напротив, доведе до взаимни уверения в готовност за споразумение, допълват наблюдателите.В същото време обаче според тях на Балканите се наблюдава и обратна тенденция. Тя личи в предупреждението на македонския албански лидер Али Ахмети, че ако Гърция не приеме промяната в името на Македония, това ще означава разпад на държавата.Лансирана е и идеята за отделяне на Северно Косово (т.е. фактическа подялба), срещу която американското посолство в Прищина се обяви много решително.Албанският премиер Еди Рама на свой ред огласи хипотезата, че след десетина години Косово и Албания могат да имат общ президент. От една страна, това изглежда като провокативен отказ от досега плътно следваната линия за \"две албански държави\" на Балканите, които нямат намерения да се обединяват. От друга страна, трудно е да се повярва, че подобно изявление не е било предварително сондирано с определени геополитически фактори, смятат от Института.Според анализаторите международният контекст усложнява политическия процес. Ясна е тезата на председателя на ЕК Жан-Клод Юнкер, че европейско членство за Западните Балкани е невъзможно преди те да разрешат граничните си спорове.Към тази теза може да се добави немският \"ултиматум\" към Сърбия: трябва да признае Косово за отделна държава, в противен случай няма как да получи каквато и да била европейска перспектива.Многозначително е предупреждението на руския външен министър Сергей Лавров, че Западът се стреми да направи от Сърбия \"втора Украйна\", което Москва отхвърля.Всичко това поставя редица въпросителни пред българското председателство, смятат наблюдателите от \"Иван Хаджийски\".Според тях липсва необратим напредък на фактическите приоритети на България. Очакванията за \"въздушно\" и \"морско\" членство в Шенген, както и придвижване към \"чакалнята\" на Еврозоната, са попарени от редица немски официални лица, но в най-голяма степен от холандския премиер Марк Рюте, който на визитата си в София пряко оспори подготвеността на страната, припомнят анализаторите.Освен това, според тях, изглежда, че България е постигнала успех с посредничеството си за среща на върха Турция–ЕС във Варна, но до последния момент едва ли ще се знае дали срещата ще се състои. Причината е в това, че Брюксел поставиха разговорите под въпрос и ги обвързаха с неприемливите според ЕС действия на Турция в Сирия и около Кипър.\"Ето защо засилената международна активност на премиера Борисов служи преди всичко за вътрешна консумация, за създаване на впечатлението за сериозни постижения. Може да се каже, че целта му е постигната, но у нас европредседателството постепенно минава на заден план - поради вътрешнополитически сблъсъци и скандали\", пише още в анализа на Институт \"Иван Хаджийски\".", "date": "2018.03.07", "title": "Балканите, интеграция и дезинтеграция... Трупа ли точки България?"}
{"url": "https://www.dnes.bg/notifikacii/2018/03/07/pornozvezda-vs-trymp-stormi-iska-da-si-razkaje.369964", "text": "Порнозвезда, която твърди, че е правила секс с Доналд Тръмп, подаде съдебен иск за анулиране на споразумението за неразкриване на информация, забраняващо й да обсъжда предполагаемите си сексуални контакти с магната на недвижими имоти, съобщи Асошиейтед прес.Искът, внесен в съд в окръг Лос Анджелис, твърди, че споразумението е \"невалидно и не поражда правни последици\", защото Тръмп не го е подписал лично, пише БТА.\n\nПорноактрисата Сторми Даниълс, чието истинско име е Стефани Клифорд, казва, че иска да разкрие публично подробности за сексуалната си връзка с Тръмп.Клифорд и адвокатът на Тръмп, Майкъл Коен, са сключили споразумението на 28 октомври 2016 г. и Коен е платил на порноактрисата 130 000 долара от личните си средства като част от сделката.Той казва, че парите не са му били върнати нито от Организацията \"Тръмп\", нито от предизборния щаб на Доналд Тръмп.Клифорд твърди в иска, че е започнала \"интимна връзка\" с Тръмп през 2006 г., продължила и \"през голяма част от 2007 г.\"Тръмп сключи брак със сегашната си съпруга Мелания през 2005 г.", "date": "2018.03.07", "title": "Порнозвезда vs. Тръмп: Сторми иска да си разкаже"}
{"url": "https://www.dnes.bg/stranata/2018/03/07/toplo-niama-smetki-ima-pernichani-na-protest.370014", "text": "\r\n                        \r\n                        \r\n                        \r\n                    По думите на хората през по-голямата част от най-студения месец февруари, абонатите са били с нарушено топлоподаване.Протестиращите поискаха и оставката на управителя на \"Топлофикация-Перник\" Любомир Спасов, а Министерството на енергетиката влезе в дружеството за проверка.Управителят на \"Топлофикация-Перник\" слезе при протестиращите с охрана, за да отговори на въпросите им.\"Топлофикация\" е в това състояние, което вие твърдите, защото всички вие, които сте тук, плюс останалата част на града, ни дължи 40 млн. лв. за отопление. Ремонти се правят всяка година и всяка година се инвестира минимум по 1,5 млн. в котела\", каза Любомир Спасов към протестиращите, цитиран от .Днес министър Теменужка Петкова разпореди проверка в \"Топлофикация-Перник\", която да изясни подава ли се по-малка мощност от необходимото и има ли източване на дружеството.", "date": "2018.03.07", "title": "Топло няма, сметки има! Перничани на протест!"}
{"url": "https://www.dnes.bg/akoshtete-vqrvaite/2018/03/07/bez-fitnes-bez-glad-lekarstvo-shte-topi-maznini.370010", "text": "Да отслабваш, без да полагаш физическо усилие и без да се подлагаш на лишения и глад, ще е възможно. Учени от института Солк в Калифорния работят именно върху това.Те тестват вещества, чийто ефект върху  човешкия организъм е сходен с този от физическите упражнения, съобщи  Лента. Съединенията, обозначени като 516 и 14, могат да допринесат за  намаляване телесното тегло на хора, които не са физически активни.Съединението 516 активира гени, които допринасят за изгаряне на мазнини в мускулните клетки, а съединението 14 кара клетките да разградят въглехидрати за производство на енергия, предава БТА. Тези метаболитни пътища по естествен път се активират в подложения на физическо натоварване човешки организъм.Първият от двата препарата е предназначен за пациенти, засегнати от мускулна дистрофия на Дюшен - генно заболяване, което се изразява в прогресивно отслабване на мускулите, както и от латерална амиотрофична склероза, болестта на Паркинсон и на Хънтингтън.По думите на учените, съединението 516 се бори с хронично възпаление на увредените тъкани, което е свързано с ускорен метаболизъм на захарта.Учените отбелязват, че съединението 14 е средство срещу диабет и метаболитен синдром, който води до затлъстяване, високо кръвно налягане, високо ниво на кръвната захар и на лошия холестерол.В експерименти с мишки бе установено, че препаратът подобрява чувствителността на организма към глюкозата и намалява телесната маса.", "date": "2018.03.07", "title": "Без фитнес, без глад... Лекарство ще топи мазнини"}
{"url": "https://www.dnes.bg/football/2018/03/07/bfs-ne-pojali-chorbadjiiski-nakaza-go-za-2-macha.369983", "text": "Капитанът на ЦСКА-София Божидар Чорбаджийски бе наказан за два мача и глоба 200 лева за удара без топка срещу Васил Шопов по време на мача с Дунав. Проявата на Чорбаджийски не бе санкционирана от рефера Георги Кабаков, но след срещата от Дунав подадоха жалба и Дисциплинарната комисия взе решение на база експертен доклад.\r\nЕто и решението на Дисциплинарната комисия:\r\n\"На база експертен доклад по компетентност от Съдийската комисия, Дисциплинарната комисия реши:\r\nЗа удар на противников състезател на основание чл.22, ал.2, буква Г, колонка 2 ДК наказва Божидар Чорбаджийски - състезател на ПФК ЦСКА-София гр. София със спиране на състезателни права за 2 срещи и глоба в размер на 200 лева.\"\r\nПо този начин централният защитник ще пропусне срещите на неговия тим срещу Етър и Пирин, но ще е на разположение на Стамен Белчев за дербито с Левски.По-рано днес и от клуба обявиха, че капитанът на тима Божидар Чорбаджийски ще бъде санкциониран по вътрешния правилник на отбора със съответното наказание заради постъпката си.\r\n\r\n ", "date": "2018.03.07", "title": "БФС не пожали Чорбаджийски. Наказа го за 2 мача"}
{"url": "https://www.dnes.bg/temida/2018/03/07/obshtina-shumen-otnese-globa-za-bezdomno-pse-zahapalo-dete.369974", "text": "Община Шумен бе осъдена да плати 4000 лв. заради това, че 9-годишно дете е било нахапано от безпризорно куче. Решението е на Районния съд в областния град.\r\nОт документите по делото става ясно, че инцидентът е станал по обяд на 13 юни миналото лято. Момичето и майка му били пред магазин за храна. Жената влязла вътре, а детето останало навън със свое другарче. \r\nПред сградата имало и две кучета, които често обитавали този район и били безстопанствени. Докато жената била в магазина, видяла през отворената врата как едното от животните се насочило към дъщеря ѝ и я захапало за десния прасец.\r\nДетето се изплашило, а майката се спуснала да изгони кучетата и започнала да успокоява момиченцето. Детето било отведено до Спешно отделение. Там раната, която кървяла, била обработена, а впоследствие в инфекциозно отделение на болничното заведение на детето била поставена ваксина против бяс.\r\nРодителите посочват, че случаят се отразил крайно неблагоприятно не само върху физическото здраве на 9-годишното дете, но и върху психиката му, като се наложило да посещава психолог за преодоляване на причинения стрес. \r\nВ хода на делото общината посочила, че има сключен договор за съвместна дейност със сдружение с нестопанска цел за овладяване на популацията на безстопанствени кучета в Шумен.\r\nСпоред съда обаче отговорността за безстопанствените кучета трябва да се поеме от общината.\r\nЗатова и осъдили Община Шумен да плати 4000 лв. на семейството като обезщетение за претърпени неимуществени вреди.\r\nРешението на Районния съд не е окончателно и подлежи на обжалване.", "date": "2018.03.07", "title": "Община Шумен отнесе глоба за бездомно псе, захапало дете"}
{"url": "https://www.dnes.bg/temida/2018/03/07/prestyplenie-bez-nakazanie-925-osydeni-na-svoboda.369989", "text": "925 лица са на свобода, въпреки влязлата в сила присъда \"лишаване от свобода\". Това каза главният прокурор Сотир Цацаров по време на заседанието на правната комисия в Народното събрание.\"В тези цифри се включват и 3 лица, за които не е приведено изпълнение на наказание \"доживотен затвор\". При проверка 24 лица бяха издирени, задържани и приведени в съответните места за лишаване от свобода. В общия брой лица 925 – 62 са с чуждо гражданство\", допълни Цацаров.\n\n\n\nТой уточни, че 557 души са с извадена европейска заповед за арест. По думите му относителният дял на укриващите се в чужбина е 700 осъдени лица. Цацаров посочи, че е бил създаден електронен регистър на осъдените лица с неприведени изпълнения на наказанията.\"Целта е регистърът да бъде използван от прокуратурата и от органите на МВР\", заяви Цацаров.Финалният извод е, че приетите изменения в Наказателно-процесуалния кодекс имат изключително позитивен ефект, каза Цацаров.По думите на главния прокурор само няколко цифри по един показател са достатъчно, за да се потвърди това - случаите, при които е предприето задържане на осъдени лица, незабавно след постановяване на краен акт от върховната инстанция.\"За периода от 5 ноември 2017 г. до 27 февруари 2018 г. от ВКС са били получени за изпълнение директно 109 съдебни решения с окончателно наложени наказания \"лишаване от свобода\". По 62 от тях лицата вече са били задържани на друго основание или са търпели и друго наказание. Лица, спрямо които е разпоредено задържане и привеждане в затвор направо от прокурор от ВКС, са 47. От тези 47 са се отклонили само 4. 43 са били задържани и незабавно приведени в затвор\", коментира Цацаров.\"Не мога да не направя извода, че ефективността от оперативно-издирвателните мероприятия на територията на страната е ниска. Трудностите произтичат най-вече от липса на възможности за използване на СРС и проследяване и анализиране на информацията от мобилните оператори\", допълни обвинител №1.След негово писмо е създадена работна група между МВР, Прокуратурата и Министерство на правосъдието, която да изготви проект на инструкция по приложението на чл. 418 в НПК.\"Чл. 418 регламентира задържането на осъдения и отвеждането му до място за изпълнение на наказанието. Целта е тази инструкция да премахне или съкрати хартиения обмен и в същото време да създаде ясни правила. Работната група трябва да разработи експертни предложения в Закона за СРС и в Закона за електронните съобщения\", допълни главният прокурор.Той поясни, че предлага към МВР създаване на публичен сайт \"Издирва се\" и на практика всяко лице да може ясно да установи при необходимост и справка дали съответното лице се издирва.", "date": "2018.03.07", "title": "Престъпление, без наказание: 925 осъдени – на свобода!"}
{"url": "https://www.dnes.bg/notifikacii/2018/03/07/zadyrjan-marokanec-v-polsha-svyrzan-s-parijkite-atentati.369972", "text": "Марокански гражданин, информатор на Абделхамид Абаауд, предполагаемият ръководител на терористичните атентати в Париж от 2015 г., е арестуван в Полша през 2016 г. и вече срещу него са повдигнати обвинения за членство в \"Ислямска държава“, предава AFP.\n\n\n\r\nМъжът е бил част от терористичната групировка \"Ислямска държава\" през 2015 и 2016 г., съобщи Ройтерс. \r\nВ неговия телефон са намерени снимки с инструкции за създаване на експлозиви, бомби с дистанционно управление. \r\n\"По време на разследването бе установено, че обвиняемият Мурад Т. в периода от декември 2014 г. до септември 2016 г. е бил член на въоръжена организирана престъпна група - международната терористична организация \"Ислямска държава\", съобщиха в сряда от Прокуратурата на Полша.\r\nСпоред полските медии Мурад Т. е арестуван преди осемнадесет месеца. Ако бъде признат за виновен, той ще бъде изправен пред лишаване от свобода между шест месеца и 11 г.", "date": "2018.03.07", "title": "Задържан мароканец в Полша – свързан с парижките атентати"}
{"url": "https://www.dnes.bg/sofia/2018/03/07/ubiistvoto-v-svoboda-bita-bita-i-ubita-viktoriia-kato-viola.369991", "text": "Млада жена бе пребита до смърт от приятеля си в апартамент в софийски квартал след системен тормоз и серия сигнали до полицията. Историята напомня за жестоката съдбата на друга млада жена, Виола, която бе пребита до смърт от приятеля си миналото лято в София.Трагедията се е разиграла в нощта на 3 март в апартамент в ж.к. \"Свобода\" в София, съобщи . По-рано полицията потвърди за извършено убийство в столицата. Убиецът е задържан.\n\n\nСъседи на Божидар и Вероника в блока разказват, че мъжът тормозел отдавна младата жена. Във фаталната нощ той най-вероятно я е пребил до смърт.Все още обаче се чакат резултатите от аутопсията, които да покажат точната причина за смъртта.Според комшиите Божидар се нанесъл под наем в блока през септември. Първоначално живеел с майка си, която малко след това се изнесла. Чест гост в дома му била Виктория, а скандалите и побоищата били почти ежедневие.Съседите неколкократно са подавали сигнали в полицията. Твърдят, че когато полицаи идвали на проверка, Божидар не ги пускал в апартамента.\"Доколкото зная е имало поне десетина оплаквания, викали са полицията на няколко пъти, всеки път се е разминавал така\", разказа млад мъж. Той допълни, че знае за случай, в който от полицията опитали да влязат при него, но той се е заключил и не е пуснал никой.Възрастна жена пък описва Божидар като грубиян, който не дава да му се направи забележка.\"Той не дава на хората по вертикалата да спят. Цяла нощ писъци, викове\", допълни тя.", "date": "2018.03.07", "title": "Убийството в \"Свобода\": Бита, бита и убита! Виктория като Виола?"}
{"url": "https://www.dnes.bg/zvezdi/2018/03/07/vtoriiat-brak-na-yshyr-prikliuchi-sled-2-godini.370000", "text": "Певецът Ъшър и съпругата му Грейс Мигел се развеждат след продължил едва две години брак. В съвместно изявление, предоставено на \"Ю Ес уикли\", бившите семейни партньори изтъкват, че след внимателно обмисляне, са взели решение да се разделят, но ще запазят уважението и добрите чувства помежду си и ще продължат да се подкрепят и занапред.\r\nСпоред неназован източник, цитиран от изданието, съпрузите са разделени от два месеца. Връзката на Ъшър и Грейс Мигел започна през 2009 г., скоро след развода на изпълнителя с първата му съпруга и майка на двете му момчета - Тамека Фостър. Певецът предложи брак на Грейс през януари 2015 г. Двойката се венча без много шум през септември същата година.Близки разкриха пред RadarOnline.com, пише , че причината за раздялата се крие в разюзданото поведение на певеца, който системно изневерявал на половинката си. \r\nПрез есента миналата година скандалните му забежки излязоха на бял свят, след като четири жени разкриха, че той ги е заразил с генитален херпес.Една от тях – Лаура Хелм, дори заведе дело през април 2017 г. срещу него след като имала кратка афера с изпълнителя.", "date": "2018.03.07", "title": "Вторият брак на Ъшър приключи след 2 години"}
{"url": "https://www.dnes.bg/notifikacii/2018/03/07/pytevodnata-zvezda-putin-ruskiiat-shoubiznes-s-muzikalno-poslanie.369939", "text": "Звезди от руския шоу бизнес записаха химн на движението Putin team, наречен \"Пътеводна звезда\", и заснеха видеоклип с тази песен, предаде ТАСС.\r\nПродуцент е Игор Матвиенко, изпълнители - DJ Smash (Андрей Ширман), Тимати, Григорий Лепс, Полина Гагарина, Нюша, Дима Билан, Виктория Дайнеко, Александър Панайотов и група \"А-Студио\".\r\n\"Това е музика със знак плюс, песен, в която се говори, че трябва да сме заедно. Защото заедно можем да постигнем повече\", обяснява Матвиенко, наречен от ТАСС идеен вдъхновител на химна.\r\nПредставители на създаден от Матвиенко социален проект изброили и други послания в песента - \"колко е важно да си част от силен екип, че заедно може да се преодолеят всякакви трудности и че никога не е късно да станеш член на този екип\".\r\nТова е неофициален химн на движението Putin Team, но той дава чудесна представа за основните му ценности, подчертали съмишлениците на Матвиенко, пише БТА. \r\nВ записа участват още телевизионната водеща Юлия Барановская, шоуменът Михаил Галустян, олимпийският шампион по гимнастика Алексей Немов и музикалният продуцент Владимир Чиняев.\r\nКлипът ще бъде представен за първи път днес в социалните мрежи на движението, добавя ТАСС.", "date": "2018.03.07", "title": "Пътеводната звезда Путин: Руският шоубизнес с музикално послание"}
{"url": "https://www.dnes.bg/obshtestvo/2018/03/07/velikdenski-dobavki-za-pensionerite-iasno-do-20-mart.369997", "text": "До 20 март ще се вземе решение дали ще има великденски добавки за пенсионерите, обяви социалният министър Бисер Петков. \r\nТой посочи, че към момента не са водени разговори с министъра на финансите, не са правени и разчети. Решението зависи от финансовия министър, защото става дума за допълнителен и непланиран в бюджета на ДОО разход, отбеляза Бисер Петков, цитиран от БТА.\r\nПо думите му е важно да се види дали тези средства могат да бъдат осигурени без да се наруши финансовата стабилност на системата. Ако има средства, трябва да се уточни и за кои групи ще бъдат отпуснати, каква ще е сумата, отбеляза Петков. \r\nВ отговор на въпрос дали ще води разговори да е по-справедливо разпределението на парите, за да има за всички пенсионери, Бисер Петков припомни, че е направил такъв опит за коледните добавки, но се е оказало, че отчетността на НОИ не позволява справедливост, ако се излезе извън прилагания вече подход, стъпващ на изплащания размер на пенсията, съобразен с линията на бедност.", "date": "2018.03.07", "title": "Великденски добавки за пенсионерите? Ясно до 20 март"}
{"url": "https://www.dnes.bg/akoshtete-vqrvaite/2018/03/07/vnimanie-magnitni-buri-na-18-22-i-26-mart.369995", "text": "Три слаби магнитни бури се очаква да достигнат до Земята на 18, 22 и 26 март, съобщи ТАСС, позовавайки се на лабораторията по рентгенова астрономия на Слънцето към физическия институт \"П.Н. Лебедев\".Такива магнитни бури могат да предизвикат слаби колебания в електрическите системи и да окажат неголямо влияние върху системите за управление на космическите апарати, предава БТА.Не всички хора усещат тези бури. В рисковите групи попадат метеорологично-чувствителните хора, тези, чиято имунна система е отслабена, и хората, които често са подложени на стрес. \r\nОт началото на годината до Земята достигнаха вече четири слаби магнитни бури - на 14 януари и на 19, 23 и 27 февруари.", "date": "2018.03.07", "title": "Внимание! Магнитни бури на 18, 22 и 26 март!"}
{"url": "https://www.dnes.bg/eu/2018/03/07/bez-garancii-che-koaliciiata-v-germaniia-shte-izkara-mandat.369949", "text": "Споразумението за нова широка коалиция в Германия между блокът на Ангела Меркел Християндемократичен съюз/Християнсоциален съюз (ХДС/ХСС) и социалдемократите на Мартин Шулц ще бъде гласувано на 14 март в Бундестага. Не се очакват някакви изненади, но се появяват гласове, най-вече от страна младите членове на социалдемократите, правителството да не изкарва пълен мандат, защото това би било изключително лошо за партията.Това коментира Луиза Славкова от Фондация „Софийска платформа“ в ефира на Никой обаче не може да гарантира, че новият кабинет ще изкара пълен мандат, посочи Славкова.Това – стабилността в Германия, респективно пълният мандат, би довело до стабилност и в общоевропейски план, смята събеседникът в предаването. Вижте повече на ", "date": "2018.03.07", "title": "Без гаранции, че коалицията в Германия ще изкара мандат"}
{"url": "https://www.dnes.bg/akoshtete-vqrvaite/2018/03/07/zashto-imate-opredeleni-cherti-planetite-otgovariat.369982", "text": "Ако някога сте се питали защо притежавате определени черти в характера си, то може би те са свързани с вашия зодиакален знак. Ето и как управляващата планета на вашата зодия влияе на личността ви:\r\n\r\nСилният Марс е в основата на невероятните стремеж и решителност на хората от зодия Овен. Представителите на този знак са невероятно активни, поради енергийните характеристики на тази планета. Те са смели и конкурентни и не се спират, докато не постигнат мечтите си.\r\n\r\nЗемните Телци са практични хора, които ценят изящните и фини неща в живота, именно защото Венера е тяхната управляваща планета. Тази планета е причина за тяхната любов към красотата и желанието им да си угаждат, търсейки наслада във всяка една област. Тя ги тласка да се стремят към по-луксозен начин на живот.\r\nМеркурий е планетата на комуникацията и не е чудно, че представителите на тази зодия са известни като най-приказливите хора в зодиака. Те могат да започнат разговор с почти всеки човек и да научат много нови неща по време на него. Близнаците имат бърз ум и нестихващо любопитство към заобикалящия ги свят.Вижте останалите зодии в", "date": "2018.03.07", "title": "Защо имате определени черти? Планетите отговарят"}
{"url": "https://www.dnes.bg/temida/2018/03/07/ubivash-na-zebra-vlizash-v-zatvora-samo-za-2-g.369988", "text": "Присъда само от 2 години и 8 месеца затвор постанови Върховният касационен съд за шофьор, убил жена на пешеходна пътека.18-годишният Асен Гюрганчев е признат за виновен, че на 13 април миналата година на бул. \"Шести септември\" в Пловдив е нарушил правилата за движение по пътищата, прегазил и убил на пешеходна пътека 61-годишната Бонка \r\nКуманова, след което е избягал от мястото на инцидента.Със същото решение съдът лишава Гюрганчев от право да шофьора за срок от пет години.Делото бе разгледано по реда на съкратеното съдебно следствие, след като подсъдимият призна изцяло фактите, изложени в обвинителния акт и се съгласи да не се събират доказателства за тях, припомнят от съда в Пловдив.", "date": "2018.03.07", "title": "Убиваш на \"зебра\", влизаш в затвора... само за 2 г."}
{"url": "https://www.dnes.bg/notifikacii/2018/03/07/ot-syrbiia-bylgarka-skochi-ot-most-na-reka-dunav.370013", "text": "Българка почина, след като скочи от мост на река Дунав. Трагедията се е разиграла в Сърбия край местността Бешка, на път за Германия. По предварителна информация 38-годишната Вера Иванова е спряла автомобила на моста и казала на майка си, която пътувала с нея, че иска да се хвърли. Майка й Маргарет Сандау не успяла да я разубеди и младата жена скочила, информира Нова тв.Все още не е ясно какви са причините за трагедията. Случаят се разследва от полицията.Мостът Бешка е най-дългият и голям мост на река Дунав, неговата дължина е 2205 метра. Той е построен през 1975 г. По време на войната в Косово през 1999 г. е разрушен и възстановен отново през 2011 г. ", "date": "2018.03.07", "title": "От Сърбия: Българка скочи от мост на река Дунав"}
{"url": "https://www.dnes.bg/akoshtete-vqrvaite/2018/03/07/v-zastoi-li-e-vryzkata-vi-vijte-tezi-5-priznaka.369999", "text": "Нито една връзка не е перфектна, но това не е извинение да понижавате вашите стандарти към някой. Най-важно е вашето щастие.\r\n \r\nНе теория ние разбираме, че хората са такива каквито са и не можем да ги променим. Но на практика постоянно се опитваме да го направим.\r\n \r\nА когато установим, че не се получава, започваме да моделираме собственото си поведение и изисквания, така че те да паснат на нашия партньор.\r\n \r\nЗа щастие има начин да разберете дали вашата връзка е в застой и човекът, който сте избрали не е достатъчно подходящ, за да вървят отношенията ви напред. Отговорете си на следните въпроси:\r\n \r\n1. Виждате ли се с този човек в дългосрочен план?\r\n \r\n2. Дали вашата връзка е \"отворена\", но вие (само вие) искате тя да бъде сериозна?\r\n \r\n3. Въпреки че имате партньор, случва ли ви се да мечтаете как срещате някой друг?", "date": "2018.03.07", "title": "В застой ли е връзката ви? Вижте тези 5 признака"}
{"url": "https://www.dnes.bg/stranata/2018/03/07/otkriha-myrtyv-35-godishen-sofiianec-v-plovdivsko.369994", "text": "Тяло на 35-годишен мъж е открито под висок мост на пътя между село Розино и град Клисура, съобщиха от МВР-Пловдив.Сигналът за намерено безжизнено тяло е подаден към 12:00 часа днес. На мястото веднага са пристигнали полиция и линейка. Установена е самоличността на мъжа – той е на 35 години и е от София. Към момента се извършват процесуално-следствени действия, за да се установи причината за настъпване на смъртта. Прокуратурата е уведомена за случая. Мостът, под който е открито тялото на мъжа, е един от най-високите в България. От него се правят бънджи скокове, но от полицията уточниха, че днес е нямало организация за такива. Разследването продължава.", "date": "2018.03.07", "title": "Откриха мъртъв 35-годишен софиянец в Пловдивско"}
{"url": "https://www.dnes.bg/obshtestvo/2018/03/07/agresiia-napadeniia-uchiteli-i-lekari-nai-potyrpevshite.369977", "text": "Най-много стрес и тормоз на работното място има сред учителите, след тях са медицинските специалисти и журналистите. Данните съобщи председателят на Синдиката на българските учители Янка Такева по време на конференция по темата. \r\nСпоред синдикалистите необходимо е създаване на Закон за насилието на работното място.\r\n \r\n6 милиона жени по света търпят насилие на работното място, това е световен, а не само български проблем, съобщи Янка Такева.\r\nСпоред нея насилието на работното място е най-разпространено  във феминизираните сектори. \r\nПо думите на Такева в тези сфери има насилие, дискриминация, по-ниско заплащане и оттам - по-нисък социален статус в сравнение с професиите, в които има по-балансирано представителство на половете. \r\nТя смята, че проблемът е както на световно ниво, така и в България, където търпимостта към насилието е поколенчески проблем и има много силни стереотипи, с които трябва да се борим от ранна детска възраст. \r\n  \r\nСпоред европейско проучване 40% от работодателите са обезпокоени от насилието и тормоза на работното място, обяви директорът на Института за социални и синдикални изследвания на КНСБ Любен Томев. \r\n\"Но само 25% от тях са въвели мерки за борба с проблема. А в много страни от С този дял не надвашава10%\", заяви той.  \r\nВицепрезидентът на КНСБ Пламен Нанков потърси корените на насилието в България и в дълбокото чувство на несправедливост, което изпитва всеки българин. \r\nСпоред заместник социалния министър Росица Димитрова никакви обичаи и традиции не могат да оправдаят насилието на работното място и трябва да се създаде обществена нетърпимост към проблема. \r\nМинистерството работи в партньорство с АСП по проект \"Заедно срещу насилието\", финансиран по ОП \"РЧР\", по който ще се разработят законодателни предложения за борба с насилието, ще се подобрят и компетенциите на хората, работещи с жертви на насилие.", "date": "2018.03.07", "title": "Агресия, нападения… учители и лекари – най-потърпевшите"}
{"url": "https://www.dnes.bg/politika/2018/03/07/dyrjavata-gotvi-koncesiia-za-bydeshtiia-tunel-pod-petrohan.369957", "text": "Държавата готви концесия за бъдещия тунел под прохода Петрохан. За строителството му ще се търсят инвеститори.\r\nЖители от Северозападна България искат съоръжението от години, за да се развива районът икономически, но пари за него няма, даде да се разбере премиерът Бойко Борисов пред министрите.\"Няма финансово-икономическа обосновка към момента, затова се разбрахме да го предлагаме на инвеститори, които идват в България. Държавни пари към момента не можем да обещаем, можем да обещаем да подготвим всички процедури, които и в момента вървят и да направим опит за публично-частно партньорство\", каза той.\r\nВ близките дни ще бъдат обявени обществените поръчки за най-тежките участъци от пътя Видин – Ботевград. Той е разделен на шест участъка, които се предвиждат за изграждане най-късно до 2022 г. и се очаква да струват около 1.6 млрд. Лева.\r\nОбщата дължина е 167 км, а за строителството държавата разчита и на приходите от въвеждането на тол системата, стана ясно от думите на регионалния министър Николай Нанков.\r\n\"Стягайте се, тол системата – 1.5 млн. лв. на ден губим от трафика\", заръча им премерът Бойко Борисов.", "date": "2018.03.07", "title": "Държавата готви концесия за бъдещия тунел под Петрохан"}
{"url": "https://www.dnes.bg/politika/2018/03/07/popravkata-plyha-borisov-iska-precizirane-na-nakazatelniia-kodeks.369944", "text": "Премиерът Бойко Борисов е поискал да се прецизират текстовете за неизбежната отбрана в Наказателния кодекс. Повод за това е случаят от Пловдив, при който лекарят д-р Иван Димитров простреля смъртоносно крадец, известен като Жоро Плъха.Правосъдният министър Цецка Цачева разясни пред журналисти в МС, че ще се търси баланс на защитата на личността и имуществото, без това да води до действия, които биха накърнили други правови принципи и норми.След обсъждане с НПО, магистрати, депутати и др. в кратко време работна група ще предложи съответните законови промени.\n\n\n\n\n\nВътрешният министър Валентин Радев коментира, че \"гражданството не е специалист в материята\", но усеща тежестта на случващото се и престъпленията върху гърба си, затова иска промени.По думите му в последно време рейтингът на полицията се повишава и гражданите търсят все повече органите на реда, но случаят в Пловдив не е бил такъв, макар да е трябвало. Радев смята, че е било правилно това, че полицията забави информацията за убийството три дни.\"Спомняте си шесторното убийство, тогава пък казваха – постоянна информация и бяхме обвинени в обратното\", обясни министърът и уточни, че полицията не е имала право да дава информация заради прокуратурата и преди да се установят фактите.В началото, когато задържахме д-р Димитров, знаехме само едно нещо, че той има незаконно притежавано оръжие, съобщи Радев.Във връзка с решението на кабинета за оттегляне на Истанбулската конвенция от парламента, Цецка Цачева заяви, че има нужда от законови промени за превенция и противодействие на насилието над жени, в това число и домашното насилие. Измененията са свързани с Наказателния кодекс и Закона за домашното насилие, като по проектите се работи от 2016 г. Промените ще бъдат внесени, след като Конституционният съд се произнесе по спорната конвенция.", "date": "2018.03.07", "title": "Поправката \"Плъха\" – Борисов иска прецизиране на Наказателния кодекс"}
{"url": "https://www.dnes.bg/teatar/2018/03/07/stefan-popov-samotniiat-e-nikoi-v-jivota.369946", "text": "\r\n                        \r\n                        \r\n                        \r\n                    \"Самотният е никой в живота\" е едно предизвикателство по сонетите на вечния Уилям Шекспир, изпълнени от младия актьор Стефан Попов под акомпанимента на цигулка и пиано, съпроводени от танцовата хореография на Божана Мановска.В 60-минутния моноспектакъл зрителите имат възможност да станат свидетели на променящите се емоции на Стефан Попов преминават през гняв, страх, любов, разочарование.\r\nЕмоции, които всеки самотник изпитва, сподели в студиото на \"България сутрин\" младият актьор.\r\nСонетите на Шекспир оживяват в малките зали на кино \"Влайкова\", които от своя страна пък предразполагат именно към сближаване със случващото се на сцената.\r\n\"За мен това е едно приключение. Сам трябва да изпиташ всички тези емоции, за които говориш, защото ако не ги усетиш вътре в себе си, ще стоиш кухо на сцената\", отбеляза Стефан Попов пред .Предпремиерното представление на \"Самотният е никой в живота\" ще бъде на 14 март от 19.00 ч. в кино \"Влайкова\". Официалната премиера пък ще се проведе на 27 март в камерната сцена \"Славянска беседа\" от 19.30 ч.\r\n\r\n\r\n ", "date": "2018.03.07", "title": "Стефан Попов: \"Самотният е никой в живота\""}
{"url": "https://www.dnes.bg/politika/2018/03/07/i-protestirashti-i-ninova-kym-kabineta-zaradi-chez-ostavka.369958", "text": "\nСтотици се събраха на протеста пред Министерския съвет заради сделката за продажбата на ЧЕЗ и поискаха оставката на правителството. Освен граждани, на протеста пристигнаха и лидерът на БСП Корнелия Нинова, както и червените депутати Георги Янков, Кирил Добрев и Елена Йончева.\n\n\n\nЛидерът на БСП взе думата и поздрави протестиращите. \"Българи, поздравявам ви за смелостта да застанете с лицата си срещу властта и да кажете: \"Оставка\". Скъпи българи, които днес не сте тук, благодаря на вас. Благодарим на Видин и Северозапада, които протестираха срещу политиката на Бойко Борисов, на Варна и Бургас, на Пловдив и Благоевград\", каза лидерът на БСП.\"Г-н Борисов, народът излезе по улицата и всеки ден си казва думата, а тя е: Оставка!\". отсече още червената лидерка.По думите ѝ днес и в цялата страна са обединени различни хора, различни политици, от различни цветове. \"Днес тук са с нас и \"Възрждане\" и \"Пролет\", НПО, млади и младите от чужбина. Обединени сме в едно – искаме да отвоюваме България от паралелната държава, наречена \"Шайка\", каза още Корнелия Нинова.", "date": "2018.03.07", "title": "И протестиращи, и Нинова към кабинета заради ЧЕЗ: Оставка! "}
{"url": "https://www.dnes.bg/politika/2018/03/07/gerb-i-bsp-pak-se-skaraha-za-konvenciiata-za-es.369948", "text": "От референдума за Истанбулската конвенция, до протестите срещу сделката с ЧЕЗ, до кризата на доверието в системните партии в Европа и разширяването на популистката вълна. До този дебат се стигна в парламента, след като страстите се нажежиха заради искането на червените да се проведе допитване за ратификацията на Конвенцията на Съвета на ЕС за борба с насилието над жени и деца.\r\nШефът на депутатите на ГЕРБ Цветан Цветанов обвини БСП в лицемерие по темата за Истанбулската конвенция, както и че целта на социалистите е само да създават хаос и да се заиграват със страховете на хората. \"Много е лесно да се играе със страховете на хората. Да видите къде е вълната и лесно да се закачите\", отсече той заради заявката на червените, че ще се включат в протеста против сделката ЧЕЗ.\n\n\n\"Слаба ви е концепцията и стратегията за дестабилизиране на страната, но това е ваше право\", коментира Цветанов и припомни, че само преди година имаше предсрочен парламентарен вот, след който ГЕРБ отново е първа политическа сила. Според него е видно, че от ГЕРБ винаги търсят политическия консенсус, докато социалистите искат разделения.\r\n\"Заради това вие сте втора политическа сила, понякога трета, но никога няма да бъдете управляващи, защото сте непрогнозируеми за европейските ни партньори\", обърна се Цветанов към БСП.\r\nТой дори упрекна социалистите, че с популисткия си подход може би целят да тласнат България по стъпките на Великобритания и дългосрочната им цел да е излизане от ЕС. \"Всичките ви политически послания в последните месеци са в тази посока. Искате излизане от ЕС и вървене към евразийски съюз\", обърна се той към червените.\r\nДумите му предизвикаха Георги Свиленски от БСП, който  го обвини, че заплашва хората, които днес протестират пред Министерски съвет. Според червената шефка Корнелия Нинова пък Цветанов прави много лъжливи внушения.\r\nТя отсече, че никога не е подкрепяла Истанбулската конвенция, нито е гласувала за нея на форума на ПЕС в Лисабон. Освен това никога социалистите не са били против ЕС.\r\n\"ГЕРБ не съществуваше в политическото пространство, когато БСП внесе документите и осъществи членството ни в ЕС. Пред всичките тези години сме отстоявали европейската политика и никога няма да премием внушението ви, че сме против ЕС\", скочи тя. На обвиненията на Цветанов тя отговори също с упреци.\r\nСпоред нея не БСП, а ГЕРБ опропастява европейската перспектива на държавата, защото откакто е започнало председателството ни на ЕС, Европа и България се занимават само със скандалите, които са генерирани от ГЕРБ и ОП - със Суджукгейт, Кумгейт, оградата на границата с Турция, но не и с европейските проблеми.\r\n\"Вие потъпквате европейските ценности, днес се се провежда свободен и демократичен протест срещу правителството и вие наричате това незаконен опит за свалянето на правителството\", обвини Нинова.\r\n\"Говорите за Брекзит и популизъм, има ги в Европа, но причината е, че политическите лидери на Европа се отдалечеха от народите си, окопаха се в черупките си, хванаха се за властта и заради това докарахме Европа до това положение и заради това ние държим да има различения между леви и десни партии и да не се правят безпринципни коалиции за власт и пари\", настоя соцлидерката.\r\nЦветанов пък й препоръча в ПЕС да си направят анализа защо левите партии има такива големи загуби в цяла Европа.\r\n\"Имате голям проблем с дефицита на доверието на лявата идея и това, което се нарича европейски социалисти, а европейската десница за това е силна, защото решава проблемите на хората и очертава перспективата и заради това винаги печели\", отсече той.", "date": "2018.03.07", "title": "ГЕРБ и БСП пак се скараха: За Конвенцията, за ЕС..."}
{"url": "https://www.dnes.bg/televizia/2018/03/07/antisemitski-naglasi-i-vyv-vtori-sezon-na-edno-frensko-selo.369960", "text": "Животът във Вильов става все по-непоносим: заформя се разузнавателна мрежа, а  нагласи излизат наяве – във втори сезон на \"Едно френско село\".Новите епизоди на френската драма стартираха в ефир на 6 март от 20.30 часа по телевизия Bulgaria ON AIR. Новите епизоди ще разкрият на зрителите как продължава животът на жителите на Вилньов, когато окупацията на Франция е наложена с пълна сила от вражеска Германия – заформя се разузнавателна мрежа, а антисемистките нагласи се затвърдяват.На 10 януари 1941 Дьо Керверн (Патрик Декамп) открива най-добрия си приятел Алфред, който наскоро е спечелил от лотарията, починал от инфаркт в ръцете на проститутка на име Наташа. Портмонето му липсва, а Наташа не си признава, че го е откраднала.Бесен, Дьо Керверн решава да я извика на разпит. В това време Даниел (Робин Ренучи) отива на свиждане при Марсел (Фабрицио Ронджионе) в затвора, опитвайки се да го убеди да отрече, че е виновен за разпространението на комунистическите листовки, за да може да бъде пуснат на свобода. Антисемити се обръщат срещу Шварц, застрашавайки бизнеса и личния му живот, а симпатизанти отвръщат на удара като правят опити да помогнат на еврейско семейство да избяга.Но ще успеят ли франзуците да запазят честта си и да закрилят народа си...Ролите са поверени на Робин Ренучи, Патрик Декамп, Одре Фльоро, Тиери Годар, Фабрицио Ронджионе, Мари Кремьор, Еманюел Бак и др.Режисурата е поделена между Фредерик Кривин, Еманюел Досе и Филип Трибоа.Гледайте \"Едно френско село\" от 6 март в 20:30 часа по \r\n ", "date": "2018.03.07", "title": "Антисемитски нагласи и във втори сезон на \"Едно френско село\""}
{"url": "https://www.dnes.bg/cars/2018/03/07/hyundai-demonstrira-smelo-dizaina-ot-bydeshteto-si.369936", "text": "Корейският производител Hyundai Motor Company показа на автосалона в Женева концептуалния прототип Hyundai Le Fil Rouge, който демонстрира новото дизайнерско направление на бранда.Името на автомобила може да се преведе дословно като \"червена свръзка\", като той прави нпечатление с отсъствието на познатите главни светлини. Те са заменени от голям светещ панел. Главният дизайнер на Hyundai Люк Донкерволке признава, че при създаването на прототипа той и екипът му се черпили вдъхновение от концептуален автомобил на ателието Italdesign от 1974 г.В салона на Hyundai Le Fil Rouge са поставени 4 отделни кресла, а за интериора е използвано натурално дърво. По традиция, наложена през последните години, прототипът е получил няколко екрана, всеки от които има своя собствена роля. Един от тях заменя приборния панел, а друг служи за монитор на информационно развлекателната система.За съжаление, от Hyundai не разкриват никаква техническа информация за концептуалния модел. Нещо повече – корейците дори не съобщиха какви са габаритите на Le Fil Rouge.", "date": "2018.03.07", "title": "Hyundai демонстрира смело дизайна от бъдещето си"}
{"url": "https://www.dnes.bg/usa/2018/03/07/na-horizonta-tyrgovska-voina-trymp-sreshtu-sveta.369947", "text": "В момента Тръмп се държи не като държавник и политик, а като бизнесмен, който използва американския пазар като инструмент за натиск и като разменна монета. Това каза пазарният анализатор Кузман Илиев в ефира на \"Това е една много специфична позиция, защото в икономиката военната терминология не е много коректна. Във войната действително има победител и губещ, страдат цивилните, има убити и т.н, а тук когато говорим за търговска война, ние изключително погрешно насочваме погледа на хората, че става въпрос за ситуация, в която имаме игра с нулев резултат – че единия печели за сметка на другия\", коментира той.Анализаторът смята, че най-лошият сценарий, към който се върви в момента, е ответен удар от всяка една засегната страна и може би глобална търговска война.Според Илиев за да не се стига до глобална търговска война, най-правилната реакция на света е да не прави абсолютно нищо.Вижте повече на ", "date": "2018.03.07", "title": "На хоризонта... Търговска война: Тръмп срещу света"}
{"url": "https://www.dnes.bg/notifikacii/2018/03/07/16-godishna-rodi-u-doma-a-posle-zadushi-bebeto-si.369954", "text": "16-годишно момие е задържано в Стара Загора за убийството на новороденото си бебе, съобщи БНР. Тя е заподозряна, че е задушила детето. Тялото на бебето беше намерено в неработещ хладилник. Детето е родено преждевременно в 8-ия месец.Момичето е получило усложнения след раждането и в момента е в болница под полицейска охрана. Тя е живяла в казанлъшкото село Ракитница заедно с приятеля и родителите си. По информация на Нова тв пък момичето е родило в къщата си в село Средногорово и е задушило бебето.Разследването по случая продължава.", "date": "2018.03.07", "title": "16-годишна роди у дома, а после задуши бебето си"}
{"url": "https://www.dnes.bg/politika/2018/03/07/bg-vice-za-ruskiia-patriarh-edin-cigaren-mitropolit.369950", "text": "Вицепремиерът Валери Симеонов направи остър коментар по адрес на руския патриарх Кирил заради изказването му, че България омаловажава ролята на Русия за Освобождението й.От София руският духовник обясни, че е обиден, че заслугата на руските войници се приравнява с тези от Полша, Финландия, Литва и др.\n\n\n\"Патриарх Кирил трябва да е ясно на хората какъв е - той не е слязъл от небесата. Той не е слязъл от рая и не е пратеник на Господ Бог, нито на Иисус Христос. Патриарх Кирил е известен като \"цигарения митрополит\" на Русия\", обясни днес Валери Симеонов пред БНТ.Той обвини руския духовник, че от 96-та година има 14 млрд. долара от внос на безакцизни цигари.\"Тоя хитрец е внесъл безакцизни цигари и 4 млрд. вино за нуждите на църквата - пак безакцизно. Тоя същият има частен самолет, има вила в Швейцария, на тоя часовникът му е 30 000 и тоя същият да има наглостта да раздава правосъдие пред българския президент?!\", каза още вицепремиерът.Според него е недопустимо за духовно лице да вади костите на жертвите в сраженията и да ги изхвърля от историята.\"Това не е източноправославен духовник. Това е агент Михайлов от съветското КГБ - доказано. Второразрядно съветско ченге да дойде да ми казва кое е истина и кое не, няма как да стане\", отсече още Симеонов.\r\n ", "date": "2018.03.07", "title": "BG вице за руския патриарх: Един цигарен митрополит!"}
{"url": "https://www.dnes.bg/health/2018/03/07/na-koi-zaboliavaniia-moje-da-e-simptom-akneto.369959", "text": "Всяка форма на акне във всяка възраст е нежелан естетически проблем, но добре е да се знае, че появата му често е знак за наличие не само на кожни проблеми, а на и общоздравословни такива. За типа им може да се съди по това къде се локализира акнето по лицето. Редица традиционни и алтернативни медицински практики асоциират определени зони от повърхността на лицето със състоянието на даден орган от тялото. И на база на тези идеи появата на акне в различните области на лицето може да се разглежда като сигнал за здравословен проблем с функциите на тези органи. Акне по брадичкатаАкнетичната кожа на брадичката може да сигнализира хормонален дисбаланс. Това обяснява защо при много момичета и зрели жени в периода около менструалния цикъл и асоциираните с него хормонални промени кожата между долната устна и шията често се покрива с акне. Появата му в тези зони на лицето в период извън менструалния цикъл обаче може да се разглежда като симптом за ендокринни проблеми, засягащи яйчниците или щитовидната жлеза, или за високи нива на хормона на стреса кортизол. Препоръчва се при такива случаи да се направи тест за нивата на ключовите хормони. ", "date": "2018.03.07", "title": "На кои заболявания може да е симптом акнето?"}
{"url": "https://www.dnes.bg/eu/2018/03/07/evropa-na-niakolko-skorosti-spasenie-za-es-ili.369956", "text": "Сегашната ситуация в Италия дава основание на Брюксел да утвърди идеята си за Европа на няколко скорости. От тази гледна точка Италия може да се превърне в център на една нова, втора Европа заедно с Испания, Португалия и Гърция.Това, посочва Попов, донякъде обяснява защо ЕС поставя акцент върху интеграцията на Западните Балкани.„Подобен сценарий ще означава, че Брюксел си запазва холдинговото право да държи в себе си общите принципи, ценности и правила на страните-членки. Според анализатора това, от една страна, би създало нови бариери е рамките на ЕС, но, от друга, е един много елегантен начин, по който европейският елит може да излезе от много тежката ситуация, в която се намира в момента проектът, наречен Европейски съюз.", "date": "2018.03.07", "title": "Европа на няколко скорости – спасение за ЕС, или?"}
{"url": "https://www.dnes.bg/football/2018/03/07/ramos-rende-1-v-shl-koi-sa-v-top-10-na-grubiianite.369935", "text": "Капитанът на европейския клубен първенец Реал Мадрид – Серхио Рамос, се превърна в най-грубия играч в историята на Шампионска лига, пише AS. По време на снощната победа с 2:1 над ПСЖ в Париж, която прати \"кралете\" на 1/4-финал, защитникът си изкара жълт картон. Това се случи в 78-ата минута на реванша, с което официалните му предупреждения набъбнаха на 35 в 110 мача. Като се прибавят и трите му изгонвания, Рамос оглавява еднолично върха, изпреварвайки легендата на Манчестър Юнайтед Пол Скоулс. Също така защитникът е лидер по официални предупреждения и в историята на Ла Лига. Асът на Реал е получавал 171 жълти картони и цели 19 пъти е бил пращан под душовете. Общо в цялата си кариера, Рамос е бил гонен от игра 16 пъти за две предупреждения и 9 пъти с директен червен картон. ", "date": "2018.03.07", "title": "Рамос – ренде №1 в ШЛ. Кои са в Топ 10 на грубияните?"}
{"url": "https://www.dnes.bg/notifikacii/2018/03/07/6-minutno-nazidanie-edin-ruski-patriarh-mymri-bylgarski-prezident.369927", "text": " Руската православна църква публикува на сайта си близо шестминутно видео от срещата на Всерусийския патриарх Кирил с президента Румен Радев, състояла се на 4-и март.От него става видна назидателната реч на Кирил към държавния ни глава, която предшества изявлението му на летището, когато пред журналисти, тръгвайки си заяви, че е огорчен...  \"от официалната реторика на представители на държавата, като наравно с Русия същата роля почти да са изиграли Полша, Литва, Финландия\" в освобождението на България от османското иго.\n\n\n\nРуският патриарх мъмри президента Радев заради словото му на тържествената заря на 3 март в София, когато държавният ни глава изрази признателност за националното ни освобождение не на единната руска армия, а на различните народи, които са я съставяли - румънци, украинци, белоруси, финландци, поляци, литовци и др.На кадрите се вижда, че видимо ядосан патриарх Кирил изнася лекция със собствени интерпретации на историята на държавния ни глава. Той разказва колко трудно е било на Русия след поражението в Кримската война през 50-те години на XIX в. и как въпреки това \"в пълна дипломатическа изолация\" организира и провежда войната през 1877-78 г.\"Още веднъж искам ясно да ви кажа, че Русия е освободила България. Не Полша, нито Литва, нито други страни. Русия. Искам откровено да кажа, че ми бе трудно да слушам всички тези позовавания на участия на други страни в Освобождението. Нито полският Сейм, нито литовският Сейм са вземали решение за започване на война с Османска Турция.Много се надявам, че медиите ни чуват и ще предадат някои разочарования на патриарха, който чу неправилна историческа интерпретация на събитията. Ние сме за историческата истина, г-н президент. Тази историческа истина ние я завоювахме със своята кръв. И не може да има никакви политически и прагматични причини, поради които тази историческа истина днес трябва да бъде премълчавана или лъжливо интерпретирана. Откровено ще ви кажа, че имам двойствено впечатление от този юбилей\", заявява патриархът на заключителната среща в Президентството ни.Според \"Комсомолская правда\" \"за пръв път по време на негово посещение в чужбина\" се случва патриарх Кирил да изкаже \"своето недоволство и то от първо лице\".Руското издание твърди, че от екипа на президентството изключили звука от срещата и за разговора се разбрало от руски говорител, който преразказал събитията.От пресцентъра на президентството коментираха пред , че руските медии са излъчили упреците на патриарха, но побързали да се оттеглят преди отговора на президента. В него Радев твърдо заявил: \"Така, както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност. Що се отнася до Освобождението, то е резултат от Руско-турската война и България е признателна тъкмо на Русия\".Радев казал, че бил впечатлен от тезата за \"силата на мълчанието\" в речта на патриарха. Няма данни да е реагирал на тона му. Тогава Кирил спрял с упреците и казал: \"Добре, нека прелистим тази страница\".В края на разговора патриарх Кирил благодари на президента Радев и му пожела духовни сили на държавническото поприще. Българският държавен глава му благодари, но уточни, че още със заемането на поста е поискал благословия от мъдрия духовен водач на православните българи, Негово Светейшество Неофит, нашия патриарх, който му я е дал.Патриарх Кирил говори и за особените отношения на Руската и Българската църква и благодари на патриарх Неофит за братската обич и за взаимното разбиране.\"Двете ни църкви са единственият реален духовен исторически мост, който днес съединява нашите народи и е важно този мост да се запази\", пожела руският патриарх.Той сподели, че целият му живот е свързан с България и припомни, че за първи път е дошъл у нас през 1969 г., като млад йеромонах.\"Имах тук много приятели, колеги, с които работехме за двустранните отношения между църквите ни. Особени, топли отношения имам с представители на епископата и на свещениците, с патриарх Неофит и смятам, че те са много важни за поддържането на двустранни църковни отношения между нашите народи\", подчерта в заключение патриарх Кирил.", "date": "2018.03.07", "title": "6-минутно назидание! Един руски патриарх мъмри български президент"}
{"url": "https://www.dnes.bg/obshtestvo/2018/03/07/v-pravoto-si-li-e-kiril-da-kritikuva-istoriiata-se-prenapisva-otdavna.369929", "text": "\r\n                        \r\n                        \r\n                        \r\n                    Руският патриарх Кирил не бива да бъде разглеждан като дипломат, посланик или политик. Той каза нещо, което всички ние наблюдаваме - в продължение на години историята се пренаписва. Това заяви пред  социологът Кольо Колев по повод думите на патриарх Кирил, че напуска страната ни огорчен.Малко по-късно московската патриаршия разпространи видео, в което руският патриарх говори назидателно на българския президент.\n\n\nОказва се, че Негово Светейшество не е спестил критиките си и в лицето на Румен Радев заради словото му пред паметника на \"Цар Освободител\".Мнозина се възмутиха от поведението на руския патриарх Кирил, а от президентството ни посочиха, че руските медии излъчват упреците на Негово светейшество Кирил, но тяхната камера се е оттеглила преди отговора на президента.В него Румен Радев твърдо заявява, че \"така, както Църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност\". Що се отнася до Освобождението, то е резултат от Руско-турската война и България е признателна на Русия\", казва президентът ни.\"Той (патриарх Кирил - бел.ред.) посочва нещата директно такива, каквито са. Поведението му е напълно допустимо, защото непрестанно фактите биват променяни и по този начин се разрушава общата ни история с Русия\", настоя днес Кольо Колев.Пред преподавателят по църковно право в Богословския факултет доц. Дилян Николчев подчерта, че това, което българите трябва да знаят е, че руският патриарх е обвързан твърде много с политиката.\"Преди около 10-15 години той беше заявил, че обмисля дали да не се кандидатира с президент на Руската федерация. Освен това биографията му е изключително интересна\", отбеляза проф. Николчев.\r\n ", "date": "2018.03.07", "title": "В правото си ли е Кирил да критикува? Историята се пренаписва отдавна!"}
{"url": "https://www.dnes.bg/politika/2018/03/07/butane-i-sblysyci-s-policiiata-na-protesta-pred-ms.369969", "text": "\nДемонстрантите се опитаха да нахлуят в МС и да пробият живата верига от полицаи.\nИнициативата бе поведена от лидера на \"Възраждане\" Костадин Костадин, който искаше да внесе искане за оставка на премиера Бойко Борисов. При сблъсъците е пострадала полицайка, която е получила няколко удара в гръб, нанесени с твърд предмет.Служителката на реда не е ранена сериозно, тя не е посещавала здравно заведение, казаха от пресцентъра на вътрешното ведомство.Жената е служител на жандармерията, а появилите се информации, че тя е тежко ранена и МВР издирва извършителя не са верни.", "date": "2018.03.07", "title": "Бутане и сблъсъци с полицията на протеста пред МС"}
{"url": "https://www.dnes.bg/obshtestvo/2018/03/07/skandali-boi-i-poredna-jertva-na-domashno-nasilie.369908", "text": "Разносвач на храна пребил зверски до смърт гаджето си в нощта срещу 3 март в София, съобщи . Съседи на двамата в блока в столичния кв. “Свобода” разказаха, че 37-годишният Божидар Димитров се нанесъл с майка си Райна в апартамента през септември миналата година.“Уж щяха да живеят само двамата, а веднага почна да идва и приятелката на Божидар Вероника Петрова”, разказаха съседи. Те постоянно чували скандали между 24-годишното момиче и гаджето ѝ. Подавали многократно сигнали, а майката на Димитров казвала, че не издържа и отива при дъщеря си.При няколко от скандалите дори Божидар гонел Вероника, мятал дрехите ѝ през балкона. След като за пореден път я изхвърлил, разказал на съседи, че тя е омъжена и има дете от друг мъж. През ноември 2017 г. полицаи от 3-о РУ я намерили на улицата и я закарали в кризисен център в кв. “Захарна фабрика”.Момичето споменало, че приятелят ѝ я ограбил. Когато я търсели за разпит обаче, униформените не могли да я открият. Вероятно и след този случай тя се е върнала при Божидар, защото съседи продължавали да чуват скандали.След жалби на 12 декември м. г. получили писмо с телефон на кварталната полицайка от 2-о РУ. При поредния скандал на 26 февруари те звънили 2 пъти, но униформената не дошла. “Кварталната Стаменова ни каза, че случаят е за общината”, разказаха комшии.От пресцентъра на МВР казаха, че срещу двойката е имало много сигнали за шум. През юни м.г. пак в София 28-годишната Виола Николова по подобен начин бе пребита до смърт от приятеля си и стана ясно, че срещу убиеца е имало жалби от бившата му жена, но никой не им обърнал внимание.В нощта срещу 3 март съседите чували как Божидар цяла нощ бие Вероника, но не видели смисъл да подават сигнал. Мъжът я удрял, блъскал я в раклата и мебелите. “Не знаем кой е подал сигнал, но чухме, че е била мъртва и гола при пристигането на полицаите”, разказаха комшии.Те смятат, че Вероника имала психични проблеми. Димитров не е имал постоянна работа, понякога разнасял храна от ресторант. Софийският градски съд е оставил Димитров в ареста. Той е с много криминални регистрации, осъждан е няколко пъти.", "date": "2018.03.07", "title": "Скандали, бой и поредна жертва на домашно насилие"}
{"url": "https://www.dnes.bg/video-prognoza/2018/03/07/i-dnes-s-oblaci-i-dyjd-temperaturite-ot-0-do-19-c.369910", "text": "\r\n                        \r\n                        \r\n                        \r\n                    \r\nТова прогнозира климатологът на  Симеон Матев. В студиото на \"България сутрин\" той отбеляза, че има възможност днес да усетим приближаването на пролетта.\r\n\"През утрешния ден над страната отново ще има циклонален вихър, който ще донесе облаци и дъжд, но след това Балканите ще попаднат под топли въздушни маси. Това ще повиши температурите на места до над 20 градуса. Уикендът времето се очаква да бъде топъл и слънчев\", обясни синоптикът.\r\nНивата на повечето реки и язовири са повишени, а тъй като утре се очаква още дъжд водоемите трябва да се следят. След петък обстановката в речните нива ще се успокоява.\r\n ", "date": "2018.03.07", "title": "И днес с облаци и дъжд. Температурите от 0 до 19°C"}
{"url": "https://www.dnes.bg/eu/2018/03/07/ungarski-politik-v-mrysna-viena-i-budapeshta-shte-stane-taka.369911", "text": "Началникът на кабинета на унгарския премиер Виктор Орбан Янош Лазар пусна във Facebook видеоклип на свое посещение в квартал на Виена, който според него е станал по-мръсен, по-беден и с увеличена престъпност, откакто там са се настанили мигранти, предаде Асошиейтед прес.\r\nВ това видео Лазар заявява, че след 20 години унгарската столица Будапеща може да заприлича на този неустановен виенски квартал, ако опозиционните партии \"пуснат мигрантите\", пише БТА.\r\nНа 8 април в Унгария се произвеждат парламентарни избори и силно антиимигрантски настроената партия Фидес на Виктор Орбан е превърнала мигрантите в основна тема на кампанията, отбелязва АП.\r\n\"Улиците очевидно са по-мръсни, районът очевидно е по-беден, а престъпността е нараснала. Ако ги пуснем да влязат и те заживеят в нашите градове, последиците ще са престъпност, обедняване, приюти и невъзможни благоустройствени условия. Ние работим за предотвратяване на това явление\", заявява Лазар.\r\nПо думите му в този виенски квартал са останали само пенсионери \"сред белите и християните\", а \"всеки друг е имигрант\", за който се създава \"град в града\".\r\n\"Във Виена има много училища, където не са останали никакви бели виенчанчета, има само деца на мюсюлмански имигранти и имигранти от Близкия изток\", казва Лазар.", "date": "2018.03.07", "title": "Унгарски политик в \"мръсна\" Виена: И Будапеща ще стане така!"}
{"url": "https://www.dnes.bg/notifikacii/2018/03/07/nervnoparalitichen-gaz-ubil-bratyt-na-kim-chen-un.369912", "text": "САЩ определиха, че братът на севернокорейския лидер Ким Чен Ун е бил убит от режима с невротоксичния газ VX, заяви говорителката на Държавния департамент Хедър Науърт, цитирана от Франс прес.\r\nТози извод задейства незабавно прилагане на нови икономически санкции на САЩ срещу КНДР, тъй като нервнопаралитичния газ VX е категоризиран като оръжие за масово поразяване.\n\n\n\n\r\nКим Йон Нам бе убит на 13 февруари 2017 г. на летището на Куала Лумпур в Малайзия. Наблюдателни камери показаха, че две жени са го доближили и са хвърлили някакво вещество в лицето му. Низвергнатият роднина на Ким Чен Ун почина малко след това в болница, припомня БТА. \r\nПри съдебномедицинския преглед са открити следи от VX по лицето и в очите на Ким Йон Нам.\r\nВашингтон определи на 22 февруари 2018 г., че това вещество е използвано от правителството на Северна Корея за убийството на Ким Йон Нам, заяви Науърт.\r\n\"Тази публична проява на презрение към универсалните норми срещу употребата на химически оръжия е ново доказателство за безразсъдството на КНДР и подчертава, че не можем да си позволим да толерираме севернокорейска програма за оръжия за масово поразяване от какъвто и да било вид\", заяви Науърт.\r\nАмериканското законодателство изисква когато една държава или държавен ръководител наруши американската забрана за употреба на химически или биологични оръжия да бъде прекратен вносът на стоки от тази страна. Тъй като на Северна Корея вече са наложени строги санкции от САЩ и ООН, сегашното решение на Вашингтон едва ли ще окаже съществена разлика, отбелязва АФП.", "date": "2018.03.07", "title": "Нервнопаралитичен газ убил братът на Ким Чен Ун"}
{"url": "https://www.dnes.bg/index/2018/03/07/receptata-dnes-avstriiski-keks-s-orehi.369825", "text": "4 яйца100 г пудра захар100 г брашночаена лъжичка бакпулверполовин чаена лъжичка канела150 г нарязани орехи50 г стафиди50 г нарязани смокини може сухи или от сладкоЯйцата и захарта се разбиват. Прибавят се брашното, бакпулвера и канелата. Всичко се разбърква добре и накрая се добавят орехите, стафидите и смокините. Кексът се пече на 180 градуса в предварително загрята фурна. След като изстине, по желание може да поръсите с пудра захар.", "date": "2018.03.07", "title": "Рецептата Dnes: Австрийски кекс с орехи"}
{"url": "https://www.dnes.bg/obshtestvo/2018/03/07/razkaz-ot-pyrvo-lice-doktoryt-sliazyl-da-proveri-kradecyt-posegnal.369915", "text": "\r\n                        \r\n                        \r\n                        \r\n                    Това разказа пред Bulgaria ON AIR обвиненият в убийство д-р Иван Димитров Пловдив.\r\nСлед това лекарят показа раните си по крака. Д-р Димитров благодари на всички, които излизат по улиците на Пловдив, за да го подкрепят. \n\n\n\n\nПрез вчерашния ден съдът пусна от ареста лекаря, задържан и обвинен за убийството на крадеца Жоро Джевизов - Плъха с мярка \"подписка\".Ситуацията се обърна на 180 градуса и се оказа, че почти нищо от тиражираната информация не е вярно.Семейството на д-р Димитров не е било в апартамента в нощта, когато той е станал обектна нападение от страна на Жоро Плъха.Оказа се още, че съпругата на медика живее в село Крумово, където е и екип на , за да следи развитието по случая.Самият лекар наблюдавал около 30 минути крадеца, не е подал сигнал на тел. 112, а решил да действа сам и да се саморазправя с незаконно протежавания си пистолет \"Валтер\".На д-р Иван Димитров ще бъде повдигнато обвинение за незаконно притежания на патроните на пистолета, с който е убил Жоро Плъха.След като застрелял апаша, докторът се обадил на двама свои приятели, които да му помогнат в заличаването на следите. С помощта на единия са събрани гилзи и е почистена кръвта на убития. Заличени са и други доказателства, уличаващи д-р Димитров.Докторът вчера излезе от следствения арест със сълзи на очите и заяви, че \"ако не е стрелял, той щял да бъде на мястото на убития Джевизов\".", "date": "2018.03.07", "title": "Разказ от първо лице: Докторът слязъл да провери, крадецът посегнал..."}
{"url": "https://www.dnes.bg/obshtestvo/2018/03/07/vseki-5-i-bylgarin-gotov-na-samozashtita-strah-go-ot-kradci-romi.369913", "text": "\r\n                        \r\n                        \r\n                        \r\n                    220 хил. пълнолетни българи декларират, че са ставали жертва на грабеж или друго престъпление в последната една година. \r\n62% от хората пък биха се обърнали при проблем, свързан с личната сигурност, към полицията, а близо 20% - към роднини.\n29 на 100 от българите не се чувстват сигурни в домовете си.Това показват данни от национално представително проучване на Изследователски център \"Тренд\"за нагласите на българите към личната им сигурност.Във връзка с убийството на крадеца Жоро Джевизов-Плъха, който беше застрелян от д-р Иван Димитров в Пловдив социологът Евелина Славкова посочи пред , че на практика протестите в града, провокирани от ареста на лекаря, не са били изненада за никого.\"Хората излязоха на улицата, защото ареста на д-р Димитров и първоначалната информация, която беше дадена за случая, беше символ на това, че не можеш сам да се защитаваш в собствения си дом, ако някой те нападне\", обясни социологът.\r\n\"Когато нямаш доверие към институциите или то е понижено, е съвсем нормално обществото да реагира по този начин\", каза още Славкова.\r\nПроучване на \"Тренд\" от своя страна показва, че всеки пети българин е готов сам да се защитава дори и с насилие. \r\nПомощ от полицията са склонни да търсят повече жителите на малки селища в сравнение със София.\r\nОбщо 78 на сто твърдят, че в България човек не може да се разхожда навсякъде и по-всяко време, без да се страхува от престъпление.\r\nВисоки са дяловете на обявили, че изпитват страх от крадци (78%), хора от ромски произход (64%), хулигани (69%).", "date": "2018.03.07", "title": "Всеки 5-и българин – готов на самозащита! Страх го от крадци, роми..."}
{"url": "https://www.dnes.bg/knigi/2018/03/07/ot-narkotici-i-provali-do-uspehi-v-biznesa-debiutyt-na-plamen-popov.369916", "text": "През колко провала трябва да преминеш, за да стигнеш до успеха, как волята и характера ти помагат да преодолееш наркотичната зависимост, а след това се превръщат във фундамент на предприемаческите ценности? Това разкрива авторът в Пламен Попов в книгата си \"Предприемачът\".\r\nЛичният житейски път на Пламен го води през редица изпитания, които го изправят пред категоричното решение да се реализира като успешен предприемач. Родом от Бургас, авторът губи баща си на 11 години, на 15 попада в клопката на наркотиците, а на 25 сключва първата си сделка за един милион. \r\nВ \"Предприемачът\" той описва детайлно опита си, като едновременно с това дава ценни напътствия и формули за успех. Авторът изповядва убеждението, че всеки може да се превърне в предприемач, като управлява живота и бизнеса си прецизно, определяйки целите си и фокусирайки се върху тях с отдаденост, страст, постоянство, дисциплина и упоритост. Тясната му специалност е изграждане на бизнес с нулев стартов ресурс, чрез привличане на партньори.\r\nПопов разказва за провалите и фалитите, свои и на свои партньори и клиенти, искрено и честно. Прави го, защото върху тях той изгражда успешния си бизнес, мащабната кампания \"Аз събуждам България\", Университет за личностно развитие и предприемачество и поредица от бизнес обучения и курсове за личностно развитие.\r\nКнигата изобилства от примери за провалени животи на неуверени хора, с които Попов работи, за да ги превърне в  успешни модели за подражание. Такава е историята на Ник Чакъров, който преминава през поредица от обучения и консултации с Пламен и бизнес партньора му Ясар Маркос. Вследствие на това, от момче, което губи работата си, дългогодишната си приятелка и дома си, Ник се превръща в един от най-успешните онлайн предприемачи в България за своята сфера. Всичко това се случва благодарение на две основни неща, описани детайлно в книгата \"Предприемачът\", информацията, която получаваме и начинът, по който я използваме.\r\nЗа повече от петнадесет години Попов е сформирал и ръководил над двадесет екипа. \r\n\"Само в два случая, пише той – съм видял как машината работи перфектно. Единият пример е от далечната 2004 г., когато започнах своята дейност в строителството и събрах първата си бригада с моя партньор. Другият случай е работата ми с Ясар, особено след като стартирахме и работехме само двамата\".\r\n \r\n\"Хората не искат някой да ги учи, как да живеят, те искат някой да им покаже. Точно това правим ние, показваме и чрез пример. Много е \"романтично\" да слушаш за провали. Докато не осъзнаеш, че този, който ти ги разказва, ги е преживял преди това\", споделя авторът на страниците на книгата, като подкрепя тезата си със стотици примери от практиката си, като лектор и консултант. Дори тези, които му създават врагове и начина за справяне с тях, Пламен описва, за да бъде възможно най-изчерпателен в този съкровен разказ, който превръща в наръчник.\r\n  \r\nВ дебютната книга на Пламен Попов присъства и най-голямата му страст – \"Аз събуждам България\". Идеята за стартирането на най-мащабната и безплатна информационно-образователна програма за личностно развитие и предприемачество провеждана в България, тя се ражда при едно от пътуванията на автора до Бобов дол. Отчаянието и кризата на хората останали без работа там, както и желанието им да учат, да се развиват и да потърсят нови възможности, го провокират да създаде мащабната образователна кампания, чиято основна цел е да преодолее ограничения достъп до изключително ценна информация.\r\nИнформация, която може да промени живота на хората в цялата страна. Вдъхновени от иновативността и ентусиазма на Пламен, множество институции, бизнес организации и Министерството на труда и социалната грижа в лицето на д-р Султанка Петрова застават зад каузата. \"Аз събуждам България\" стартира в края на миналата година със събитие на площ от 10 дка в центъра на столицата, 15 000 посетители, над 15 лектори, два концерта на сцена 80 кв. м, както и множество изложители на различни продукти и услуги. \r\nВъв втория етап, през 2018-а кампанията продължава с над 300 безплатни информационно-образователни лекции във всички 28 областни градове на България. \r\n\"Тази книга е предизвикателство. Това е моят опит да предам какво съм научил от наблюденията ми над мои бизнес партньори и конкуренти, както и от мои действия, когато съм стартирал различни бизнес проекти – вече повече от 15 години в България. Включил съм и факти, които не са били известни досега, дори и на голяма част от моето обкръжение\", подчертава Попов в увода към книгата си.\r\n\"Никога не е било важно, колко пъти ще падна или какво ще кажат хората за мен, а колко пъти ще стана и какво мисля аз за себе си\", акцентира той. И описва срещите си с всички партньори, които са му помагали по пътя на личното му и професионално израстване. \r\nИма ли амбиции Пламен П. Попов да се развива в политиката, кое е най-голямото предизвикателство пред един предприемач, защо провалът е учител и колко труден е пътя пред теб, щом имаш смелостта да минеш по жарава? Отговорът на тези и още много въпроси Пламен дава в \"Предприемачът\".", "date": "2018.03.07", "title": "От наркотици и провали до успехи в бизнеса... Дебютът на Пламен Попов"}
{"url": "https://www.dnes.bg/notifikacii/2018/03/07/osmomartensko-jenskata-zaplata-s-chetvyrt-pod-myjkata.369914", "text": "Мъжете у нас взимат с 25% по-високи заплати от жените. Като всеки месец мъжете получават средно с 212 лв. повече от колежките си, показват данните на Националния статистически институт, цитирани от  \"Труд\".\r\nВ дните преди празника на жените 8 март, стана ясно, че има голяма разлика между половете по отношение на възнагражденията. \r\nДори в сектора \"финансови и застрахователни дейности\" мъжете получават с 47% повече от дамите. \r\nЯвно мъжете по-често се изкачват в йерархията на банки и застрахователи.\r\nСредната заплата за цялата 2016 г. е 11 379 лв. Това означава, че на месец работниците са взели средно по 948 лв. за труда си, като мъжете получават по 212 лв. повече от жените.", "date": "2018.03.07", "title": "Осмомартенско: Женската заплата с четвърт под мъжката!"}
{"url": "https://www.dnes.bg/notifikacii/2018/03/07/mateo-salvini-politikyt-koito-haresva-trymp-i-orban.369894", "text": "Матео Салвини се оказа един от най-големите победители на общите избори в Италия, на които не беше излъчен ясен победител. Това направи неговата крайнодясна партия Лигата водеща сила в консервативния лагер, за сметка на \"Напред Италия\" на Силвио Берлускони.\r\n\"Първите ми думи: БЛАГОДАРЯ ВИ!\", написа Салвини в Twitter.\r\nТака той коментира прогнозите на телевизия \"La7\", според които се очаква Лигата да спечели над 17 на сто от гласовете в Сената, в сравнение с 14,1 на сто за \"Напред Италия\" и общо 36,5 на сто за консерваторите. Ако се потвърди, резултатът ще направи 44-годишния политик един от кандидатите за премиерски пост, стига десният блок да успее да сформира парламентарно мнозинство. Във всеки случай, това го прави фактически лидер на коалицията, засенчвайки Берлускони.\n\n\nКаквото и да се случи, политическото му бъдеще изглежда обещаващо. Той е отхвърлял публично тази идея, но ако десницата не успее да постигне мнозинство, според мнозина капацитети той може да се откаже от коалиционните си партньори и да състави правителство с антисистемното Движение \"Пет звезди\".\r\nСалвини пое ръководството на Лигата през 2013 г. в момент, когато партията беше затънала във финансов скандал и достигнала дъното в проучванията на общественото мнение. Оттогава той обнови групата, превръщайки я в националистическа, евроскептична и антиглобалистка сила.\r\nПартията беше известна като \"Северната лига\" и искаше отделяне от по-бедната южна част на Италия. Като младежки активист на партията, Салвини казваше, че хората от големия южен град Неапол \"миришат\".\r\nПрез последните пет години той възстанови Лигата, която възприе антиевропейска и антимигрантска платформа. Тя махна \"Северна\" от името си, за да засили привлекателността си в цялата страна и Салвини последва модела на президента на САЩ Доналд Тръмп, възприемайки лозунга \"Италианците на първо място\".\r\nСамо един поглед към политическите приятели на Салвини издава в каква посока той се надява да се насочи Италия. Освен Тръмп, те включват унгарския авторитарен премиер Виктор Орбан, френската крайнодясна лидерка Марин льо Пен и германската антиевропейска партия \"Алтернатива за Германия\" (АзГ).\r\nЗа разлика от застаряващия Берлускони, Салвини не водеше кампанията си, обикаляйки телевизионни токшоута. Вместо това той излезе на площадите и улиците, за да говори пряко с хората и по свои собствени оценки е провел 3000 предизборни срещи и е пропътувал 15 000 км.\r\nТой не се разкайва, че използва подстрекателски език - обича, например, да казва, че нелегалните имигранти трябва да бъдат \"разчистени с булдозер\" от Италия. Но беше остро критикуван миналия месец, след като симпатизант на Лигата откри стрелба и рани шестима африканци.\r\nОсвен това предизвика противоречия, разпространявайки послания против исляма и заклевайки се с ръка върху Библията на предизборна среща на 24 февруари в Милано. Местният католически епископ - представляващ институция, която подкрепя политиката на отворени врати към миграцията - не оцени жеста.\r\nСалвини, който в петък ще навърши 45 години, е следвал история, но е прекъснал и се е захванал с журналистика. По-късно влиза в политиката, първоначално на местно равнище в Милано, преди да бъде избран в италианския и в европейския парламент.\r\n/БТА/ ", "date": "2018.03.07", "title": "Матео Салвини – политикът, който харесва Тръмп и Орбан"}
{"url": "https://www.dnes.bg/sofia-film-fest/2018/03/07/uiliam-defo-afroamerikanki-me-byrkat-s-mik-djagyr.369917", "text": "\nПродукцията може да видим на 22-ия София Филм Фест. Филмът е сърцераздирателен, но също така е  забавен, визуално зашеметяващ и откровен в детайлното си фокусиране  върху малко момиче, чиито фантастични дни са в сенките на \"Disney World\" в  Орландо.Всеки, който е гледал предишния филм на Бейкър – заснетият с iPhone \"Мандарина\", познава дарбата на режисьора да оставя актьорите си (повечето дебютанти, които никога преди това не са заставали пред камера) да разгръщат историята. Той се оттегля настрани, позволявайки им да опознават световете си.62-годишният Дефо е голямата звезда в продукцията. По повод участието му в The Guardian излиза интервю с него, където той споделя за актьорския страх, щастието в природата, сбърканата свобода на технологията и какво е да бъдеш бъркан с Мик Джагър., защото целта винаги е в движение. Ако си умен, продължаваш да играеш едно и също, да правиш същия пиниз. Ако наистина се отдадеш на непознатото... винаги е рисковано. Някои мислят, че съм красив. Някои мислят, че съм грозен. Какво мога да кажа? , в Апълтън, Уисконсин - основен поминък на града е производство на хартия. Отраснах по време на Айзенхауер. Беще нещо като Републиканска територия. Не беше лошо детство. Хората бяха трудолюбиви и добри, но винаги съм имал чувството, че има един по-голям свят, в който ще се чувствам по-добре. Дори тогава знаех - като дете.. Искам да кажа – дълбоко в природата. Позволява ти да забравиш и да станеш част от нещо по-голямо. Любимият ми пейзаж е джунглата до водата. Мечтата ми е да нося джапанки, боксерки и жилетка по цял ден. \r\n Имам сънища за убийства. Не съм го правил досега, защото не мисля че имам талант. Ще ме хванат. Аз съм онзи човек, който ако има храна в багажа и го спрат на митницита, започва да го избива пот по челото. Не съм по убийствата. Не съм натурален убиец.\r\n Заради това не ме бъркат често с някой, но колкото пъти са го правили, винаги е с добри хора, които харесвам. Често по-възрастни афроамериканки, когато ме видят по улицата, казват \"Леле! Мик Джагър!\"\r\n Информационният и технологичен свят са сбъркана свобода. По-скоро ни забавя. Илизаме на вечеря и всички са на телефоните. Загубихме контакт един с друг. Достатъчно трудно е да се бориш с течението до гроба. Сега това ни помага, защото е все по-трудно да имаме оригинално мислене.\r\nМайка ми и баща ми работеха много, заради това петте ми сестри ме отгледаха. Всички, освен една, са по-голями от мен. Дадоха ми много добри съвети и ме подготвиха добре. Мисля, че заради това ценя жените повече. Но няма да кажа, че разбирам жените заради това или, че имам някаква специална вътрешна информация. Не съм самозванец.\r\nТова е най-добрият съвет, който някога са ми давали.\r\n От рекламната агенция казаха: \"Може да е само кукла, но трябва да има достойнство\". Когато първоначално ми споделиха идеята, прозвуча наистина готино. Помислих си, че ще е анимирана полярна мечка в хладилника, напътстваща хората. Но когато видях куклата, това беше момент за размисъл. Предполагам, че хората откриха нещо в това. Със сигурност не е любимата ми роля.", "date": "2018.03.07", "title": "Уилям Дефо: Афроамериканки ме бъркат с Мик Джагър!"}
{"url": "https://www.dnes.bg/tenis/2018/03/07/grisho-e-v-polovinata-na-federer-pyrviiat-mu-sypernik-e-iasen.369922", "text": "Най-добрият български тенисист Григор Димитров ще стартира победителя от мача между Фернандо Вердаско (Испания) и Гуидо Пея (Аржентина) на турнира от сериите \"Мастърс\" в Индиън Уелс с награден фонд 7,97 милиона долара, съобщи . Димитров е поставен под №3 в основната схема и започва директно от втория кръг. 26-годишният хасковлия не е отстранявал повече от един съперник в отделните издания при шестте си участия в надпреварата досега, като през миналия сезон отпадна в третия кръг след драматично поражение от Джак Сок (САЩ) с 6:3, 3:6, 6:7(7).  Българинът е в горната половина на схемата, в която водач е защитаващият титлата си Роджър Федерер (Швейцария). Двамата не могат да се срещнат преди полуфинал.", "date": "2018.03.07", "title": "Гришо е в половината на Федерер, първият му съперник е ясен"}
{"url": "https://www.dnes.bg/health/2018/03/07/kak-zakuskata-ni-pomaga-da-otslabnem.369879", "text": "Знаете ли, че първото хранене за деня може да повлияе през останалата му част не само на апетита ни, но и на изгарянето на излишните мазнини?Добрата закуска трябва да осигурява ценни хранителни вещества, да не подтиква към кулинарни изкушения и да не забавя отслабването. Как да я направите ефективна в изгарянето на калориите?Когато почувстваме силен глад сме склонни да вземем импулсивни решения относно храненето ни, които могат да нарушат здравословната ни диета. Ето защо е добре да добавим към първото и най-важно хранене за деня протеини. Те са основният хранителен елемент, който спомага за възстановяването на мускулите.Освен това ще ви държат сити за по-дълги часове, а и са важни за изгарянето на излишните мазнини. Протеини, които може да добавите към вашата здравословна закуска са варени яйца или приготвени под формата на омлет, бъркани яйца, разбира се без да добавяте мазнини за тяхната термична обработка.Обикновено мислим за зеленчуците като за храна, която хапваме на обед, вечеря. Една от най-добрите причини да ги добавите към закуската си е, че те са богати на фибри, които могат да ви помогнат да отслабнете по-бързо. Фибрите ще ви осигурят повече ситост, като ще подобрят и храносмилането, което е важно за процеса на редуциране на излишните килограми.", "date": "2018.03.07", "title": "Как закуската ни помага да отслабнем?"}
{"url": "https://www.dnes.bg/sofia/2018/03/07/vremenno-shte-spre-vodata-v-niakoi-stolichni-kvartali-na-8-mart.369925", "text": "\"Софийска вода” временно ще прекъсне водоснабдяването в някои части на столицата\r\nНа 08 март 2018 г. (четвъртък), във връзка с подмяна на спирателни кранове  на ул. \"Боянски водопад\", кв. \"Манастирски ливади\", се налага спиране на водоподаването от 10:00 до 19:00 часа на клиентите на \"Софийска вода”, живеещи в района на: ул. \"Тодор Каблешков\", ул. \"Цанко Лавренов\", ул. \"Иван Кирков\", и ул. \"Акад. Георги Наджаков\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Боянски водопад\" ъгъла с ул. \"Шарл Шампо\".\r\nНа 08 март 2018 г. (четвъртък), във връзка с подмяна на спирателен кран пред бл. 101, жк. \"Младост\" 1, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: бл. 100, бл. 101, бл. 99, трафопост пред бл. 100\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 101, вх. Д.\r\nНа 08 март 2018 г. (четвъртък), във връзка с изграждане на сградно водопроводно отклонение на ул. \"Данаил Крапчев\", кв. \"Витоша\", се налага спиране на водоподаването от 10:00 до 18:30 часа на клиентите на \"Софийска вода”, живеещи в района на: ул. \"Данаил Крапчев\" от ул. \"Йордан Стубел\" до ул. \"Трифон Кунев\", ул. \"Емануил Попдимитров\" от ул. \"Ангел Каралийчев\" до ул. \"Трифон Кунев\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Данаил Крапчев\" ъгъла с ул. \"Трифон Кунев\".\r\nНа 08 март 2018 г. (четвъртък), във връзка с изграждане на сградно водопроводно отклонение на ул. \"Майор Юрий Гагарин\", жк. \"Изток\", се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: ул. \"Майор Юрий Гагарин\" от ул. \"Атанас Далчев\" до ул. \"Фр. Ж. Кюри\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Майор Юрий Гагарин \" №20.\r\nНа 08 март 2018 г. (четвъртък), във връзка с изграждане на сградно водопроводно отклонение на ул. \"Д-р Калинков\", жк. \"Разсадника - Коньовица\", се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: ул. \"Д-р Калинков Майор \", ул. \"Индже войвода\" , ул. \"Три уши\", ул. \"Троян\", ул. \"Коньовица\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Д-р Калинков\" ъгъла с ул. \"Индже войвода\".\r\nНа 08 март 2018 г. (четвъртък), във връзка с подмяна на спирателен кран на ул. \"Паричка\", местност \"Толева махала\", се налага спиране на водоподаването от 10:00 до 18:30 часа на клиентите на \"Софийска вода”, живеещи в района на: ул. \"Восъче\", ул. \"Звезден жасмин\", ул. \"Майски сняг\", ул. \"Паричка\", бул. \"Сливница\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Паричка\" ъгъла с бул. \"Сливница\".\r\nНа 08 март 2018 г. (четвъртък), във връзка с подмяна на уличен водопровод на ул. \"Симеон Радев\", местност \"Гърдова глава\", се налага спиране на водоподаването от 10:00  до 20:00 часа на клиентите на \"Софийска вода”, живеещи в района на: ул. \"Габровница\", по ул. \"Симеон Радев\" от ул. \"Камчатка\" до ул. \"Маринковица\", по ул. \"Витошко лале\" от ул. \"Габровница\" до ул. \"Маринковица\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Симеон Радев\" ъгъла с ул. \"Маринковица\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.07", "title": "Временно ще спре водата в някои столични квартали на 8 март"}
{"url": "https://www.dnes.bg/politika/2018/03/07/obiden-patriarh-chez-ubiistvo-tresat-ni-skandali.369918", "text": "\r\n                        \r\n                        \r\n                        \r\n                    Истанбулска конвенция, ЧЕЗ, убийство при обир в Пловдив, редица оставки, лъвчета от Разград, НЗОК, обиден патриарх и консул в Турция, който не отпразнува 3 март… тези и още скандали тресат държавата и народа ни през първите два месеца на годината. Днес са насрочени протести против правителството в цялата страна.\n\n\n\n\r\n\"Хубавото от тези скандали е, че видяхме, че има народ. Сега се протестира за всичко. Властта трябва да знае, че ѝ свърши спокойствието. Не може група от откъснати бюрократи да взимат решения за съдбата на народа. Ако не си вземат поука от тези скандали – нищо добро не ги чака\", подчерта политическият анализатор Михаил Константинов.\r\nВ студиото на \"България сутрин\" той добави, че ГЕРБ и БСП не са единствените политически сили.\r\n\"Както са озверели хората, така с удоволствие биха гласували за нещо ново\", категоричен бе Константинов.\r\n\"Когато сравнително малки поводи водят от огромен обществен отзвук, това означава, че някой се опитва да държи капака на кипящия чайник. И дори да може засега да го задържи, той рано или късно ще гръмне. Това, че не се вярва на властта е символ за много дълбок проблем. Колкото повече управляващите дрънкат за успехите си, толкова по-зле за тях\", изтъкна пред  социологът Кънчо Стойчев.\r\n ", "date": "2018.03.07", "title": "Обиден патриарх, ЧЕЗ, убийство... Тресат ни скандали"}
{"url": "https://www.dnes.bg/crime/2018/03/07/razkriha-oranjeriia-za-kanabis-v-apartament-v-iambol.369930", "text": "Тайна оранжерия и сушилня за канабис, разположена в апартамент в Ямбол, бе разкрита при \r\nспецоперацията за противодействие на производството и разпространението на наркотици, съобщи говорителят на ОД на МВР Татяна Павлова.В апартамент, ползван от 27-годишен мъж, криминалистите са открили съоръжение за отглеждане на наркотика, обзаведено с отоплителна, влагоподдържаща и винтилационна система, както и сушилня за готовата продукция. Иззети са и суха тревиста маса и различни торове и препарати.Мъжът е задържан. По случая е образувано досъдебно производство.", "date": "2018.03.07", "title": "Разкриха оранжерия за канабис в апартамент в Ямбол"}
{"url": "https://www.dnes.bg/stranata/2018/03/07/sela-se-vyoryjavat-tuningovat-vyzdushni-pushki-igrachki-za-peintbol.369904", "text": "Селата в България се въоръжават с тунинговани пушки, които са преправени от въздушни в бойни срещу сумата от 50 лева. Услугата се извършва от местни майстори, които поръчват частите съвсем легално от интернет, след което сглобяването и преработката им отнема не повече от 1 час. \r\nОсновно се сменя ударникът на пушката, част от цевта, както и резервоарът за сгъстен въздух и бойният клапан. Това показва проверка на \"Монитор\" в регистрите на КОС, които ежемесечно установяват десетки случаи на преправени пневматични оръжия в такива, които могат да стрелят с 22-ри калибър патрони.\r\nЗасечените преправени пушкала са основно в малките населени места извън София, където хората се пазят от набези на крадци с тях. Пушките се взимат буквално от пазарите за не повече от 40-50 лева, след което с минимална инвестиция се превръщат във \"флоберки\", които спокойно могат да убият човек.\r\nОт МВР поясняват пред изданието, че към днешна дата този тип пушки (над 24J) са на уведомителен режим в полицията. Или иначе казано е необходимо само да се попълни едно заявление, че те са купени, след което не подлежат на никакъв контрол. Не е нужна регистрация, както и посочване на подробни данни. \r\nТака множество пенсионери вече имат оръжие, с което спокойно могат да убият човек, без то да се води на никакъв отчет в полицията. Освен това им е струвало не повече от 100 лева, а точността му е безупречна на разстояние от 30-40 метра. \r\nОт МВР вече са започнали масови проверки по малките населени места за преработени газови пистолети и за преправени въздушни пушки. Изненадата при тях била, че майстори стругари дори успели да преработят играчки за пейтбол в бойни пушки. Това ставало поръчката на определени части от интернет, които също не стрували повече от 50 лева. \r\nС тяхна помощ свободно достъпните пушкала се превръщали в бойни оръжия, с които от близко разстояние можело да се убие човек. Освен това изстрелите били почти автоматични, което правело играчката невероятно опасна. Въпреки че калибърът бил малък, дори едно точно попадение стигало, за да се убие някого.", "date": "2018.03.07", "title": "Села се въоръжават – тунинговат въздушни пушки, играчки за пейнтбол..."}
{"url": "https://www.dnes.bg/index/2018/03/07/desi-slava-na-39-godini-i-azis-na-40-furiite-na-popfolka.369892", "text": "\n\r\nДеси Слава е родена в Раднево през 1979 г. в семейство на миньор и лаборантка. Детството й преминава на няколко различни места - в Гълъбово, Пет могили и Хисаря.\r\nПървите й сценични изяви са на детски музикални конкурси, на които печели много награди. На един от тях я забелязва ръководителят на оркестър \"Раднево\". \r\nИзвестната българска изпълнителка на фолклорни песни Вълкана Стоянова я напътства във фолклорната музика, но скоро Деси Слава решава да смени жанра, в който пее.\r\nЕдва на 18 години тя издава първия си албум, а днес е една от емблемите в българския попфолк с над 10 самостоятелни албума.\r\nДеси Слава е племенница на популярната поп певица Мими Иванова и композитора Развигор Попов.\r\nНаскоро певицата стана майка за втори път и дари боксьора Благой Найденов със син на име Борис.\r\nТова е вторият син на фолкзвездата, тя има син Майки от връзката й с емигранта Михаил. Деси има един брак зад гърба си със сегашния съпруг на Галена - Галин, но двамата нямат наследник.\r\nАзис или Васил Троянов Боянов е роден през 1978 година в Сливен. Той избира псевдонима си, вдъхновен от името на главния герой в турски филм.\r\nЗавършил е само пети клас. До 10-годишна възраст живее в София, на 13 години заминава за Германия. След завръщането му у нас той скандализира с външния си вид и става бързо една от най-обсъжданите личности. \r\nПървата му голяма награда е през лятото на 1999 година, когато е избран за певец на годината на ромски фестивал в Стара Загора.\r\nПрез лятото на 2001-а година Азис заминава за Италия, където е поканен да пее на концерт в Милано. В рекламата за концерта го анонсират като \"Балканската Мадона\".\r\nАзис има 11 самостоятелни албума и участва в редица компилации. Днес, до-голяма степен отказал се от своя шокиращ външен вид, Азис остава един от най-добре платените звезди в попфолка.", "date": "2018.03.07", "title": "Деси Слава на 39 години и Азис на 40: Фуриите на попфолка"}
{"url": "https://www.dnes.bg/politika/2018/03/07/niama-da-priemat-ostavkata-na-petkova-ostava-ministyr.369905", "text": "Теменужка Петкова остава енергиен министър. Това са се разбрали на коалиционния съвет при премиера Бойко Борисов партньорите в управлението, съобщава .\n\n\n\n\r\nВ петък министър Петкова каза пак, че според нея правилното в ситуацията е било да депозира оставката си.\r\nПървоначално премиерът прие оставката, но входирането ѝ в парламента беше забавено до изясняване на обстоятелствата по казуса. \r\nОт Министерския съвет обаче потвърдиха, че коалиционните партньори са били единодушни - Петкова няма вина, че в закона за енергетиката липсва механизъм, който да спира такива сделки с активи от национално значение.\r\nВчера Петкова в качеството си на министър присъства на конференция за необходимите поправки в закона. Тя беше категорична, че ако има как, държавата ще опита да придобие част от актива на ЧЕЗ България.", "date": "2018.03.07", "title": "Няма да приемат оставката на Петкова, остава министър"}
{"url": "https://www.dnes.bg/notifikacii/2018/03/07/inerkom-i-chez-obsydili-uchastieto-na-bylgariia-v-sdelkata.369906", "text": "Представителите на \"Инерком\" са запознали ЧЕЗ с искането на българската държава да участва в сделката за продажбата на компанията. Това става ясно от съобщение до медиите от фирмата купувач \"Инерком\".\r\nНа срещата между \"ЧЕЗ а.с.\" и \"Инерком България\" в Прага са обсъдени две теми.\r\nСъгласувани са действия съгласно подписания договор между двете страни във връзка с процедурата по подаване на уведомление пред Комисията за защита на конкуренцията. Разговаряли са и за желанието на българското правителство да участва в сделката.\r\nРазговорите ще продължат и през следващите дни. За резултата от тях \"Инерком България\" ще информира всички заинтересовани страни, допълват от компанията.\r\nПазарджишката \"Инерком\" бе избрана за купувач на активите на ЧЕЗ, което породи притеснения и разпали скандал в обществото. Това бе и причината енергийният министър Теменужка Петкова да хвърли оставка заради дългогодишното й познанство със собствениците. Дни по-късно пък правителството заяви, че иска да участва в покупката на чешката компания.\r\n ", "date": "2018.03.07", "title": "\"Инерком\" и ЧЕЗ обсъдили участието на България в сделката"}
{"url": "https://www.dnes.bg/notifikacii/2018/03/07/sreshtu-sekstormoza-vyv-franciia-globa-za-podsvirkvaniia-jestove.369907", "text": "Франция въвежда глоба от 90 евро за извършители на сексуален и сексистки тормоз на обществени места, независимо дали става дума за неприлични жестове, подсвирквания или непристойни забележки, съобщи правителственият говорител Бенжамен Гриво, цитиран от Франс прес.\r\n\"Напомням, че в Ил дьо Франс (района, в който се намира Париж) 90 процента от жените, които използват обществения транспорт, са ставали жертва на физически, словесен или друг вид тормоз, а на това трябва да се сложи край\", подчерта Гриво пред телевизия Бе Еф Ем Те Ве.\r\nСлед гръмкия скандал с холивудския продуцент Харви Уайнстийн се заговори открито за проблема със сексуалния тормоз. В този контекст във френския парламент наскоро беше представен доклад, в който се предлага въвеждане на глоба от 90 до 750 евро за \"изказвания, поведение или натиск от сексуално или сексистко естество\" на обществено място.\r\nСпоред доклада нарушението ще трябва да се установява на момента от специална полиция, която следи за реда в конкретен район.\r\nПравителственият говорител Гриво каза, че е наясно колко трудно е да се констатира нарушение в момента на извършването му, но изтъкна, че \"това е по-добре от нищо\". \r\nВъв връзка с неуспеха на подобни глоби в други европейски страни като Белгия и Португалия Гриво каза, че френските власти могат да извлекат полза от опита на другите.", "date": "2018.03.07", "title": "Срещу секстормоза във Франция – глоба за подсвирквания, жестове"}
{"url": "https://www.dnes.bg/obshtestvo/2018/03/07/myje-meraklii-da-bydat-bavachki-shte-gledat-malki-deca.369909", "text": "Общо 2119 семейства са заявили детегледач по проект “Родители в заетост”, отчетоха от Агенцията по заетостта. Към февруари 946 са тези от тях, които отговарят на критериите детето им да не е прието в ясли или детска градина, пише .\r\nЗа програмата са предвидени около 20 млн. лв. по ОП “Развитие на човешките ресурси”. Парите ще стигнат за около 2000 семейства. Така държавата ще може да плати до 18 месеца минимална заплата на бавачки, за да може майките да ходят на работа.\r\nНай-много заявления са подали родители от Пловдив, София и Русе. Средно 2 интервюта с кандидати са нужни на семействата, за да си изберат бавачка. \r\nЗа държавната работа могат да кандидатстват и истинските баба и дядо. Това е причината при около 43% от случаите да има роднинска връзка между родителите и бавачките.\r\nОбщо 2565 безработни са пожелали да бъдат включени като детегледачи по проекта. След проверки са одобрени 2004 души. Мъжете, поискали да работят като държавна бавачка, пък са 159. години.\r\nНай-възрастната кандидат-бавачка е на 82 г., а най-младата – на 18 г. Средната възраст на детегледачите е около 55 г. Пенсионерите също може да бъдат включени в отглеждането на деца до 5 години след регистрация в бюрото по труда.", "date": "2018.03.07", "title": "Мъже мераклии да бъдат бавачки, ще гледат малки деца"}
{"url": "https://www.dnes.bg/obshtestvo/2018/03/07/obrat-s-versiite-i-istinata-naiave-nishto-iznenadvashto.369919", "text": "\r\n                        \r\n                        \r\n                        \r\n                    Информацията, тиражирана в медиите по случая с убийството в Пловдив, се обърна на 180 градуса.\r\n\"Няма нищо изненадващо в обрата, както наричаме изясняването на някои факти, които са вече истина\", бе мнението на юриста и зам.-председател на Народното събрание Явор Нотев в \"България сутрин\".\n\n\n\n\n\nИ продължи: \"От една страна застават магистратите, правораздавателните органи, а от другата - медиите, които продължават да търсят информация за убийството, което правят в интерес на зрителите\".\r\nГостът на  бе категоричен, че фактите, станали обществено достояние по случая, не е правилно да изтичат в пространството.\r\n\"Има санкции за този, който ги разпространява\", подчерта Нотев.\r\nТой обясни още, че много пъти по канала - отговорник \"Връзки с медиите\" и журналистите, минава информация, която впоследствие се оказва, че не е цялата истина.\r\nПрез вчерашния ден съдът пусна от ареста лекаря, задържан и обвинен за убийството на крадеца Жоро Джевизов - Плъха с мярка \"подписка\".\r\nД-р Иван Димитров излезе от следствения арест със сълзи на очите и заяви, че \"ако не е стрелял, той щял да бъде на мястото на убития Джевизов\".\r\n ", "date": "2018.03.07", "title": "Обрат с версиите и истината наяве... нищо изненадващо!"}
{"url": "https://www.dnes.bg/politika/2018/03/07/borisov-narodyt-ni-izbra-narodyt-go-poiska-ottegliame-konvenciiata.369933", "text": "\nПремиерът Бойко Борисов обяви, че правителството оттегля спорната Истанбулска конвенция. Документът предвижда мерки срещу домашното насилие, но породи дискусия и страхове в обществото, че с него се легализират гей браковете и т.нар. \"трети пол“.\n\n\n\"Така, както звучи и така правителството го прие, само че след това имаше много тежки реакции и на коалиционния партньор, и на православието, и на мюфтийството и се насадиха огромни страхове в българския народ. Ние сме правителство, избирано от народа, неведнъж, и сме длъжни да се съобразим с това, което народът иска“, заяви Борисов в началото на днешното правителствено заседание.По думите му сега и Конституционният съд ще се произнесе по тази тема.\"Можем спокойно, когато са оттеглени, да водим дебати или да преценяваме кое е правилно и кое не, за да може в спокойна политическа, обществена атмосфера да се претегли всичко, което е за и против“, разясни премиерът и допълни, че с този акт ще приключи една тема, по която управляващите са били несправедливо обвинявани. \r\n ", "date": "2018.03.07", "title": "Борисов: Народът ни избра, народът го поиска! Оттегляме Конвенцията!"}
{"url": "https://www.dnes.bg/dnes-te-kazaha/2018/03/07/07-03-2018.369987", "text": "\"Правителството оттегля спорната Истанбулска конвенция.... имаше много тежки реакции и на коалиционния партньор, и на православието, и на мюфтийството и се насадиха огромни страхове в българския народ. Ние сме правителство, избирано от народа, неведнъж, и сме длъжни да се съобразим с това, което народът иска\" Премиерът Бойко Борисов", "date": "2018.03.07", "title": "07.03.2018"}
{"url": "https://www.dnes.bg/sport/2018/03/07/goliam-real-sloji-krai-na-mechtite-na-psj-v-shl.369921", "text": "Реал (Мадрид) успя да елиминира ПСЖ и да се класира за 1/4-финалите на Шампионската лига. Мадридчани стигнаха до успех с 2:1 във френската столица при визитата си в реванша от 1/8-финалите. Така с общ резултат от двата мача 5:2 продължават напред.Първото попадение бе на Роналдо, който вкара в 51-ата минута. Кавани пък изравни в 71-ата, преди Каземиро донесе успеха на своите в 80-ата минута.\r\nОпределено пък в състава на парижани ясно си пролича отсъствието на звездата Неймар. Кариоката е тежко контузен и не игра за своя отбор, а надеждите са, че той ще бъде готов за световното първенство през юни.\r\nПарижани останаха с човек по-малко в 65-ата минута заради червения картон на Верати. Италианецът побесня срещу съдията заради съдийско решение и бе декориран с втори жълт картон в ситуацията.\r\nВ другия мач от снощи Ливърпул завърши 0:0 с Порто в протоколен мач-реванш и с общ резултат 5:0 се класира за 1/4-финалите на Шампионската лига.\r\nФутболистите на мениджъра Юрген Клоп абсолютно надиграха гостите, въпреки че изиграха срещата на тренировъчно темпо, но не успяха да зарадват публиката на \"Анфийлд\" с попадения във вратата на легендата Икер Касияс.\r\n ", "date": "2018.03.07", "title": "Голям Реал сложи край на мечтите на ПСЖ в ШЛ"}
{"url": "https://www.dnes.bg/obshtestvo/2018/03/07/v-stolipinovo-iskat-prisyda-ot-20-do-25-g-za-d-r-dimitrov.369923", "text": "\r\n                        \r\n                        \r\n                        \r\n                    Екип нa  бе в квартал \"Столипиново\", където братът на Георги Джевизов попита задочно д-р Димитров:  \"Как може 30 минути да го наблюдаваш, без да звъннеш на 112? Значи ти умишлено си убил брат ми?\"\n\n\n\n\nТой подчерта, че България не е страна, в която всеки може да излезе с пистолет, да стреля по хората и после да каже: \"Той ми влезе в жилището\".Бащата на убития Джевизов пък иска да разбере кои са съучастниците на д-р Димитров.Той даде пример с това как в пловдивския квартал \"постоянно идват наркомани-българи\" и постави риторичния въпрос: \"Какво ще стане, ако започнем да убиваме всеки от тях?\"\r\n ", "date": "2018.03.07", "title": "В \"Столипиново\" искат присъда: От 20 до 25 г. за д-р Димитров!"}
{"url": "https://www.dnes.bg/muzika/2018/03/07/autentik-mejdu-djaza-i-folklora.369937", "text": "\r\n                        \r\n                        \r\n                        \r\n                    Какво би се родило от любовта между българския фолклор и съвременното джаз звучене? Група \"Аутентик\" зарадва почитателите си с няколко нови записа на живо от студиото, а междувременно се подготвят за концерт зад граница. \r\n\"Това е новата ни мания, така да се каже – да правим живи изпълнения от студио среда. Дори и да има минимални грешки, емоцията е несравнима с обработения запис. Подготвяме концерт в Амстердам. Освен музика, ще има и експозиция на български предмети от тракийско време\", отбеляза кавалът и пияното в групата Живко Василев.\r\nВокалът на \"Аутентик\" Райна Василева сподели в студиото на \"България сутрин\", че бандата прави поредната си крачка в посока съхраняване на българския фолклор с концерта в чужбина. Скоро ще основат и фондация \"Аутентик\", която ще работи с обществена кауза, допълни тя пред .", "date": "2018.03.07", "title": "\"Аутентик\" – между джаза и фолклора"}
{"url": "https://www.dnes.bg/stranata/2018/03/07/peshehodec-zagina-blysna-go-kola-po-noshtite-v-aitos.369924", "text": "38-годишен мъж от Айтос е починал, след като е бил блъснат от лек автомобил, съобщиха от Областната дирекция на МВР в Бургас.Инцидентът е станал около 01:10 ч. тази нощ на улица \"Хаджи Димитър\" в Айтос, в посока на движение към Автогара Айтос.Лек автомобил \"Фолксваген Шаран\", с бургаска регистрация, блъска движещия се в дясното пътно платно пешеходец, 38-годишен, който малко по-късно починал в Центъра за спешна медицинска помощ в Айтос.След инцидента автомобилът напуснал местопроизшествието, като е издирен допълнително от полицейските служители на паркинг в близост до сградата на Центъра за спешна медицинска помощ в Айтос.Установено е, че с автомобила се придвижвали 44-годишен мъж от Айтос, тестван с дрегер за употреба на алкохол, който отчел 1,79 промила, взета е и кръвна проба за химичен анализ, както и 37-годишен мъж от същия град, който отказал да бъде изпробван с дрегер за употреба на алкохол, но му е взета кръвна проба за химичен анализ.Към момента не е установено кой от двамата мъже е шофирал автомобила. Задържани са за 24 часа. По случая е образувано досъдебно производство.", "date": "2018.03.07", "title": "Пешеходец загина, блъсна го кола по нощите в Айтос"}
{"url": "https://www.dnes.bg/politika/2018/03/07/ns-otriaza-bsp-za-referendum-za-konvenciiata.369940", "text": "Яребици ли са българите и дали някой ще ги стреля с топ? Този въпрос се породи по време на дебата за искането на червените да се проведе национален референдум с въпрос: \"Против ли сте Народното събрание на България да ратифицира така наречената Истанбулска конвенция от 11.05.2011 г.?\".\n\n\nВ крайна сметка след емоционалните изказвания и от ляво, и от дясно, мнозинството в парламента, с подкрепата на ДПС, поряза мераците на левицата да се проведе допитването.\r\nМеждувременно пък стана ясно, че на редовното си заседание правителството е оттеглило предложението си за ратификация на документа.\r\nЧервената шефка Корнелия Нинова пък настоя, че след като 70% от българите са против ратификацията на Конвенцията, е редно да се проведе референдум заради полярните мнения и острия сблъсък на позиции по въпроса. Според нея Истанбулската конвенция може да се раздели на две части - безспорната, която осъжда насилието над жени и деца и по която няма спорове и тази, която се отнася до пол различен от мъж и жена.\r\nКонвенцията задължава страните да приемат законодателство срещу насилието, припомни тя и допълни, че левицата внесе поправки в нормативната уредба, с които да се изпълни това изискване.\r\n\"Предложихме промени в Наказателния кодекс, които превръщат домашното насилие в престъпление от общ характер, но този текст не е видял бял ден, предложихме да се създадат и кризисни центрове за жертвите, но и това не е обсъдено. Изводът е, че борбата с насилието над жени и деца не е истинската ви цел, защото ако беше спешно, вече щяха да се приемат тези промени в законите\", обърна се тя към мнозинството.\r\nНинова обясни, че от БСП са категорично против частта от Конвенцията, в която става дума за джендър, трети пол и въвеждането на учебен материал по въпросите за нестеоротипните полове.\r\n\"Става дума за транссексуални, травестити и други групи хора, които не отговарят на това, което обществото е определило като принадлежащо на категорията мъж или жена. Ние не сме против тези различни полове, те имат своите права и те са защитени, но сме против това да се превръща в норма за обучението децата ни, става въпрос за национални ценности, народопсихология и спасяването на българските деца\", отсече тя.\r\nЧервената шефка допълни, че БСП е поела риска да се противопостави на останалите партии от ПЕС и да застане на страната на българите, които са против Конвенцията, за да защити националния интерес. Тя дори заподозря ГЕРБ, че ако решението на КС е, че Истанбулската конвенция противоречи на текстовете от Конституцията, ще променят основния закон само и само, за да я приемат.\r\nОт ДПС пък обявиха, че не може всичко да се подлага на референдум. Според Хамид Хамид допитването е много мощно оръжие на демокрацията, но в случая провеждането на такъв за Конвенцията ще означава, че политиците бягат от отговорност.\r\n\"България е парламентарна република и всеки така поставен въпрос говори за неспособност на депутатите да вземат политическо решение и да го обяснят на избирателите си, така че много внимателно трябва да се подбират въпросите, които ще се поставят на референдум\", посочи той.\r\n\"Тръгналите се с топ на лов за яребици\", обърна се Хамид към социалистите.\r\nЧервеният Драгомир Стойнев обаче го предупреди, че когато става въпрос за допитване до суверена, не може да се говори за топове и пушки. Съпартиецът му Филип Попов пък призова ДПС: \"Не превръщайте българския народ в яребици\".\r\nСпоред Павел Шопов от ОП в основата на всичко са едни „либералисти“. „В коридорите на властта в Брюксел \"педерастващите\" партии настояха и под натиск от ГЕРБ се съгласиха да се приеме Истанбулската конвенция“, коментира той.\r\nПатриотът Юлиян Ангелов пък разпозна БСП като социален пол.\r\n\"В европарламента са \"за\", тук са против\", ей това е социалната роля на пола - БСП\", обвини той.", "date": "2018.03.07", "title": "НС отряза БСП за референдум за конвенцията"}
{"url": "https://www.dnes.bg/za-da-se-razbirame/2018/03/07/koi-sa-tihite-ubiici-na-liubovta-kak-da-gi-otkriem.369883", "text": "Взаимоотношенията в една връзка са крехък механизъм, който с лекота може да бъде развален. Много двойки не си дават сметка как малките конфликти и неразбирателства между тях могат да се превърнат в голям проблем, ако не бъдат обсъждани и преодолявани.Дори небето да изглежда безоблачно, винаги може да се появи нещо, което да го помрачи. Така е и във връзките. Съществуват някои тихи, скрити убийци, които могат да разрушат взаимоотношенията.Тях изследва д-р Тери Орбъч, професор по научни изследвания в Института за социални проучвания на Университета в Мичиган. За целите на своите изследвания професорът е проследил отношенията на 373 двойки в продължение на 3 десетилетия, пише realsimple.com.Едно от заключенията на професора е, че 46% от двойките се развеждали заради скрити ежедневни поведения, които пречат на щастието. Кои са те?1. Пропускането на времето само за себе си.Успешните двойки са такива, защото прекарват достатъчно време заедно, но и поотделно. Всеки от партньорите трябва да има свои хобита или социални контакти, които да упражнява самостоятелно. Така се изграждат здравословни интереси и се култивират собствените ценности.", "date": "2018.03.07", "title": "Кои са тихите убийци на любовта? Как да ги открием?"}
{"url": "https://www.dnes.bg/stranata/2018/03/07/dva-iazovira-prelivat-kontrolirano-krai-vraca.369938", "text": "Язовирите \"Лесура\" в община Криводол и \"Бързина\" в община Хайредин преливат през преливниците си с около 150 литра в секунда вследствие на снеготопенето, съобщиха от областната администрация във Враца.\r\nНа двата водоема са монтирани допълнителни сифони за контролирано изпускане на водата, се допълва в съобщението. \r\nВсички останали язовири, които са под постоянен контрол от общинските съвети по сигурност, имат достатъчно свободен обем за поемане на водни маси от снеготопенето и няма потенциална опасност за населението, уточняват от областната администрация.\r\nВ Областния съвет по сигурност денонощно постъпва актуална информация и за нивата на реките на територията на областта, се посочва в съобщението.", "date": "2018.03.07", "title": "Два язовира преливат контролирано край Враца"}
{"url": "https://www.dnes.bg/notifikacii/2018/03/07/otravianeto-na-skripal-za-ruska-vytreshna-upotreba.369931", "text": "Дали отравянето на Скрипал е предупреждение на Кремъл към западните шпионски агенции, пита се днес лондонският \"Гардиън\" по повод мистериозното нападение в неделя срещу бившия съветски шпионин Сергей Скрипал и неговата дъщеря.\r\nСпоред вестника има теория, според която руската държава атакува предатели, за да демонстрира риска от обвързване със западни разузнавателни агенции. А големият въпрос от покушението в град Солсбъри е моментът на демонстративното му извършване, пише БТА.\n\n\r\nПредположенията, че това може да е тактика за спечелване на гласове две седмици преди президентските избори в Русия са неубедителни, Владимир Путин със сигурност ще бъде преизбран. Мнозина руснаци са патриотично настроени и приемат новата агресивна външна политика на Кремъл, но едва ли убийството на бивш шпионин, за когото малцина са чували, ще предизвика народно въодушевление, пише изданието.\r\nПо-вероятно е това да е възпиращ ход, който цели да напомни на руските агенти на оперативна работа за потенциалния риск от сътрудничество със западни служби, продължава \"Гардиън\". Всяка година руски топразузнавачи говорят за активни опити на ЦРУ и други западни агенции да вербуват руснаци. Част от тази пропаганда е за вътрешна употреба, но няма съмнение, че западните шпионски централи са активни в Русия.\r\nПо-нататък в коментара си вестникът припомня, че през януари двама изтъкнати руски експерти по кибернетична сигурност бяха арестувани и обвинени в сътрудничество с ЦРУ и според някои този случай е свързан с твърденията за кибератаки срещу изборите в САЩ. За разлика от съветско време, сега има по-малко основания за преминаване в другия лагер по идеологически причини, защото западните централи могат да предложат финансови стимули. А руски медии писаха, че на процеса срещу Скрипал руската прокуратура е твърдяла, че той е вербуван срещу пари.\r\nНо все пак е необичайно, да се атакуват шпиони, след като те са били пуснати на свобода вследствие на размяна между разузнавателни централи, пише лондонското издание. То цитира експерт, според когото е възможно Скрипал да е наказан, защото \"все още работи за британското или друго западно разузнаване, а не е просто пенсионер\". \"Гардиън\" признава, че много покушения срещу руснаци в чужбина са част от финансови войни и не са поръчани непременно от Кремъл (като примери са посочени убийствата на банкера Герман Горбунцов в Лондон през 2012 г и на руския депутат Денис Вороненков в Киев миналата година). Обаче нападението срещу Сергей Скрипал по-вероятно спада към категорията на покушения, одобрени и организирани от руската държава, заключава британският вестник \"Гардиън\".\r\nМноготиражният таблоид \"Дейли мейл\" констатира, че Великобритания може да вини сама себе си за \"гангстерите на Путин\" по нейните улици. Сергей Скрипал и дъщеря му са в критично състояние в болница и случаят все още е забулен в тайна, но едно е сигурно - че Владимир Путин възнамерява да укрепи позициите си у дома, като сее смут и раздори на Запада. Преследвайки целите си, продължава вестникът, руският президент се възползва от всичко - кибервойна, фалшива информация в интернет, агресивни военни нашествия в други страни като Украйна, финансови изгоди, отрова, - при което не се замесва в открита конфронтация със Запада.\r\nВ много отношения желанието на Путин да се изяви на световната сцена е следствие от миналото му като дете на западащия Съветски съюз. Като малко момче той е бил малтретиран (това обяснява защо се е захванал с джудо) и помръкващата слава на старата имперска конструкция заедно с мрачната действителност на съветските улици в Санкт Петербург са оставили върху него траен отпечатък. Комплексът за малоценност доказано е потенциална движеща сила, пише коментаторът на \"Дейли мейл\" и припомня, че миналата седмица в речта си за \"състоянието на Русия\" Путин каза, че са разработени нови руски ядрени оръжия, вкл. крилата ракета, която може да достигне \"навсякъде по света\".\r\nРуският президент неуморно търси навсякъде съюзници в стремежа си да дестабилизира големи западни институции като ЕС, НАТО и САЩ, прави го с пълното съзнание, че Западът ще се въздържа от влизането в конфликт, пише авторът Марк Алмънд, директор на Института за изследване на кризи в Оксфордския университет. И тъй като никой не иска война с Русия, много е важно Западът да използва достъпните средства и да даде ясен знак на Путин, че това поведение няма да му се размине. Дали ще бъдат санкции върху руски активи в Лондон или отказ от нашето влечение към мръсните пари на олигарси, но ние трябва да действаме. Защото ако не направим нищо, отговорът на Путин ще бъде продължаване на същото ганстерство и ще има още отравяния, пише авторът на коментара в \"Дейли мейл\".", "date": "2018.03.07", "title": "Отравянето на Скрипал – за руска вътрешна употреба"}
{"url": "https://www.dnes.bg/sofia/2018/03/07/dve-koli-i-kamion-katastrofiraha-krai-german.369942", "text": "Два леки автомобила и камион са катастрофирали на Околовръстния път в участъка Герман-София, съобщиха от СДВР.При инцидента няма пострадали. \r\nУчастъкът към този момент се разчиства от засегнатите в катастрофата автомобили.Движението се осъществява безпроблемно, допълниха от \"Пътна полиция\".\r\n ", "date": "2018.03.07", "title": "Две коли и камион катастрофираха край Герман"}
{"url": "https://www.dnes.bg/mish-mash/2018/03/07/desi-radeva-v-otbora-na-blondinkite-kak-vi-haresva.369934", "text": "Роклите на Първата дама Десислава Радева предизвикват големи дискусии в социалните мрежи, но трябва да обърнем внимание, че тя коренно промени визията си и по отношение на цвят на косата и прическата си.Първата официална изява на Радева бе през ноември 2016 г., когато придружи съпруга си Румен Радев на изборите за президент. Тя влезе под ръка с него в НДК, за да отпразнуват няколко часа по-късно победата му над Цецка Цачева. Тогава Радева прикова вниманието към себе си и даде заявка, че страната ни ще има активна Първа дама. След като през мандата на Росен Плевнелиев той така и не се появи на нито едно събитие с вече бившата му съпруга Юлияна. Десислава Радева в този момент бе заложила на червения цвят, а по-малко от две години по-късно промяната е коренна. Тоалетите ѝ отново предизвикват вълна от коментари, но самата президентша вече е в отбора на блондинките. Тя се доверява за външния си вид на коафьорите Любен Николов и Ивайло Колев. Как ви допада повече Първата дама – червенокоса или блондинка? \r\n\r\n", "date": "2018.03.07", "title": "Деси Радева – в отбора на блондинките! Как ви харесва?"}
{"url": "https://www.dnes.bg/televizia/2018/03/07/angajiment-v-edno-frensko-selo.369945", "text": "В осми епизод на сериала \"Едно френско село\" действието ще ни върне в 5 февруари 1941 г. Жан залавя издирван трафикант на черния пазар, но разбира, че задържания се казва Хайнрих и е част от германските тайни служби.Младият полицай разполага само с няколко часа за да измисли план, с който да избегне уволнението си.От своя страна Дьо Керверн наема Мари, която да предава информация от другата страна на разделителната линия.Гледайте \"Едно френско село\" всеки делник от 20.30 часа по телевизия ", "date": "2018.03.07", "title": "Ангажимент в \"Едно френско село\""}
{"url": "https://www.dnes.bg/notifikacii/2018/03/07/ikonomist-harcheneto-ot-izlishyka-blokira-reformite.369951", "text": "Основната причина за бюджетния излишък, който се получи през 2017, се дължи на сериозния спад на капиталовите разходи, най-вече свързани с европейските фондове. Другата страна на въпроса е, че голяма част от този излишък се харчи по редица непланирани разпределения от страна на държавата.Това посочи в ефира на финансистът .Какви са тези непланирани разпределения – изливане на пари в институции като НЗОК, повишаване на пенсии, увеличаване на заплати в сектори като образование и сигурност.„Правителството е изключително неефективно в своята дейност, не се правят реформи, като това личи във всички големи международни доклади“, категоричен е Войнов. ", "date": "2018.03.07", "title": "Икономист: Харченето от излишъка блокира реформите!"}
{"url": "https://www.dnes.bg/politika/2018/03/07/deputatite-butnaha-vetoto-na-prezidenta-za-zakona-za-ktb.369968", "text": "Парламентът бутна ветото на президента Румен Радев върху Закона за изменение и допълнение на Закона за банковата несъстоятелност, който касае пряко фалиралата КТБ. Поправките бяха внесени от Делян Пеевски, Хамид Хамид и Йордан Цонев от ДПС.С 129 гласа \"за\" депутатите от ГЕРБ, ДПС и \"Обединени патриоти\" отхвърлиха ветото на държавния глава. Против бяха само народните представители от БСП и \"Воля\".Според вносителите на промените с тях се дава правен способ да се върне разграбеното на държавата. С измененията в закона всички прихващания и вземания, по които не е имало действителни плащания, се обявят за недействителни.\n\nПрезидентът обаче възрази срещу някои от Преходните и заключителните разпоредби на приетия закон, защото с тях се преуреждат със задна дата настъпили правни последици, придобити права и погасени задължения. Това според него е в нарушение на правовата държава.В мотивите си държавният глава подчерта още, че обществото има нужда да знае конкретните измерения на последиците от приетия закон - колко са обезпеченията, които ще бъдат нищожни, колко са прехвърлянията на акции и дялове, които ще бъдат относително недействителни, приблизително каква ще е стойността, с която ще бъде увеличена масата на несъстоятелността на КТБ след прилагането на закона.От ДПС благодариха на президента, че подкрепя целите на проекта. Те обясниха, че са задали три въпроса към финансовия министър, за да се изяснят конкретните измерения на промените - какъв е броят на заличените обезпечения от КТБ, колко са съдебните дела за прихващания и за списъка на извършените изплащания. Броят на заведените съдебни дела са 205, а материалният интерес е за над 1 млрд., отчетоха от движението.Хамид Хамид настоя и че няма нищо неконституционно в това законът да има ретроактивно действие.Според БСП обаче именно влизането му в сила със задна дата ще създаде правна и икономическа несигурност.\r\n\"Законопроектът не попълва пропуски в Закона за банковата несъстоятелност. Той ще създаде хаос и несигурност, липсва оценка на въздействие на кръга от лица, които ще бъдат засегнати. Какво налагат тези спешни и извънредни промени три години и половина по-късно\", попита червеният Тодор Байчев.\r\nПо време на дебата редиците на социалистите бяха оредели заради протеста пред Министерския съвет заради продажбата на ЧЕЗ, който бе подкрепен от левицата. Това даде повод на управляващите да ги обвинят, че не са на работа, когато се гледа ветото на държавния глава.\r\n\"Учудвам се, че колегите отляво ги няма. Те не са на работа, те са пред Министерския съвет, драпайки към властта\", обърна се към червените Делян Добрев от ГЕРБ.\r\nСоцдепутът Георги Гьоков пък отвърна, че всички си спомнят какво са правили от ГЕРБ през 2013-2014 г.", "date": "2018.03.07", "title": "Депутатите бутнаха ветото на президента за закона за КТБ"}
{"url": "https://www.dnes.bg/obshtestvo/2018/03/07/vzimame-si-posledno-sbogom-s-bate-nikolai-v-nedelia.369970", "text": "Последно сбогом с бате Николай ще можем да си вземем в неделя.Поклонението пред обичания актьор Николай Николаев ще е на 11 март от 11.00 ч. в централното фоайе на Народния театър \"Иван Вазов\". Това съобщиха от трупата и от Съюза на артистите в България.\n\nБате Николай почина късно в понеделник от инсулт след четиридневна битка за живота. Обичаният актьор радваше поколения българи – първо от телевизионния екран с детското предаване \"Сладкарница \"Захарното петле\", а после и като клоун с клиниката си по \"Смехотерапия\" в \"Пирогов\".Бате Николай си отиде след няколко разочароващи загуби – на актрисата Мариана Аламанчева, с която водеха \"Захарното петле\" и на дъщеря си Надежда, която се самоуби наскоро.", "date": "2018.03.07", "title": "Взимаме си последно сбогом с бате Николай в неделя"}
{"url": "https://www.dnes.bg/sport/2018/03/07/shefyt-na-sydiite-hvyrli-ostavka-mihailov-ia-prie.369979", "text": "Президентът на Българския футболен съюз Борислав Михайлов прие оставката, която председателят на Съдийската комисия към БФС Петър Петров подаде по-рано днес.\r\nОтговорни за съдийските наряди за следващия кръг в Първа и Втора лига ще бъдат членовете на Съдийската комисия Йордан Гулев, Кольо Данев и Костадин Стоичков.\r\nБългарският футболен съюз благодари на Петър Петров за неговата работа и му пожелава бъдещи успехи, се казва в информацията на официалния сайт на БФС.\r\nКакто е известно, вчера ръководството на Левски поиска оставката на Петров, след като неговите подчинени подкрепиха Лудогорец и ЦСКА при победите им съответно над Септември и Дунав. Снощи пък Лудогорец спечели в Стара Загора срещу Берое след спорно положение за засада и спестен червен картон на Сисиньо.", "date": "2018.03.07", "title": "Шефът на съдиите хвърли оставка, Михайлов я прие"}
{"url": "https://www.dnes.bg/obshtestvo/2018/03/07/deteto-raneno-na-pamporovo-izleze-ot-komata-veche-e-v-rusiia.369966", "text": "5-годишното русначе, което бе ранено тежко от сноубордист в Пампорово преди месец, излезе от комата. Лечението на момченцето продължава в руска болница. То е било транспортирано в родината си миналата седмица.Това съобщиха от УМБАЛ \"Св. Георги\" в Пловдив, цитирани от \"Дарик\". \n\n\nЛекарите в Русия са дали висока оценка за работата на българските си колеги. Медиците от Интензивното отделение към Детска хирургия в пловдивската болница се бориха близо месец за живота на детето и успяха да го изкарат от тежкото състояние, в което беше.Детето пострада тежко при инцидент на 5 февруари. По обяд, в района на писта \"Снежанка 6\", известна като \"зелената писта\", момченцето се сблъска със сноубордист. Детето бе с черепно-мозъчна травма и с опасност за живота. След като му бе оказана първа помощ от медиците в Смолян, то бе транспортирано за лечение в пловдивската болница.От началото на зимния сезон спасителите от Планинската служба в Пампорово са се отзовали на 280 сигнала за помощ. Инцидентите по белите писти по време на празниците да расте. Най-много са станали по Коледа и Нова година. Покрай националния празник 3 март, спасителите са се отзовали на осем сигнала за два дни. \"Има повече туристи и инцидентите са повече, което е нормално, отбелязват спасители.\"Все пак ски спортът е опасен. Най-натоварената е \"Снежанка 6\" за начинаещи скиори, където има най-много хора. Общо взето може да се каже, че 80% от случаите са на нея\", каза началникът на ПСС-Пампорово Димитър Масурски. Най-често, скиорите не преценяват способностите си.", "date": "2018.03.07", "title": "Детето, ранено на Пампорово, излезе от комата. Вече е в Русия"}
{"url": "https://www.dnes.bg/pop/2018/03/07/moderni-i-nestandartni-innerglow-s-novo-parche.369984", "text": "Една година след появата си на българската музикална сцена, момчетата от Innerglow представиха най-новата си авторска песен \"Rising sun\". Те представиха и видеоклипа към песента, дело на режисьорката Рая Радичкова. \r\nГрупата, която е част от лейбъла Homeovoxmusic на китариста на Остава Георги Георгиев, залага на модерно звучене, силно застъпено електронно влияние, с поп, денс и фънк елементи, а вокалите са ярко изразени и мелодични. \r\nInnerglow са Тодор Ковачев – вокали и кийборд, Иван Даскалов – бас, Матей Христосков – ударни и Петър Желев – китара. Бандата вече има зад гърба си участия във фестивалите \"София диша\" и пловдивския \"Капана Фест\", стъпиха на една сцена с Jeremy? и направиха множество клубни участия в София, Варна и Бургас. \r\nНа 10 март Innerglow ще подгряват концерта на Hayes & Y в Sofia Live Club, а на 20 април ще ги чуем преди група Остава в столичния City Stage.", "date": "2018.03.07", "title": "Модерни и нестандартни: Innerglow с ново парче"}
{"url": "https://www.dnes.bg/politika/2018/03/07/volen-nedovolen-ot-simeonov-izvini-se-na-patriarh-kiril.369971", "text": "ПГ на ОП се разграничава от грубите и недопустими нападки на вицепремиера Валери Симеонов, направени по БНТ срещу главата на най-голямата православна църква в света, се чете в позиция на председателят на ПГ на Обединените патриоти Волен Сидеров, разпространена до медиите.\n\n\nПо-рано днес Симеонов нарече главата на руската църква \"хитрец\" и \"цигарен митрополит\". \"Това не е източноправославен духовник. Това е агент Михайлов от съветското КГБ - доказано. Второразрядно съветско ченге да дойде да ми казва кое е истина и кое не, няма как да стане\", отсече още Симеонов.\r\n\"Смятаме, че е недопустим подобен език към Негово светейшество патриарха на Руската православна църква Кирил, който беше приет официално от премиера на Република България Бойко Борисов, президента Румен Радев и отслужи заедно с българския патриарх Неофит празнична литургия по случай 140 г от Освобождението на България от турско робство. \r\nНастояваме вицепремиерът Валери Симеонов, който е квота на Коалиция Обединени патриоти в българското правителство, да поднесе извинение на руския патриарх за нанесените обиди\", се чете в позицията на Волен Сидеров. \r\n ", "date": "2018.03.07", "title": "Волен недоволен от Симеонов: Извини се на патриарх Кирил!"}
{"url": "https://www.dnes.bg/technology/2018/03/07/zaplahite-koito-debnat-decata-ni-v-internet.369978", "text": "Ако ви е любопитно или притеснено какво прави детето ви в интернето, може да посетите първия родителски форум, посветен на детската онлайн безопасност. Той ще се проведе на 17 март 2018 г. в Sofia Event Center.Събитието е организирано от Теленор и е в партньорство с Центъра за безопасен интернет, Асоциация Родители и онлайн портала \"Майко Мила!\".Форумът, който е под надслов \"От нас зависи\" е част от съпътстващата програма на Българското председателство на Съвета на ЕС. Той е и закриващото събитие на първото издание на Дните на дигитално-медийната грамотност в България.От него родителите могат да научат детайли за заплахите, пред които са изправени децата в интернет, и начините за тяхното преодоляване.Родителската среща ще събере на едно място експерти, които ще представят какви са предизвикателствата на дигиталната ера, какви са дигиталните нужди и интереси на децата.\"Подрастващите използват интернет все по-често, все по-рано и все по-мобилно, като средната възраст, на която започват да ползват интернет, е 8 години. Те най-често влизат в онлайн света за пръв път на около 7 години, което е с 3 години по-рано отколкото през 2010 г.\", сподели Георги Апостолов, координатор на Центъра за безопасен интернет.Според него, по-притеснителното е, че българските деца все по-често попадат на вредно съдържание в интернет. \"Около 15% от тях споделят, че през последната година са били притеснени или уплашени от нещо, което са видели онлайн, което е ръст с около 10% спрямо 2010 г.Вероятността това да се случи се повишава с възрастта на децата, но нарастването спрямо 2010 г. е валидно за всички възрасти“, допълни той.Форумът е безплатен и всички желаещи могат да запазят своето място след онлайн регистрация.", "date": "2018.03.07", "title": "Заплахите, които дебнат децата ни в интернет"}
{"url": "https://www.dnes.bg/snimka-na-denia/2018/03/07/na-8-mart-oblacite-i-dyjdyt-se-vryshtat-za-kratko.369981", "text": "Облачно и дъждовно време прогнозират синоптиците за утрешния 8 март.Облаците, появили се в Западна България ще обхванат цялата страна. Утре ще вали дъжд в по-голямата част от страната, в планините и в Южна България валежите ще са значителни. Ще се появи вятър. Минималните температури ще са предимно между 0 и 5 градуса, максималните в повечето места ще са между 8 и 13 градуса, сочи прогнозата на НИМХ при БАН.Атмосферното налягане ще се повиши, но ще остане по-ниско от средното за месеца.И край морето ще е облачно и дъждовно. Максималните температури там ще са между 8 и 11 градуса. Температурата на морската вода е 5-7 градуса. Вълнението на морето ще е 2-3 бала.Над планините ще бъде облачно и с валежи от сняг, под около 1800 метра валежите ще са от дъжд. Ще духа умерен и силен вятър от северната четвърт. Максималната температура на височина 1200 метра ще бъде около 6 градуса, на 2000 метра - около 0 градуса.В петък облачността ще се разкъса и ще намалее до предимно слънчево време, което ще се задържи и в събота. Вятърът ще отслабне. Ще започне затопляне и максималните температури в петък ще достигат на места до 15-16 градуса, а в събота - с още 2-3 градуса повече.", "date": "2018.03.07", "title": "На 8 март: Облаците и дъждът се връщат за кратко"}
{"url": "https://www.dnes.bg/politika/2018/03/07/borisov-zarycha-zdrava-ryka-sreshtu-kradcite-no-ne-pod-natisk.369973", "text": "С разум и с обществена подкрепа, а не с емоция да се променят текстовете за неизбежната отбрана, поиска премиерът Бойко Борисов от министрите на правосъдието и вътрешните работи.\n\"Не минавайте в крайности, защото утре може някой да застреля деца,  които берат череши в двора му, не че е правилно, друг може да покани  някого на кафе, да го застреля и да каже \"нападна ме\". Сиреч, практиката  съдебната в световен мащаб познава какви ли не инциденти и случаи, така  че настоявам действително в този термин \"неизбежна отбрана\" да бъде  ясно формулирано, ако е неясно сега, при какви условия – при взлом,  нощно време, затворен обсег…. Но ви моля, бъдете разумни, а не  емоционални и не под натиска на това, което се случи в Пловдив\", казва  той, според публикуваната стенограма от правителственото заседание.Както е известно, преди дни медикът д-р Иван Димитров простреля смъртоносно крадец, известен като Жоро Плъха - с незаконно оръжие, като не сигнализира в полицията.Борисов настоява за широка дискусия по темата с представители на неправителствени организации, юристи, магистрати. \"Не искам повече дебатът да се отлага, защото това е закон, който касае много съдби. Защото е ясно, че е дошло времето за промени, а и темата излиза периодично при всеки подобен инцидент, но да се поддаваме на крайности не съм съгласен. Хората искат справедливост и очакват решения от нас\", посочва още премиерът.По думите му в някои Щати всеки носи оръжие, но има доста случаи на масови убийства на деца, на случайни хора и \"нещата никак не са прости за урегулиране\".Вицепремиерът Красимир Каракачанов казва, че има примерен текст, който ще бъде раздаден на парламентарните групи. \"Той не е радикален, но да можеш да използваш оръжие да се отбраняваш. Но става въпрос за законно притежавано такова\", обяснява той.Борисов пък посочва, че съществува проблем и това се вижда в изказванията на хората първоначално, преди да знаят всичката истина, която вчера изнесоха от прокуратурата.\"Няма българин, който да не подкрепи решение, в което, ако някой ти влезе в дома, когато семейството ти е там, да те обира, особено пък, ако е и въоръжен. Дори и да не е въоръжен, от стреса може да получиш и инфаркт да умреш, може всичко да се случи, че човекът не може да защити семейството си. Това дълбоко накърнява. И ние само да философстваме – не съм съгласен. Аз не искам повече дебатът да се отлага. Но искам да се направи максимално разумно, а не под влиянието на конкретния случай. Защото сутрин бюлетините са пълни с битови убийства – баща-син, тъст-зет и подобни и ще каже \"ми той замахна и аз в неизбежна самоотбрана го убих\". Въпросът е да прецизираме и съдебната практика да се провери. Затова казвам – трябва в спокойна обстановка, защото, това е закон, който касае много съдби. Действително много внимателно настоявам да се прецизира\", апелира министър-председателят.Борисов допълва, че се подготвя закон и за противозаконното отнемане на автомобили.\"Защо не е кражба, а е отнемане? Защото, когато го хванеш вътре в автомобила, той казва \"валеше дъжд и ми беше студено и аз влязох вътре\". И затова сега майсторите крадци на коли не крадат, той влиза с лаптопа, сяда, запалва колата и слиза. Дори полицията, виждате колко крадци излови в последната година, влиза той и казва \"беше ми студено, аз не крада\". Слиза си големият крадец с лаптопа под мишница, качва си се на другата кола и си отива. Тогава се включва съучастник на ниско ниво, взима колата и почва да я придвижва. Ние хващаме на практика ниското ниво, което е само шофьорът. И това става всяка нощ и това трябва да се промени. Как не е кражба на кола?! А какво е?  Но този текст \"отнемане\" знаеш ли колко предимства дава на крадците пред гражданите\", коментира той пред министрите.Премиерът казва още, че народът очаква решение на въпроса. \r\n\"Нямаше изказване да кажат \"онези в парламента или онези министрите там или държавата\", нямаше изказване, да не кажат, че държавата е виновна. И ние сега излизаме и им казваме \"е, така е, ама понеже нали….\". Затова хората все по-малко вярват на институциите, затова почват да викат \"гледайте там някъде как има здрава ръка, как всичко се решава. Хората искат справедливост и решения от нас, да чуят и да са сигурни, че като си легнат, ако някой им влезе, може да се защитят\", обобщава Бойко Борисов. ", "date": "2018.03.07", "title": "Борисов заръча: Здрава ръка срещу крадците, но не под натиск!"}
{"url": "https://www.dnes.bg/sofia/2018/03/07/edno-krygovo-v-sofiia-prolet-pukna-zeina-dupka-e-i-prosto-tapi.369926", "text": "\nСлънцето от последните дни стопи бързо дебелия сняг и под него по традиция зейнаха нови дупки. Някои малки, но повечето големи, дори огромни.Заради една от тях предвидливи властници са обезопасили един от изходите на кръговото кръстовище на столичния квартал \"Надежда\". Поставена е бариера и движението е отклонено в съседното платно, пишат читатители до Dnes.bg.\"Похвално е, че са го обезопасили, за да не стане инцидент. Но вече втори ден преградата стои и никой не вижда нито един работник, който да отстранява проблема\", пишат още хората.В същото време заради отцепената отсечка сутрин се образуват големи задръствания – не само в района на кръговото, но и в съседните улици.\"А през кръговото на \"Надежда\" минава движението и от няколко квартала - \"Люлин\", \"Обеля\", \"Илиенци\", \"Свобода\", пишат читателите на Dnes.bg.\"Проблемът с дупките и задръстванията вероятно не е само тук, но пък ако не сигнализираме, сигурно никой няма да ни чуе\", убедени са хората.", "date": "2018.03.07", "title": "Едно кръгово в София: Пролет пукна, зейна дупка! Е, и? Просто тапи!"}