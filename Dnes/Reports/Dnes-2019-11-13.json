{"url": "https://www.dnes.bg/obshtestvo/2019/11/13/akciia-zima-prodyljava-sledvat-proverki-i-za-peshehodci.429531", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 17 000 са съставените фишове на водачи от пътните полицаи през първите десет дни на акция \"Зима\". Най-честото нарушение е превишената скорост, съобщи Мария Ботева от Националната полиция. \n\nЗа първите 10 дни на ноември са станали 182 тежки пътнотранспортни произшествия с 11 загинали и над 240 ранени.\r\n\r\nКампанията продължава с акцент върху пешеходците, като ще се следи приоритетно правилно ли пресичат те и дали шофьорите отнемат предимството им. Засиленият контрол ще продължи до 20 ноември, съобщава в свой репортаж телевизия Bulgaria ON AIR.", "date": "2019.11.13", "title": "Акция \"Зима\" продължава: Следват проверки и за пешеходци"}
{"url": "https://www.dnes.bg/obshtestvo/2019/11/13/samoletnite-bileti-shte-poskypnat-spekulaciia.429556", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Изненадващо и тайно\" - така евродепутатът Радан Кънев определи намерението на България да се присъедини към страните, искащи т. нар. \"зелен данък\" за самолетни полети. \n\r\nФинансовият министър Владислав Горанов не отрече, че той е сложил подписа си под документа, но обясни, че така страната ни искала да помогне на Европейската институция да се справи с проблема с атмосферното замърсяване. \n\r\n\"Предлагаме на комисията да обмисли вариант, който би могъл да бъде под формата на директива или регламент, с който да предложи вариант за оценка на въздействието, което авиационният бизнес оказва върху въглеродните емисии, тъй като на Европа има много такъв трафик\", коментира Горанов. \n                    \n                    \n                \n                \n                \n                \r\nЕвентуалното поскъпване на билетите било спекулация, категоричен бе финансовият министър. \n\r\nДо промени в европейското законодателство и практическо поскъпване на самолетните полети може да се стигне едва след като от Брюксел предложат законодателни промени свързани с декларацията.\n\r\n", "date": "2019.11.13", "title": "Самолетните билети ще поскъпнат? Спекулация"}
{"url": "https://www.dnes.bg/televizia/2019/11/13/priiateli-te-otnovo-na-ekran.429540", "text": "Новините около сериала \"Приятели\" не спират да валят през последните месеци. След като през септември беше отпразнувана 25-ата годишнина от първия епизод, станахме свидетели на присъединяването на Дженифър Анистън към Instagram, а след това я видяхме заедно и с Лиса Кудроу и Кортни Кокс на официално събитие.\r\nПоследната, от своя страна, също прати феновете в екстаз, след като публикува снимка заедно с Матю Пери, който изигра екранния ѝ съпруг Чандлър Бинг.\n\r\nСега, новината около \"Приятели\" е повече от вълнуваща. Заговори се, че новата платформа на HBO може да върне великолепната шесторка отново на екран. HBO Max ще бъде пуснат през май 2020 година и ще включва в себе си много от вече приключили сериали. Сред тях са \"Кварталът на богатите\", \"Теория за Големия взрив\", \"Рик и Мортни\", както и съвсем нови епизоди на \"Клюкарката\".\r\n                    \n                    \n                \n                \n                \n                Вижте още за \"Приятели\" в ", "date": "2019.11.13", "title": "\"Приятели\"-те отново на екран"}
{"url": "https://www.dnes.bg/notifikacii/2019/11/13/mvr-izze-goliamo-kolichestvo-droga-v-plovdivsko.429523", "text": "Голямо количество наркотици са иззети при две полицейски операции в Пловдив, съобщиха от МВР.\r\nДвете акции са осъществени паралелно в областта в понеделник. В рамките на едната операция разследващите са иззели над 1200 грама марихуана, 20 грама кокаин, електронна везна и парична сума от апартамент в квартал \"Кършияка\".\r\nПо случая е образувано досъдебно производство от НК. В полицейския арест са били отведени 24-годишна жена и мъже на 21 и 25 години. С прокурорско постановление срокът на задържане на последните двама е удължен до 72 часа.\r\nВ хода на другата акция полицаи от Шесто РУ извършили претърсване на адреса на 38-годишен криминално проявен и осъждан мъж от квартал \"Столипиново\".\r\n                \n                \n                Там били открити над 80 пакетчета амфетамин с тегло близо 60 грама, около 14 грама марихуана, пари, електронна везна и други веществени доказателства за осъществяваната незаконна дейност.\r\nПо разпореждане на Районната прокуратура срещу пловдивчанина е образувано бързо производство по чл. 354а, ал.3 от НК. След първоначално 24-часово задържане, той е отведен в ареста за срок до 72 часа.", "date": "2019.11.13", "title": "МВР иззе голямо количество дрога в Пловдивско"}
{"url": "https://www.dnes.bg/zvezdi/2019/11/13/poli-genova-trogna-liubimiia-si-s-pozdrav-za-rojdeniia-mu-den.429508", "text": "Поли Генова зарадва любимия си с мило послание за рождения ден. Певицата не публикува много снимки с него и не издава много за личния си живот и връзката си, но сега зарадва феновете си със снимки с мъжа и детето си.\r\nНа кадрите се вижда как холандецът Джоузеф Шардън е прегърнал Поли и сина си, а дори той и малкият Даниел, който се роди през април тази година, са с еднакви карирани ризи. \"Изненада! Честит рожден ден, татко Джо! Благословени сме да те имаме в живота си. Благодарим ти, че си най-страхотния баща и се грижиш толкова добре за нас!\", написа изпълнителката на \"На инат на снимката\".\r\n", "date": "2019.11.13", "title": "Поли Генова трогна любимия си с поздрав за рождения му ден"}
{"url": "https://www.dnes.bg/obshtestvo/2019/11/13/haznata-e-na-plius-kym-septemvri-no-i-razhodite-sa-poveche.429548", "text": "Бюджетното салдо на касова основа към септември е положително в размер на 1 264,5 млн. лв. (1,1 % от прогнозния БВП).\r\nТо се формира от превишение на приходите над разходите по националния бюджет в размер на 1 205,7 млн. лв. и по европейските средства в размер на 58,8 млн. лева.\n\r\nРазходите по КФП (вкл. вноската на Република България в бюджета на ЕС) към септември 2019 г. възлизат на 31 533,4 млн. лв., което е 68,1 % от годишните разчети.\r\nНоминалното нарастване на разходите спрямо същия период на предходната година се дължи както на извършените разходи по бюджета на Министерството на отбраната за придобиване на нов тип боен самолет за Военновъздушните сили, така и на по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор \"Образование\") и др.\n                    \n                    \n                \n                \n                \n                \r\nРазмерът на фискалния резерв към 30.09.2019 г. е 10,14 млрд. лв., в т.ч. 10,12 млрд. лв. депозити на фискалния резерв в БНБ и банки и 0,02 млрд. лв. вземания от фондовете на Европейския съюз за сертифицирани разходи, аванси и други.\n\r\n ", "date": "2019.11.13", "title": "Хазната е на плюс към септември, но и разходите са повече"}
{"url": "https://www.dnes.bg/eu/2019/11/13/i-v-germaniia-ima-bedni-pensioneri-kolko-bedni-sa-te.429484", "text": "За кафе или нови дрехи просто не остават пари. Екип на  посети двама германски пенсионери, които живеят на прага на бедността. Дали т.нар. базисна пенсия, която трябва да влезе в сила от 2021, ще подобри живота им?\n\r\nХанс Рудолф В. е на 77 години. Откакто е пенсионер, прекарва по-голямата част от времето си вкъщи със съпругата си. Тежи му, че не може да си позволи да седне в някое заведение, да си поръча парче сладкиш и чаша кафе. \n\r\nНикога не е вярвал, че някой ден за него това ще се превърне в лукс. Той има зад гърба си почти 50 години трудов стаж. Първо е работил в банка, после като таксиметров шофьор, а накрая като домоуправител. Но днес пенсията му не стига за нищо.\n\n\n\n\n\r\n                    \n                    \n                \n                \n                \n                Тя е точно 335 евро. А това е много под прага на бедността в Германия. Затова Ханс Рудолф В. получава 300 евро от държавата. Толкова се полагат и на съпругата му. \n\r\nСоциалната служба поема и наема на двустайното им жилище в Бон. Така държавата запълва дупката между пенсиите им и екзистенц минимума. \n\r\nВсеки жител на Германия има право на тази финансова подкрепа - независимо колко пари е внесъл в социалната система на страната.\n\r\n\n\r\nПо данни на Германския институт за икономически изследвания почти 17% от пенсионерите в Германия са застрашени от бедност. А през следващите 20 години този процент може да нарасне  до 21,6%.\n\r\nЗа да предотврати подобен сценарий, широката коалиция в Берлин реши да въведе т.нар. базисна пенсия. От 2021 година нататък всички онези, които имат трудов стаж от 35 години, ще получават поне 10% над екзистенц минимума. Без значение какви са били осигурителните им вноски навремето. Годините, прекарани в грижи за деца или болни роднини, ще се водят като трудов стаж. \n\r\nСпоред временната председателка на Социалдемократическата партия Малу Драйер от промените ще могат да се възползват около 1,5 милиона души.\n\r\nЦелта на проекта за въвеждане на т.нар. базисна пенсия е да помогне на хора като Ханс Рудолф В., които са работили цял живот, но не получават повече от онези, които не са внесли нито цент в социалната система на страната.\n\r\nСегашното правителство е третото поред, заложило темата в коалиционния си договор. Предишните опити за промяна на системата за изчисляване на най-ниските пенсии се проваляха поради различните виждания на християндемократите и социалдемократите. От ХДС/ХСС искаха да обвържат получаването на т.нар. базисна пенсия с нуждите на съответния човек. \n\r\nТе отстояваха тезата, че тези, които имат странични приходи от наем, натрупано лично богатство или пък заможен партньор, не бива да се възползват от т.нар. базисна пенсия. Социалдемократите обаче бяха против тези ограничения. В крайна сметка двете партии постигнаха компромис: доходът на пенсионерите ще бъде проверяван, но не и имуществото им и финансовото състояние на цялото домакинство.\r\n\n\r\nЗа Ханс Рудолф В. подобна проверка не е проблем. Той и сега е длъжен да предоставя информация за финансовото си положение на властите, за да може да получава социални помощи. \n\r\nНай-важното за него е това: да има малко повече пари в джоба си и да си спестява ходенето до социалната служба. Макар и средствата му да са ограничени, той все пак е щастлив. Защото за разлика от хиляди други пенсионери на него не му се налага да се храни в кухните за бедни. \n\r\nКогато се нуждае от нови дрехи или мебели обаче, е принуден да се обърне за помощ към социалните организации. \n\r\nА какво е първото нещо, което Ханс Рудолф В. ще направи, когато въведат т.нар. базисна пенсия? \"Ще отида със съпругата си в центъра на града. Не сме били там отдавна\", казва пенсионерът.\r\n   ", "date": "2019.11.13", "title": "И в Германия има бедни пенсионери. Колко бедни са те?"}
{"url": "https://www.dnes.bg/notifikacii/2019/11/13/losho-vreme-v-hyrvatiia-i-gyrciia-mnogo-kyshti-potynaha-v-kal.429550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОсвен в Италия, лошото време стигна до Гърция и Хърватия. Стихията причини наводнения и свлачища.\r\nНа остров Корфу много пътища се превърнаха в реки. Десетки са падналите дървета, а много къщи и магазини са наводнени. На места е спряно електроподаването и водоснабдяването. Много училища са затворени. Преляха всички реки, има свлачища в редица села, а това затруднява допстъпа до тях. \n\nНа остров Кефалония мощната буря, придружена с проливни дъждове и силен вятър, нанесе щети по сградите. Много хора се озоваха в домове, заринати от кал. Пожарникари са спасили жена, оказала се в капан в дома си. Според метеоролози бурята се насочва към островите в Егейско море. \n                \n                \n                \r\nИнтнезивни валежи и гръмотевични бури и по Адриатическото крайбрежие на Хърватия. След потопа в района вчера много улици са под вода, наводнена е ниската част и на двореца на Диоклециан в Сплит, построен през трети век.\r\nОчакванията се валежите постепенно да започнат да спират и обстановката да се нормализира. \n\r\nА Италия продължава да е в плен на проливни дъждове и сериозни наводнения. Нивото на водата постоянно се покачва, а прочутият площад Сан Марко във Венеция е под вода. Наводнена е и известната базилика. \n\r\nВластите призовават хората да не излизат по улиците, освен ако не е наложително. По-високо ниво на водата във Венеция е регистрирано само през 1966 година, когато наводнения има и в други градове, сред които Флоренция.", "date": "2019.11.13", "title": "Лошо време в Хърватия и Гърция: Много къщи потънаха в кал"}
{"url": "https://www.dnes.bg/notifikacii/2019/11/13/sled-denia-na-samotnite-syrca-ad-za-kurierite-v-kitai.429489", "text": "Денят на Самотните сърца в Китай дойде и отмина бързо, а хиляди хора си поръчаха стоки на изгодна цена. Първият 1 милиард долара от продажби бе достигнат само за 68 секунди - рекорд, който подобри миналогодишният от 85 секунди. \n\r\nНо макар промоциите да траеха едва 24 часа, работата за куриерите тепърва предстои. Сега те влизат в най-тежката седмица за годината. Властите предвиждат, че пощенските и куриерски компании вероятно ще обработят 2,8 милиарда колета в периода 11 - 18 ноември.\n\r\nСамо в понеделник индустрията за експресни доставки в страната е отчела рекордните 535 милиона изпратени колети, с 28,6% ръст на годишна база.\n                \n                \n                \r\nЗа да облекчат стреса върху куриерите, компаниите са наели допълнително 400 000 служители и 120 000 коли, както и 3000 сортировъчни устройства.\n\r\nНа фона на предупрежденията на еколози за огромното количество опаковки, произведени в процеса на доставка, Държавното пощенско бюро ускорява усилията за редуциране на вторичното опаковане, популяризира дигиталните товарителници и рециклирането на материалите.\n\r\nНяколко куриерски фирми се сработиха за изграждането на 180 станции за рециклиране в големите градове, където се събират опаковъчните материали.", "date": "2019.11.13", "title": "След Деня на Самотните сърца: Ад за куриерите в Китай "}
{"url": "https://www.dnes.bg/stranata/2019/11/13/40-godishen-spria-vodata-na-cialo-selo-sriaza-tryba.429503", "text": "Задържан е 40-годишен мъж, срязал тръба от водопроводната мрежа на село Нови пазар. Това съобщиха от полицията в Кърджали.\n \r\n\r\nСлед подаден сигнал за повреждането на системата, дежурна оперативна група от полицейското управление извършила оглед, който довел до задържането на 40-годишен мъж. \r\n\r\nРаботата продължават полицейският участък в Черноочене и разследващ полицай.", "date": "2019.11.13", "title": "40-годишен спря водата на цяло село, сряза тръба "}
{"url": "https://www.dnes.bg/akoshtete-vqrvaite/2019/11/13/top-3-na-zodiite-koito-ne-mogat-da-chakat.429504", "text": "Това са хора, които просто не умеят да чакат - дали на опашка в магазина, дали в лекарския кабинет, дали да говорят с някого или да им се осъществи дадена мечта. Те просто се изнервят, чувстват, че така губят времето си, не могат да се успокоят и искат всичко на момента. Това често им пречи. Ето кои са тези зодии.\r\n\r\n \r\nОвните просто не понасят нещата, които могат да ги забавят. Те мразят закъснението, отлагането, по-бавното изпълнение на плановете. Не търпят някой да им казва, че трябва да изчакат, за да получат нещо или да направят нещо - искат всичко веднага, на момента. Избухват и полудяват, ако има някакво забавяне или нещо, което е било просто и лесно, се обърка. Импулсивни са и са много нетърпеливи. Инати са, затова трябва нещата да станат по техния начин. Графиците им са пълни и винаги се занимават с нещо.\r\n \r\n", "date": "2019.11.13", "title": "Топ 3 на зодиите, които не могат да чакат"}
{"url": "https://www.dnes.bg/obshtestvo/2019/11/13/trevojno-broiat-na-abortite-u-nas-raste.429559", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОфициалната статистика показва, че всеки ден 60 жени в България правят аборт.\r\n\r\nТези цифри обаче не обхващат броя на незаконните аборти. Така страната ни се нарежда на първо място в  Европейския съюз по този показател.\r\n\r\nПо данни на Световната здравна организация България е на челно място в света по направени аборти, като 43 на всеки 1000 жени у нас прекъсват бременността си.\r\n д-р Емил Филипов, акушер-гинеколог в СБАЛАГ ''Майчин дом'' и Юлия Георгиева от Центъра за хуманни политики.", "date": "2019.11.13", "title": "Тревожно: Броят на абортите у нас расте"}
{"url": "https://www.dnes.bg/index/2019/11/13/kyshtite-za-1-evro-v-italiia-kakvo-se-sluchva-sled-kato-gi-kupish.429519", "text": "Почти из цяла Италия изоставените къщи бяха пуснати на пазара за символичната цена от 1 евро. И докато някъде евтините домове бяха измама, другаде планът на кметовете да привлекат нови жители в иначе обезлюдяващите се села, проработи.\r\nМного хора наистина се втурнаха да направят онова, за което всеки от нас си е мечтал – да си купят евтин дом в Италия. Ето какво се случва обаче след като хвърлиш първото си евро в тази инвестиция. \n\r\nМоргана от Нант, Франция, е една от първите, които се възползват от промоцията. Тя си купува дом в красивия град Мусомели, Сицилия, където рушащи се къщи се вият по хълм, на върха на който стои величествена цитадела.\r\n                \n                \n                За да си купиш къща за 1 евро обаче трябва да обещаеш, че ще вложиш достатъчно средства в реновирането й. Моргана и съпругът й не губят време. Те започват ремонта веднага, а сега, след като са боядисали стените и са оправили подовете, им остава да довършат само банята.\r\n\"И двамата сме художници и свършихме по-голямата част от работата сами“, казва Моргана пред CNN. Семейството ще използва къщата като вила за коледните празници и ваканциите.\r\nДвамата са привлечени от Мусомели, тъй като цените на имотите във Франция са прекалено високи. Градът ги привлякъл със спокойствието и красотата си. Казват, че си имат всичко, от което имат нужда.\r\nЗа Моргана и съпругът й неприятни изненади нямало.\r\n\"Всички тук са приятелски настроени, а момичетата в агенцията бяха така добри да ни помогнат с всички документи и с превода им. Всичко е по-добре, отколкото очаквахме. Дори къщата ни – мислехме, че ще е в много по-лошо състояние“, казва Моргана. Двамата със съпруга й, макар и млади, обмислят да прекарат там дните си след пенсия.\r\nНякои са привлечени от обявата за къщи за 1 евро, но в крайна сметка си купуват домове в по-добро състояние, за доста повече пари.\r\nБизнесменът Патрик Дженсен тръгва да обикаля  Мусомели, за да си купи къща за 1 евро. Но не успява да си хареса нито една от рушащите се сгради.\r\n\"За това реших да си купя къща в много по-добра състояние за 10 хил. евро. Вложих и още пари за ремонт, казва той. Но не само лошото състояние на домовете го отблъснало. - Помислих си, че ако си купя по-нов дом, в по-добро състояние и му направя ремонт, ще издържи много повече години. Децата ми, които сега на 20 години, все още ще имат къща в перфектно състояние.“\r\nМередит Табоне от Чикаго е една от 16-те, които купуват къщи за 1 евро в Самбука ди Сичилия, отново в Сицилия. Причината за тази инвестиция са нейните предци – във вените й тече сицилианска кръв, а Самбука е именно града, от който семейството й идва.\r\nВсъщност те плащат много повече от 1 евро. Тъй като кметът на града получава хиляди запитвания, той обявява търг за къщите. Всички са продадени за около 25 хил. долара. Мередит наддава за два имота, без дори да е посетила града.\r\n\"Моят пра-пра дядо е имигрирал в САЩ преди много време. Винаги съм искала да посетя Сицилия, тъй като никога не съм била в родния му град. Планирам това пътуване от 10 години“, казва тя.\r\nНейните кръвни роднини все още живеят в Самбука, но тя още не се е срещнала с тях.\r\nМередит наддава 5555 долара за всяка една от къщите и получава тази, която се намира на улица номер 5.\r\n\"Пет е любимото ми число“, казва тя. Почти цялата документация попълва онлайн. Когато вижда къщата за пръв път на живо е приятно изненадана. Сега й предстои да направи ремонт в новата си вила, тъй като на първия етаж, са били гледани коне. Подобно на Моргана и тя иска да прекара старините си в Италия. Дори ще кандидатства за италианско гражданство.\r\nНо докато дотук нещата с евтините домове вървят леко, за Кени Санчес, който си купува дом в Дзунголи всичко се случва малко по-трудно. Той наддава за една от евтините къщи, но не очаква, че ще бъде одобрен.\r\n\"Знаех, че много хора ще се опитат да си купят сграда. Не очаквах да ми дадат дом в Италия и когато това се случи, бях изключително изненадан“, казва той.\r\nТази година той посещава Дзунголи. Къщата се оказва в много лошо състояние и много неща трябва да бъдат поправени, включително покрива.\r\n\"Ще можем да я ремонтираме за три години. Толкова ще ни отнеме да я направим годна за живот“, обяснява Санчес. Но обработката на документацията върви бавно и той все още не може да започне с работата по нея. Веднъж, щом всичко приключи, Санчез планира да посещава Дзунголи всяка година.\r\nМного от хората, купили си къщи, искат да останат в Италия.\r\nСред тях е и Мохамед Рамазан от Пакистан, който се сдобива с дом в Мусомели. Подобно на Дженсън, той също се спира на една идея по-скъпа къща. Тя му струва 4200 евро и има нужда от минимален ремонт.\r\n\"Трябва само да се пребоядиса, но баща ми, който се занимава с това, ще свърши тази работа“, казва Мохамед.", "date": "2019.11.13", "title": "Къщите за 1 евро в Италия – какво се случва след като ги купиш? "}
{"url": "https://www.dnes.bg/akoshtete-vqrvaite/2019/11/13/5-prichini-da-ne-piete-alkohol-po-vreme-na-cikyl.429479", "text": " Сигурно ви се е случвало да пиете алкохол по време на цикъл, дори да знаете, че не е препоръчително. Ако сте с лек цикъл - не кървите много и не изпитвате големи болки, вероятно не сте забелязали проблем. Но при момичетата с по-тежка и обилна менструация, алкохолът може да повлияе зле. Ето и какви са ефектите му в такъв период, според \"Elite Daily\".\r\n\r\n\r\n \r\nАко често пиете малко преди цикъл или по време на цикъл, може той да стане нередовен - да ви закъснява, да ви дойде по-рано или в някои месеци изобщо да не ви идва. Това става, защото алкохолът повишава нивата на хормоните естроген и тестостерон.\r\n \r\n\r\n \r\nАко пиете прекалено много на някое парти, по принцип може на другата сутрин да имате стомашни крампи. Това се случва на много хора. А при момичетата с болезнен цикъл - болките ще са два пъти по-силни, ако са пили много. Алкохолът води до дехидратация, а когато сме дехидратирани, сме по-податливи на стомашни крампи.\r\n \r\n", "date": "2019.11.13", "title": "5 причини да не пиете алкохол по време на цикъл"}
{"url": "https://www.dnes.bg/balkani/2019/11/13/shef-na-banka-v-hyrvatiia-oprazni-trezora-i-duhna-s-1-5-mln.429493", "text": "Директор на банка в хърватския град Върлика е изчезнал с най-малко 11 милиона куни /близо 1,5 милиона евро/, които отмъкнал от банковия трезор, съобщава в. \"Слободна Далмация\".\r\n\r\nКражбата била открита в понеделник сутринта, когато директорът не дошъл на работа. \r\n\r\nКолегите му не успели да се свържат с него и се притеснили, защото помислили, че е нападнат и дори отвлечен. \r\n\r\nКогато обаче отворили трезора, видели, че е празен. От него липсвали 11 милиона куни в местна и чуждестранна валута.\r\n\r\nСлужителите на банката веднага уведомили полицията.\r\n\r\nПредполага се, че директорът е изпразнил трезора в петък, а тъй като банката не работи в събота и неделя, е имал достатъчно време да подготви бягството си.\r\n\r\nХърватските медии пишат, че той най-вероятно е избягал в Босна и Херцеговина, а полицията трябва да установи дали е останал там или е продължил за друга държава, предаде БТА.\r\n ", "date": "2019.11.13", "title": "Шеф на банка в Хърватия опразни трезора и духна с  €1,5 млн. "}
{"url": "https://www.dnes.bg/eu/2019/11/13/polski-radikali-gotveli-napadeniia-sreshtu-miusiulmani.429524", "text": "Полските специални служби съобщиха за ареста на двама членове на радикална групировка по подозрение, че подготвяли въоръжени нападения срещу живеещи в страната мюсюлмани, предаде Франс прес, цитирана от БТА.\n\n\r\n\"Това са първите два ареста сред членовете на тази групировка, която е подготвяла прояви на насилие в Полша\", заяви говорител на координатора на специалните служби, без да уточни самоличността на двамата задържани.\n\r\nВ изявление на Агенцията за вътрешна сигурност се посочва, че двамата заподозрени вече са били разследвани за подготовка на терористично нападение срещу полския парламент през 2013 г. с бронирана кола с 4 тона взривни вещества. Организаторът на този план беше осъден на 13 години затвор.\n                    \n                    \n                \n                \n                \n                \r\nСпоред говорителя на специалните служби радикалната групировка се е вдъхновила от терористичните нападения на Андерш Брайвик в Норвегия през 2011 г. и на Брентън Тарант в Нова Зеландия през 2019 г.\n\r\nЕдиният заподозря бил арестуван във Варшава, а другият - северозападния град Шчечин. Претърсени са редица места в различни райони на Полша и са конфискувани химически вещества, които могат да се използват за изработване на взривни устройства.\n\r\nПолша е с население 38 милиона души, главно католици. Смята се, че мюсюлманите в страната са около 20 хиляди.", "date": "2019.11.13", "title": "Полски радикали готвели нападения срещу мюсюлмани "}
{"url": "https://www.dnes.bg/stranata/2019/11/13/s-1-99-promila-shofior-na-avtobus-vozi-deca.429546", "text": "Шофьор на автобус е задържан от полицията във Вълчи дол. Той е шофирал автобус, пълен с деца, пиян.\r\nПри проверка с дрегегер, уредът е отчела 1,99 промила алкохол.\r\nИнцидентът е станал около 14 часа днес, съобщава \"Фокус\".\r\nМъжът е задържан за 24 часа. Образувано е досъдебно производство\r\n ", "date": "2019.11.13", "title": "С 1,99 промила – шофьор на автобус вози деца "}
{"url": "https://www.dnes.bg/zvezdi/2019/11/13/nikoleta-s-hapliv-komentar-za-sportni-psiholojki.429482", "text": "Николета Лозанова се заяде с психоложките, които работят с футболистите от националния отбор на България. Плеймейтката, която е и половинка на вратаря Ники Михайлов, постна шеговит колаж в Instagram Stories.\r\nНа него са показани дамите, които работят като психоложки на националите, както и мъж с футболна топка и малко момче.\r\n \r\nПрави се сравнение между това какви спортни психолози работят с българския национален отбор и какви работят с английския тим Манчестър Юнайтед. \"Спортните психолози на българския футболен тим и Спортните психолози на Манчестър Юнайтед\", пише на колажа.\r\n \r\nНиколета е сложила текст към публикациите си, написала е “SOS” - призив за помощ.\r\n \r\nЕдна от психоложките на националния отбор явно се ядоса от публикацията на Лозанова и отвърна във Facebook.\r\n \r\n", "date": "2019.11.13", "title": "Николета с хаплив коментар за спортни психоложки"}
{"url": "https://www.dnes.bg/akoshtete-vqrvaite/2019/11/13/4-zodii-s-koito-drugite-si-igraiat.429480", "text": " Тези зодиакални знаци не могат винаги да усетят кога трябва да спрат да прощават и да премахнат някои хора от живота си. Те отричат големите проблеми и отказват да приемат колко сериозна е ситуацията. Подценяват предателствата и така другите си играят с тях. Вижте кои са те.\r\n\r\n \r\nТе не забелязват проблемите с хората от обкръжението си. Непрекъснато прощават, дори големите предателства. Дават стотици шансове на хората около себе си и колкото и да ги боли, не премахват лицемерите от живота си. Рибите опитват да се успокоят и си казват, че каквото другите са им направили - не е било нарочно. Сами се навиват, че това не е голямо предателство и не е толкова лоша постъпка. Но така другите ги мачкат и им се подиграват. Тези зодии са пълни с надежда и им се иска да вярват в доброто у хората. Вярват, че другите имат добри намерения и че е по-добре да ги подкрепят. \r\n \r\n\r\n \r\nРаците са сред най-любвеобилните знаци. Много бързо се привързват към околните, харесва им да създават сериозни, пълноценни и здрави връзки. Загрижени са и винаги помагат на околните. Затова непрекъснато спасяват другите от трудни ситуации, прикриват ги, опитват да им простят и да ги вкарат в правия път, колкото и да са бъркали. Раците се държат като родители - каквото и да им е направил някой, те пак го обичат и бързо им минава. Лошото е, че вярват сляпо на празни обещания и ако някой им каже нещо красиво и им се извини, те веднага се размекват.\r\n\r\n", "date": "2019.11.13", "title": "4 зодии, с които другите си играят"}
{"url": "https://www.dnes.bg/business/2019/11/13/kak-da-izbegnem-danychni-izmami.429512", "text": "Как можем да установим данъчна измама или да проследим схема за пране на пари, както и как можем да им противодействаме – тези и още въпроси ще намерят своите отговори на предстоящия практически семинар, който Лабораторията за научно-приложни изследвания към Висшето училище по застраховане и финанси (VUZF Lab) и Съюзът на юристите в България организират. \n\r\n“Противодействие на данъчни измами и пране на пари (примери от практиката)” е темата на предстоящия практически семинар. Той е предназначен за разследващи и регулаторни органи и експерти, които работят в областта на борбата с икономическата и организираната престъпност и изпирането на пари, данъчни експерти, счетоводители, икономисти, юристи и други. Те ще имат възможност да проследят съветите и да научат повече за казусите и примерите от практиката, с които са се сблъсквали едни от най-авторитетните съдии, прокурори и следователи у нас. \n                    \n                    \n                \n                \n                \n                \r\nЛектори на практическия семинар ще бъдат Йордан Константинов - съдия във Върховния административен съд, Ваня Савова - административен ръководител и окръжен прокурор на Окръжна прокуратура – Плевен, както и  Бисерка Стоянова - следовател в Националната следствена служба. Сред акцентите, които още ще бъдат засегнати в рамките на форума, са .  \n\r\nПовече информация за предстоящия семинар и програмата му може да откриете в сайта на . Регистрацията продължава до 21 ноември.\n\r\nОрганизирането на практическия семинар е част от дългосрочната мисия на  ВУЗФ и на Лабораторията за научно-приложни изследвания към университета да създава трибуна за провеждане професионални обучения и дискусии, които да произвеждат ефективни решения и правилни модели за реформи в областта на финансите и данъчната политика, икономиката, образованието, здравеопазването и други сектори.\r\n", "date": "2019.11.13", "title": "Как да избегнем данъчни измами?"}
{"url": "https://www.dnes.bg/cars/2019/11/13/gigafabrika-krai-berlin-zavod-na-tesla-v-evropa.429521", "text": "Главният изпълнителен директор на Tesla Илон Мъск съобщи, че ще компанията, произвеждаща електрически автомобили, ще построи нов завод - т.нар. Гигафабрика 4 - \"в района на Берлин\", съобщиха Ройтерс и ДПА.\n\r\nМъск обяви решението си на церемония в Берлин за връчване на наградите \"Златен волан\", организирана от автомобилното списание \"Auto Bild\" и вестник \"Bild am Sonntag\". \r\n \r\n                    \n                    \n                \n                \n                \n                В отговор на журналистически въпрос Мъск каза, че заводът ще се намира близо до новото летище на Берлин, което предстои да бъде открито южно от германската столица. Мъск съобщи още, че Tesla ще създаде в Берлин също така инженерен и проектантски център.\r\n \r\n ", "date": "2019.11.13", "title": "Гигафабрика край Берлин: Завод нa Tesla в Европа"}
{"url": "https://www.dnes.bg/stranata/2019/11/13/pochina-myjyt-blysnat-ot-vlak-v-blagoevgrad.429549", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлъснатият от пътнически влак в района на Благоевград 59-годишен мъж е починал, съобщиха от Областната дирекция на МВР. \nСъобщението за инцидента е получено днес около 15 часа, посочиха от пресцентъра на полицията в Благоевград. \r\n\r\nОт там съобщиха, че мъжът е транспортиран за оказване на медицинска помощ в многопрофилната болница в областния град. \r\n\r\nВлакът е подал звуков сигнал, но не е успял да спре на време. След случилото се движението на влаковете в посока София - Кулата беше преустановено за около два часа, до приключване на огледа. \r\n\r\nПо случая е образувано досъдебно производство. \r\n ", "date": "2019.11.13", "title": "Почина мъжът, блъснат от влак в Благоевград"}
{"url": "https://www.dnes.bg/akoshtete-vqrvaite/2019/11/13/ne-spodeliaite-s-tiah-zodiite-koito-ne-paziat-taini.429537", "text": "Зодиите, които не могат да пазят тайна13 ноември 2019 17 50Сподели във FacebookВнимавайте какво казвате на тези хора.\r\nНай-вероятно имате поне един познат, който не може да пази тайна. Колкото и да се опитва, той не може да си държи езика зад зъбите и казва точно това, което не трябва. Опитайте се обаче да не им се сърдите, защото те не го правят нарочно.\n\r\nКакто знаем, астрологията играе огромна роля при оформянето на характера ни. Зодията определя и способността ни да пазим тайни. Някои от знаците умеят да слушат и след това да складират разговорите в ума си и знаят точно кога да замълчат. Други обаче си казват всичко, независимо дали е трябвало, или не.\n\r\nЕто на кои зодии не трябва да казвате своите тайни.\n                    \n                    \n                \n                \n                \n                \r\n\n\r\nОвните са първенци в тази класация. Те просто не могат да си мълчат и това важи и за тайните на други хора. Хората от тази зодия рядко крият нещо от околните и затова нямат способността да си държат езика зад зъбите. Често те дори смятат, че ако разкажат личните ви проблеми на трета страна, ще се стигне по-бързо до решението.\n\r\nАко наистина искате да им кажете нещо само на тях и то да си остане между вас, трябва изрично да им го повторите няколко пъти. Дори тогава обаче не бъдете 100% сигурни, че тайната ви няма да отлети при друг човек.\n\r\n\n\r\nЕдна от характерните черти на Близнаците е тяхната способност да изслушват проблемите на всеки. Те са толкова отворени към другите, че човек винаги се чувства комфортно в тяхната компания. Представителите на тази зодия ви предразполагат да разкажете и най-съкровените си тайни и да се освободите от напрежението.\r\nВижте кои други зодии не могат да пазят тайни в", "date": "2019.11.13", "title": "Не споделяйте с тях! Зодиите, които не пазят тайни"}
{"url": "https://www.dnes.bg/stranata/2019/11/13/pet-jeni-v-bolnica-sled-katastrofa-krai-hitrino.429545", "text": "Пет жени са в болница след катастрофата на пътя Шумен - Силистра, съобщават от Областната дирекция на МВР.\n\r\nПътният инцидент е станал на разклона за Хитрино, като сигнал за него е получен в 15.02 часа в дежурната част на полицията в Шумен.\n\r\nЖените са пътували в лек автомобил \"БМВ\". При пътното произшествие леката кола е изпреварвала тежкотоварен автомобил, отчитат от полицията.\r\nОт там уточняват, че са се ударили лек автомобил \"БМВ\" със силистренска регистрация и тежкотоварен автомобил \"Сканиа\".\r\nНа мястото на инцидента полицаи са установи, че в леката кола са пътували три 19-годишни момичета, едно от които е шофирало, както и жени на 21 и на 41 години.\r\n                    \n                    \n                \n                \n                \n                Данните към момента са, че състоянието на 21-годишната жена е най-тежко. Тя е настанена в МБАЛ - Шумен с черепно-мозъчна травма. Състоянието на останалите четири жени се изяснява в болницата в областния град.\r\nВодачът на камиона, мъж на 60 години от Варна, е правоспособен. Тестван е за алкохол. Наличие не е установено.\n\r\nРаботата по изясняване на причините за катастрофата продължава.", "date": "2019.11.13", "title": "Пет жени в болница след катастрофа край Хитрино "}
{"url": "https://www.dnes.bg/usa/2019/11/13/ukraina-jertva-na-bitkata-za-impiichmynta-na-trymp.429515", "text": "Независимо как ще завършат изслушванията в Камарата на представителите за импийчмънт на президента Доналд Тръмп, някои американци от украински произход смятат, че родината на предците им вече е станала неволна жертва на бурната американска политика, пише Ройтерс.\n\r\n\"Смятам, че Украйна е нещо като жертва в този случай, защото според мен политиците й са били принудени да направят нещо, което не в истински интерес на Украйна\", каза 63-годишният Игор Ярмак, техник от Ню Йорк, който преди е гласувал за републиканците, но не харесва Тръмп.\n\r\nРазследването за това дали Тръмп е злоупотребил с външната политика на САЩ, за да поиска от Украйна да разследва негов вътрешнополитически опонент, навлиза днес в решаваща фаза, когато в Конгреса ще се състои първото публично и предавано по телевизията изслушване, и ще бъдат разпитани свидетели.\n                    \n                    \n                \n                \n                \n                \r\nДруги сред близо един милион американци от украински произход, живеещи в САЩ, изразиха също огорчение от въвличането на Украйна, силно зависима от чужда помощ и закрила срещу Русия, в споровете за импийчмънт.\n\n\n\r\n\"Още веднъж Украйна е в светлините на прожекторите заради ключовото й разположение в Източна Европа и усещам, че това се използва от политическите сили за собствената им изгода\", каза Пол Яблонски, който притежава малък бизнес и е председател на Центъра на общността на американците от украински произход в Минеаполис, щата Минесота.\n\r\nРазследването се провежда три години от началото на нетрадиционно управление на Тръмп, и в момент, когато демократите и републиканците на Тръмп се готвят за жестока предизборна битка.\n\r\nДемократите разследват дали има основание Тръмп да бъде подложен на импийчмънт заради искането му от 25 юли т.г. в телефонен разговор с украинския президент Володимир Зеленски, последният да разследва бившия вицепрезидент Джо Байдън, основен политически съперник на Тръмп за изборите през 2020 г.\n\r\nТози телефонен разговор накара един разобличител да подаде жалба, въз основа на която демократите започнаха разследване за това, дали Тръмп е злоупотребил с правомощията си, като е забавил предоставянето на близо 400 млн. долара помощ в сферата на сигурността за Украйна, за да окаже натиск на уязвимия американски съюзник.\n\r\n\"Наистина (това) е обезсърчаващо, ако се окаже, че президентът Тръмп е използвал личното си влияние като президент за придвижване на политическите си амбиции за следващите избори\", каза 59-годишният Яблонски, който смята себе си за независим и изразява политическо съгласие с Тръмп по различни въпроси, включително търговията.\n\r\nИма големи общности на американци с украински произход в Пенсилвания и Минесота, които се смятат за оспорвани щати в президентските избори следващата година.\n\r\n\"Тръмп притиска и упражнява натиск върху Украйна, за да изнудва и измъчва една все още неукрепнала демокрация. Това не се поддава на обяснение\", каза Уляна Мазуркевич, от района на Филаделфия, която има собствен бизнес и е демократка, но отказва да разкрие възрастта си.\n\r\nУкраинският президент Зеленски, комедиен актьор, и подобно на Тръмп, новодошъл в политиката, спечели зашеметяваща изборна победа през април, като обеща на избирателите да сложи край на конфликта с подкрепяните от Русия сили в Донбас, отнел живота на 13 000 души.\n\r\nТой мъчително балансира в дипломатическите си усилия да поддържа добри отношения и с двете политически сили в САЩ, на чиято двупартийна подкрепа Украйна разчита за помощ и дипломатическа поддръжка срещу Русия след анексията на Крим през 2014 г.\n\r\n\"Той може би изглежда като слаб лидер, защото се опитваше да изпълнява желанията на Тръмп или се опитваше да избегне да ги изпълнява\", каза Ирина Медвинская, американска гражданка родена в Киев и емигрирала в САЩ на 15-годишна възраст.\n\r\nНо Медвинская, която е демократка, изрази надежда, че Украйна може да изиграе историческа роля, ако Тръмп наистина бъде подложен на процедура за импийчмънт и бъде отстранен от длъжност.\n\r\n\"Ако това стане неговия край, ще съм много горда от родината си\", допълни тя. \r\n \r\n/БТА/\n\r\n\r\n ", "date": "2019.11.13", "title": "Украйна - жертва на битката за импийчмънта на Тръмп?"}
{"url": "https://www.dnes.bg/kino/2019/11/13/zlodeida-vodi-v-boks-ofisa-ni-veche-mesec.429517", "text": "Въпреки петте премиери от миналия уикенд, сред които и две български, \"Господарка на злото 2\" с Анджелина Джоли в главната роля продължава вече месец да е най-гледаният филм у нас, сочат обобщените данни от киносалоните. Историята на двете съседни кралства - на хората и на горските обитатели, преплетена с любов, измяна, заговор, злост и доброта е гледана от вече 121 827 зрители и има 1 274 955 лева приходи.\r\nНа втора позиция продължава да е \"Семейство Адамс\", създаден по героите на Чарлз Адамс от 1938 година. Триизмерната анимация за Гомес, Мортиша, Уенсди, Пъглсли, чичо Фестър и останалите герои е гледана от 30 468 зрители и има 308 330 лева приходи за десетте дни у нас.\r\n                    \n                    \n                \n                \n                \n                Трето място е за първата българска премиера за миналия уикенд - \"Доза щастие\". Историята на Весела Тотева, разказана в биографичната й книга, а изиграна на екран от дъщеря й - Валентина Каролева, е гледана от 9 906 зрители и има 94 391 лева от билетите им за първите три дни.\r\nНа четвърто място е българският \"Завръщане\" на режисьора Ники Илиев. Филмът с Орлин Павлов, Александър Кадиев, Бойко Кръстанов, Башар Рахал, Диляна Попова, Стефан Данаилов е гледан от вече 70 578 зрители и има 633 631 лева приходи за четирите седмици на екраните.\r\nПето място е за втората премиера от миналия петък - \"Доктор Сън\" - по едноименния роман на Стивън Кинг. Историята на Дан Торънс, който заедно с Абра се впуска на битка за живот срещу Роуз и сектата й, е гледана от 5 465 зрители и има 51 424 лева приходи за първите си три дни у нас.\r\nНа шеста позиция е тазгодишният носител на наградата на венецианския фестивал - \"Жокера\". Великолепното изпълнение на Хоакин Финикс, оценено и от критиците, и от публиката, на ролята на Артър Флек, е гледано от 122 138 зрители и има 1 152 574 лева приходи за месец и половина на екраните у нас.\r\nСедмо място е за комедията \"Не си играй с огъня\" - третата премиера от миналия уикенд. Пожарникарската история за спасителен отряд и спасени деца, които трябва да бъдат обуздани, но това все не се получава, е гледана от 3 756 зрители и има 37 438 лева приходи.\r\nНа осма позиция е четвъртата премиера от миналия уикенд - \"В кръг\", втори филм от трилогията на Стефан Командарев. Историята на три двойки патрулиращи полицаи сред софийските улици е гледана от 5 953 зрители и има 39 439 лева приходи, в които са включени и тези от предпремиерните и фестивални прожекции на филма.\r\nДевето място е за \"Терминатор: Мрачна съдба\". Съвместната битка на младата Дани Рамос с Грейс и Сара Конър срещу Рев-9 е гледана от 27 210 зрители и има 267 868 зрители за трите седмици у нас.\r\nНа десета позиция е трилърът \"Обратно броене\". Провокативната история за зависимостта от мобилните телефони, в която героите теглят приложение, което им дава срока до който ще живеят, е гледана от 18 550 зрители и има 158 800 лева приходи за трите седмици у нас, пише БТА.\r\nИзвън първите десет е петата премиера от миналия уикенд. \"Мъжът, който си играеше с огъня\" за Стиг Ларшон - автор на трилогията \"Милениум\", е гледан от 972 зрители и има 7 552 лева приходи.", "date": "2019.11.13", "title": "\"Злодеида\" води в бокс офиса ни вече месец"}
{"url": "https://www.dnes.bg/notifikacii/2019/11/13/tragediia-v-slovakiia-12-zaginaha-pri-katastrofa-s-avtobus.429551", "text": "\n\r\n12 души загинаха, сред които и деца, и 17 бяха ранени при катастрофа между пътнически автобус и камион в Западна Словакия, сочат нови данни на противопожарните и спасителните служби, цитирани от Ройтерс.\n\r\nСблъсъкът е станал при дъждовно време на двулентово шосе с много завои край град Нитра, на около 55 км източно от Братислава. Засега няма данни за състоянието на пострадалите и каква е причината за катастрофата. \n\r\nТелевизионният канал \"Маркиза\" съобщи, че автобусът, в който са пътували предимно гимназисти, е ударен странично от камиона и се е обърнал в канавката. Няколко човека са останали блокирани във вътрешността на автобуса, казаха от полицията, цитирана от БТА.\n                \n                \n                \r\nТАСС цитира новинарския портал topky.sk, според който натовареният с камъни камион \"Татра\" е навлязъл в насрещното движение и е причинил сблъсъка. Словашкото национално радио също предаде, че автобусът е превозвал ученици след занятия. \n\r\nТова е най-тежкият пътен инцидент в Словакия от десет години. Премиерът Петер Пелегрини, който е на официално посещение в Кипър, каза, че ще се върне ден по-рано, за да посети мястото на катастрофата. \n\r\nПрезидентът Зузана Чапутова окачестви случилото се като страшна трагедия и призова водачите да шофират внимателно и да спазват правилата за движение. \r\n ", "date": "2019.11.13", "title": "Трагедия в Словакия: 12 загинаха при катастрофа с автобус"}
{"url": "https://www.dnes.bg/muzika/2019/11/13/bocheli-zashtiti-domingo-absurdno-e-da-otmeniat-iziavite-mu.429511", "text": "Италианският тенор Андреа Бочели защити легендарния оперен певец Пласидо Доминго, като каза, че е \"абсурдно\" да бъдат отменяни негови сценични изяви заради обвинения в сексуален тормоз, които не са доказани, предаде БТА, позовавайки се на Асошиейтед прес.\r\n\"Ужасен съм какво се случва с този невероятен изпълнител - каза Бочели. - Не разбирам това. Утре някоя жена може да реши да каже \"Андреа Бочели ме задиряше преди 10 години\" и от този ден никой няма да иска да пее повече с мен, оперите вече няма да ме търсят. Това е абсурдно\".\r\nТри американски музикални компании отмениха изяви на Пласидо Доминго след обвиненията за сексуален тормоз, отправени от няколко жени. Той самият се оттегли от изпълнения в нюйоркската опера \"Метрополитън\" и от длъжността генерален директор на Лосанджелиската опера.\r\n                    \n                    \n                \n                \n                \n                Пласидо Доминго отхвърля обвиненията, като ги определя като \"просто неточни, по много начини\". Бочели е най-изтъкнатият изпълнител, обявил се в защита на испанската оперна звезда.\r\nТой каза също, че хората трябва да правят разлика между морала и артистичността и таланта. Освен това, ако се отправят обвинения за престъпление, хората не трябва да осъждат, докато не бъде произнесена присъда.\r\nПласидо Доминго продължава да пее в Европа.", "date": "2019.11.13", "title": " Бочели защити Доминго: Абсурдно е да отменят изявите му!"}
{"url": "https://www.dnes.bg/mish-mash/2019/11/13/turskite-seriali-zavladiavat-sveta-stranata-vtora-po-iznos-sled-sasht.429529", "text": "Турция се нарежда на второ място в света след САЩ по износ на телевизионни сериали, по данни на разпространителите. По онлайн износ тя заема място след най-големите износителки - Великобритания, САЩ, Франция и Германия, съобщават от БТА.\r\nТурските сериали се гледат от над 700 милиона зрители от Русия до Китай, от Корея до Латинска Америка.\r\nНаред с тюркоезичните републики, турските сериали заемат водещо място в рейтингите на балканските и европейските страни като България, Албания, Полша, Сърбия, Унгария и др.\r\nЧили, Мексико и Аржентина също са сред страните, където се изнасят най-много турски сериали.\r\nПрез 2023 г. Турция планира да постигне един милиард долара приход от износа на сериали и филми.\r\nНачалото на износа на турските сериали се слага през 1981 г. с първия сериал \"Забраненият плод\", който е продаден във Франция.\r\n                    \n                    \n                \n                \n                \n                През 2005 г. сериалът \"Перла\" с Къванч Татлътуг и Сонгюл Йоден е изнесен в редица балкански страни, включително и в България.\r\nВ арабските страни финалният епизод на \"Перла\" е гледан от 85 милиона зрители.\r\nТези сериали се гледат от милиони зрители и в Саудитска Арабия и Египет, където са забранени на екрана, но се гледат онлайн.\r\nХитовият сериал \"Хиляда и една нощ\" с Брегюзар Корел и Халит Ергенч шества в около 80 страни.\r\nСпециалистите преценяват тази лента като първия турски сериал, който придобива глобална известност и помита всички предишни рейтинги.\r\nПървенството в рейтинга на турските сериали държи \"Великолепният век\" с Халит Ергенч и Мерйем Узерли, който е гледан досега от над 500 милиона зрители по цял свят, включително и в Япония.\r\nЛичности от различни сектори - като се започне от политици и се стигне до футболистите са фенове на турските сериали.\r\nПривлекателни особено за младите хора и голямо улеснение е фактът,че се излъчват и в интернет- в Ютюб и Нетфликс.\r\nБроят на зрителите на турските сериали в интернет надхвърля 150 милиона души в над 190 страни.\r\nБлагодарение на сериалите млади изпълнители станаха най-популярните личности не само в Турция, но и в в десетки страни по света - Берен Саат, Туба Бююкюстюн, Бергюзар Корел, Къванч Татлътуг, Чагатай Улусой, Мерйем Узерли са само малка част от тях.", "date": "2019.11.13", "title": "Турските сериали завладяват света: Страната втора по износ след САЩ"}
{"url": "https://www.dnes.bg/stranata/2019/11/13/izcheznalata-jena-v-rila-e-zaginala-sled-padane.429547", "text": "Четири дни след изчезването на 64-годишна туристка в Рила, тялото ѝ бе намерено в ниските части на южните склонове на Мальовишки дял – Белия улей, съобщиха от пресцентъра на БЧК.\r\nЕкипи на ПСС започнаха издирването й още в неделя вечерта, след като в Централния денонощен пост на Планинската спасителна служба (ПСС) при БЧК е получен сигнал, че близките ѝ са загубили контакт с нея. Тялото е открито предиобед от спасители от ПСС-Благоевград, при оглед на района. Жената е починала от травмите си след падане, съобщават от агенция \"Фокус\". \n\r\nПланинската спасителна служба при БЧК благодари на всички спасители, взели участие в акцията, както и на представителите на МВР и на Министерство на отбраната, които бяха в постоянна готовност да окажат необходимата помощ на екипите, работили на терен.\r\n                    \n                    \n                \n                \n                \n                Още веднъж припомняме, че времето в планината не е подходящо за туризъм, а метеорологичните условия са много динамични. Преди да се отправите към планината, се информирайте за условията и добре преценете собствените си възможности и подготовка. Не подценявайте условията и не надценявайте собствените си възможности. Винаги носете със себе си зареден мобилен телефон.\r\nБългарският Червен кръст изказва съболезнования на семейството и близките на загиналата жена.\r\n ", "date": "2019.11.13", "title": "Изчезналата жена в Рила е загинала след падане "}
{"url": "https://www.dnes.bg/stranata/2019/11/13/vlak-blysna-myj-na-nadlez-krai-blagoevgrad.429536", "text": "Мъж е блъснат от влак на жп надлез под главен път Е-79 в района на Благоевград, съобщава полицията.\n \r\n\r\nВлакът се е движил в посока Петрич. Мъжът е гражданин от Благоевград, откаран е в областната болница за оказване на медицинска помощ. \r\n\r\nПрипомняме, че ден по-рано в района на Асеновград влак помете автомобил и вкара трима души в болница след като кантонерът забрави да пусне предпазната бариера, ограничаваща движението на коли в района.", "date": "2019.11.13", "title": "Влак блъсна мъж на надлез край Благоевград"}
{"url": "https://www.dnes.bg/sofia/2019/11/13/stolichen-elektrotransport-vatmankata-e-vinovna-shte-ia-globim.429490", "text": "Във вторник трамвай излезе от релсите и блъсна жена в близост до Съдебната палата в центъра на София. Стрелка от релсовия път не е превключила добре и това довело до дерайлирането на мотрисата, предава NOVA.\n\n\n\r\nВатманката не успяла да отвори стрелката автоматично и опитала да направи това ръчно. Жената ще бъде санкционирана, тъй като явно не е свършила работата си добре, съобщиха от \"Столичен електротранспорт\". От там са категорични,че причината за злополуката не е техническа неизправност и става въпрос за човешки пропуск. Стрелката била нова. Сменена е след ремонта на ул. \"Граф Игнатиев\".\r\n\n                    \n                    \n                \n                \n                \n                \r\n„Става дума за прибързаност и припряност, недобре свършена работа от страна на ватманката”, категоричен е Иво Василев, заместник-директор на дружеството.\n\r\nЖената, управлявала трамвая, е с 13-годишен опит и досега не е имала подобни инциденти.\n\r\n\"От името на \"Столичен електротранспорт\" се извинявам и пожелавам скорошно оздравяване на жената”, каза Иво Василев.", "date": "2019.11.13", "title": "\"Столичен електротранспорт\": Ватманката е виновна, ще я глобим! "}
{"url": "https://www.dnes.bg/obshtestvo/2019/11/13/spriaha-deloto-za-dvoreca-vrana.429505", "text": "Софийският апелативен съд спря делото за двореца \"Врана\", съобщава . То е образувано по жалби на Симеон Сакскобургготски и Мария Луиза Хробок срещу решение от 22 август миналата година.\r\nС него първата инстанция - Софийският градски съд (СГС), призна \"Врана\" за държавна собственост. Делото бе спряно по искане на столичната община и адвокатите на Сакскобурготски и Мария Луиза до произнасяне на Конституционния съд (КС) по питане на съдии от ВКС.\n\r\nЧака се становище на КС за това какви са последиците и ефектът от друго негово решение номер 12, взето на 4 юни 1998 г., че Законът за отнемане в полза на държавата на имуществото на бившите царе Фердинанд и Борис и техните наследници от 1947 г. противоречи на конституцията. Делото в КС е номер 5 от 2019 г. и е допуснато за разглеждане през май.\n                    \n                    \n                \n                \n                \n                \r\nСлучаят с \"Врана\" е второ дело за царските имоти, което се спира докато не излезе решението на Конституционния съд.", "date": "2019.11.13", "title": "Спряха делото за двореца \"Врана\""}
{"url": "https://www.dnes.bg/stranata/2019/11/13/otkriha-tialoto-na-zagubilata-se-jena-v-rila.429507", "text": "Намериха тялото на изгубилата се преди 4 дни в Рила 64-годишна жена. Жената е допуснала най-голямата грешка, като е тръгнала на преход сама. Маршрутът, по който се е движила, също не е съвсем ясен, съобщава Нова тв.\n\n\r\nТялото е било открито по обед в района на Рилския манастир, въпреки че временно бе преустановено търсенето, заради лошите метеорологични условия.\n\r\nВчера издирването й продължи около 10 часа като 25 спасители и две спасителни кучета са обходили целия Мальовишки дял. Те са търсили при изключително сурови условия – между 80 и 100 км в час са ветровете в Рила.\n\r\nОт авиобаза Крумово бяха осигурили хеликоптер, но заради рязкото влошаване на времето, той не е успял да излети. В издирването са се включили и доброволци от Пловдив и София.\n                    \n                    \n                \n                \n                \n                \r\nВ планината времето е изключително неподходящо за туризъм. Спасителите съветват всички туристи да следят прогнозата за времето и да на тръгват на походи при дъжд и мъгла.\r\n ", "date": "2019.11.13", "title": "Откриха тялото на загубилата се жена в Рила"}
{"url": "https://www.dnes.bg/index/2019/11/13/aleks-i-vladi-predstaviat-videoklipa-kym-sama.429498", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Чаровните близначки Алекс и Влади представят видеоклипа към песента \"Сама\" от дебютния си албум \"Само за свободни\". Той включва 13 песни, 9 от които с видеоклипове. Видеото на \"Сама\" е заснето сред природата на Пирин, а режисьор е Радостин Събев-Шошо.\r\n\r\n\"От 7 години имаме собствено студио, където се случват записите на песните от албума на Алекс и Влади\", каза Стефан от Young BB Young в студиото на \"България сутрин\".\r\n\r\nВ следващите седмици на близначките предстоят срещи с феновете из страната.\r\n\r\n\"Ние се зареждаме по този начин. Виждаме колко много ни обичат хората и сме благодарни. Следващата ни среща е на 17 ноември в София, следват Русе, Варна , Бургас и Пловдив\", споделят изпълнителките пред Bulgaria ON AIR.\r\n\r\nСледващото музикално участие на близначките е във Варна.", "date": "2019.11.13", "title": "Алекс и Влади представят видеоклипа към \"Сама\""}
{"url": "https://www.dnes.bg/mish-mash/2019/11/13/turski-pchelar-napravi-mechki-reklamni-lica.429474", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пчелар от Турция превърна група мечки в дегустатори и рекламни лица на своята продукция.\r\n\r\nДълго време той намирал кошерите си унищожени от мечки, а медът му изяден. След дълга, но неуспешна борба с бозайниците, пчеларят решава да извлече дивиденти от ситуацията. \r\n\r\nТой инсталирал нощни камери в имота си. Поставил и маса. Всяка вечер там оставял по четири вида от меда, който произвежда. От най-евтиния до най-скъпия, разказва Bulgaria ON AIR. \r\n\r\nА от кадрите, които се превръщат в хит - става ясно - мечките все пак предпочитат най-скъпия мед. Неговата цена е почти 300 евро за килограм.", "date": "2019.11.13", "title": "Турски пчелар направи мечки рекламни лица"}
{"url": "https://www.dnes.bg/world/2019/11/13/berlin-odobril-iznos-na-oryjiia-za-rekordnite-7-mlrd.429462", "text": "Федералното правителство на Германия е одобрило износа на оръжие на стойност 7,42 милиарда евро през първите десет месеца на годината. Това става ясно от отговор на Министерството на икономиката на искане от вицепредседателя на фракцията на партията \"Левица\" Севим Дагделен, съобщава националният ежедневник Die Zeit.\n\r\nОт данните става ясно, че през 2019 г. Берлин е дал \"зелена светлина\" за оръжеен износ на нива, приближаващите се до рекордните, отчетени през 2015 г.\n\r\nСпоред подробния списък от 1 януари до 31 октомври са издадени 268 лиценза за износ на оръжие на стойност 2,33 милиарда евро и 9 590 лиценза за друга отбранителна техника на стойност 5,09 милиарда евро. В разглеждания период са отхвърлени само 56 заявления за сделки с обща стойност 15,7 милиона евро. Малкият брой обаче вероятно е свързан с факта, че заявления без шанс за успех обикновено дори не се предоставят.\n                    \n                    \n                \n                \n                \n                \r\nДо средата на годината разрешенията за износ са били на стойност 5,3 милиарда евро, като по този начин са надхвърлили тези от предходната година (4,8 милиарда). Министърът на икономиката Петър Алтмайер (ХДС) бе обяснил по-рано, че заради забавянето на формирането на правителството след изборите през есента на 2017 г. се е стигнало до \"задръстване с молби за разрешения\". Следователно внезапно увеличения брой на лицензи е \"само привидно изненадващ\".\n\r\nПрез последните три години, от друга страна, обемът на износа намалява постоянно - през 2018 г. беше на нива от 4,8 милиарда евро. Най-високите стойности са от 2015 г., когато голямата коалиция в Берлин разреши износа на оръжие за 7,86 милиарда евро.", "date": "2019.11.13", "title": "Берлин одобрил износ на оръжия за рекордните €7 млрд. "}
{"url": "https://www.dnes.bg/index/2019/11/13/veneciia-pod-voda-dvama-zaginali-potynali-korabi-san-marko-navodnena.429483", "text": "\n\r\nЗа шести път за 1200 години, подът на базиликата \"Сан Марко\" е покрит с вода. Двама души за загинали на о. Пелестрина – тънката ивица вода, която разделя Венеция от Адриатическо море. Хотелите приготвят гумени ботуши за всичките си гости, но ги съветват да не излизат навън. \n\n\r\nВисоката вода всяка година залива Венеция, но този път последиците са катастрофални.  Кметът на града Луиджи Бруняро обяви \"бедствено положение“ и заяви, че \"наводнението ще остави трайни отпечатъци върху Венеция“.\r\n\"Молим правителството да ни помогне. Сумата ще е голяма. Всичко това е резултат от глобалното затопляне“, каза Бруняро.\r\n                \n                \n                Управителят на региона Венето Лука Дзая описа ситуацията като \"апокалиптична\", а щетите \"невероятни и плашещи\".\r\nПлощадът пред \"Сан Марко\" е като гигантска локва, покрит от близо 184 см. вода. Нивото е близо до онова от най-тежкото наводнение на Венеция през 1966 година, когато беше 196 см. В резултат на това, 80% от италианският град е под вода, съобщават от ТАСС.\r\nВодите отнесоха маси и столове от кафенета, наводниха магазини, а продавачите панически се опитваха да спасят стоките си. Три лодки, които играят ролята на автобуси, потънаха.\r\nТуристите въпреки това продължиха да се наслаждават на италианския град.\r\nДнес се очаква нивото на водата да се покачи още, според информация на The Guardian. То може да надмине 1,9 метра.\r\nДо сега Акуа Алта се случваше два пъти в годината – през есента и през пролетта. Но с покачването на нивото на световния океан, може да се случи по всяко време. \r\nСъвсем доскоро се говореше, че Венеция потъва, но сега жителите й категорично заявяват, че тя \"потъва по-бавно, отколкото морето се вдига“.\r\nЧетири от шестте пъти, в които базиликата Сан Марко е била наводнявана за 12 века са се случили през последните 20 години.\r\n\"В момента сме изправени пред изключително висок прилив. Всички са мобилизирани да се справят с извънредната ситуация\", написа по-рано кметът на Венеция Луиджи Бруняро в социалната мрежа Twitter.\r\n ", "date": "2019.11.13", "title": "Венеция под вода: Двама загинали, потънали кораби, \"Сан Марко\" наводнена..."}
{"url": "https://www.dnes.bg/mish-mash/2019/11/13/fotografski-proekt-na-svetlo-v-zashtita-na-kyrmeshtite-maiki.429476", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фотографският проект \"На светло\" има за цел да напомни на хората, че една майка е майка навсякъде. В основата му стои факта, че много майки се срамуват да кърмят навън.\n\r\nШестима фотографи и над 50 участнички създават фотосесии на ключови точки в София и целят да популяризират и подкрепят кърменето на обществени места.\n\r\n\"Решихме да повторим този проект, защото е важно постоянно да има гласност и хората да обръщат внимание на тези елементи на майчинството - те не са срамни. Повече майки трябва да намират кураж. Мислим си, че чрез нашия проект това се получава\", сподели фотографът Калина Серафимова в \"България сутрин\".\n                    \n                    \n                \n                \n                \n                \r\nФотографът Ренита Костадинова обясни пред  че за съжаление кърменето навън все още е табу и доста хора подхождат негативно към него. Според нея това е нещо, което не трябва да притеснява, когото и да е било.\n\r\nПо думите на майка, участвала в проекта, фокусът е детето, а не какво ще кажат останалите за нея.\n\r\nФотографите отбелязаха, че все повече жени са имали желание да се включат в \"На светло\", а от друга страна и хората са започнали да го приемат по-добре.", "date": "2019.11.13", "title": "Фотографски проект \"На светло\" в защита на кърмещите майки"}
{"url": "https://www.dnes.bg/sofia/2019/11/13/fandykova-s-promeni-v-zut-sreshtu-prezastroiavaneto.429488", "text": "Премахване на възможността за строителство на сгради с намалени отстояния и брой паркоместа чрез използване на по-ниските изисквания за общежития, ателиета и апартаметни хотели. Това са част от промените, заложени в първият пакет с промени в Закона за устройство на територията (ЗУТ), които днес кметът Йорданка Фандъкова обяви.\n\r\n\"Целта е да затворим вратичките в закона, които позволяват скриване на жилищни сгради зад фиктивни нежилищни сгради, към които изисквания за строителство са по-ниски\", обясни столичният кмет.\n\n\r\nПо думите ѝ практиката показва, че изискванията за общежития, ателиета и апартаментни хотели се използват от някои инвеститори за заобикаляне на правилата като зад тях се крие строителство на жилищни сгради.\n                    \n                    \n                \n                \n                \n                \r\n\"По този начин се създават проблеми както за градската среда, така и за бъдещите собственици на апартаменти, които не могат да се регистрират и плащат такси по промишлени тарифи. Затова настоявам да се премахне възможността за строителство на сгради изцяло с ателиета и продажба на самостоятелни обекти в сгради, които са предназначени за общежития и хотели. Разговарях с министър Аврамова и зам.-министър Нанков, с които ще сформираме работна група за изчистване на текстовете, които ще предложим на Народното събрание\", посочи тя.\n\r\nКметът Фандъкова и главният архитект на Столична община арх. Здравков предлагат и създаване на регистър на системите за паркиране. \n\r\n\"Констатираме злоупотреби със системите за гариране и паркиране. С тях се осигурява нужния по норматив брой паркоместа, а след въвеждане на сградата в експлоатация те се демонтират и продават на друг обект\", обясни арх. Здравков.\n\r\n\"Това също е начин да се заобикалят правилата и затова настояваме тези системи за бъдат регистрирани и да подлежат на ежегоден технически контрол. По този начин ще се повиши и безопасността при ползването на съоръженията\", каза Фандъкова.\n\r\nСледващият пакет от законодателни промени ще бъде за увеличаване на отстоянията за ново строителство в реализираните жилищни комплекси. \n\r\n\"Заедно с екип от Университета по архитектура, строителство и геодезия вече работим по анализ на плановете и наредбите\", каза арх. Здравков.\n\r\nПрез 2018 г. по настояване на Фандъкова и арх. Здравков беше премахната възможността за строителство на сгради без ограничение на правилата в т.нар. ъглови имоти. С промени в Закона за устройство и застрояване на Столична община бяха въведени и горни граници за височините на сградите в различните зони на София. \"Разчитам, че Общинският съвет ще подкрепи предложението за промяна на Общия устройствен план на София. С него ще въведем допълнителна защита на зелените площи, ред в строителството и развитието на териториите, които сега започват да се развиват\", каза още Фандъкова.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.13", "title": "Фандъкова с промени в ЗУТ срещу презастрояването"}
{"url": "https://www.dnes.bg/stranata/2019/11/13/elektrichesko-odealo-podpali-jena-vyv-varna.429510", "text": "Жена на 66 г. е починала при пожар днес във Варна, съобщават от полицията в крайморския град.\n\r\n\r\nСигналът за пожар в стая на къща в местността \"Зеленика\" във Варна е подаден тази сутрин около 7.30 часа на тел. 112. На място изпратените пожарникари установяват, че е запалено електрическо одеяло и матрак. Жената, живееща на адреса, е починала.\r\n\r\nПричините и обстоятелствата около инцидента се изясняват.", "date": "2019.11.13", "title": "Електрическо одеало подпали жена във Варна "}
{"url": "https://www.dnes.bg/stranata/2019/11/13/zaginalata-turistka-e-dylgogodishen-jurnalist.429513", "text": "Загиналата туристка в Рила е Лили Тодорова, дългогодишен журналист на БТА и бивш главен редактор на \"Вътрешна информация\".\nТя ще остане като един най-ярките и колоритни образи, с огромно сърце, неподражаемо чувство за хумор и всеотдайност към работата и хората, пишат колегите й от БТА.\r\nСлед оттеглянето си от активната журналистическа дейност, тя работи по докторантура в Богословския факултет, която трябвало да завърши догодина.\r\nЛили Тодорова е и дългогодишен доброволец в стационара за наркомани и алкохолици в Суходол.\r\nВ събота тя се е отправила на поредния планински преход в любимата й Рила планина.\r\nДнес след няколко дни издирване тялото й бе открито в района на Белия улей, до Рилския манастир.\r\n ", "date": "2019.11.13", "title": "Загиналата туристка е дългогодишен журналист"}
{"url": "https://www.dnes.bg/stranata/2019/11/13/obmisliat-nov-variant-samo-noshtem-shte-puskat-voda-v-pernik.429514", "text": "Предлагат нов вариант за режим на водата в Перник. Според него перничани ще имат вода само нощем във времето от 20.00 до 8.00 часа.\r\nОколо това се обединиха участниците в проведената днес работна среща във ВиК, сред които бяха кметът Станислав Владимиров и областният управител Ирена Соколова, съобщи БНР.\n\r\nОкончателното решение ще вземе кметът.\n\n\n\n\r\nНа съвещанието днес е решено да се търсят и варианти за допълнително водоснабдяване като довеждането в язовир \"Студена” на вода от язовир \"Долна Диканя”, ако качеството на водата позволява това, увеличаване на водоподаването от Владайския канал, както и разконсервиране за евентуална експлоатация на водохващане, намиращо се в пернишкия квартал \"Дараците“.\n                    \n                    \n                \n                \n                \n                \r\nКметът Станислав Владимиров заяви, че е проведен разговор с премиера, който е обещал съдействие за предотвратяване на евентуална хуманитарна криза, включително и със средства за доокомплектоване на ремонтираната в момента пречиствателна станция.", "date": "2019.11.13", "title": "Обмислят нов вариант: Само нощем ще пускат вода в Перник"}
{"url": "https://www.dnes.bg/mish-mash/2019/11/13/vihren-georgiev-ot-people-of-sofia-mladite-da-si-dadat-vreme-pri-izbora-na-profesiia.429397", "text": "Вихрен Георгиев се увлича от малък по фотографията. След многогодишна пауза се завръща към нея и започва да снима все повече. Открива вдъхновение в това да улавя моменти от ежедневието на хората, което става основна част от работата му.\r\nПреди 6 години започва проекта \"People of Sofia\" и оттогава е неизменна част от градската култура на столицата, а тази година е и гост-лектор в \"Жадни за знание: Пътят към успеха!\" на 21 ноември в София, заедно с Емил Конрад, Гери Турийска, Боян Бакърджиев и още други вдъхновяващи личности. Събитието е част от образователната програма Youth Empowered на Системата на Кока-Кола в България и Джуниър Ачийвмънт, която цели да подпомогне развитието на младежите и пълноценната им подготовка за стартиране на кариера и успешна реализация в страната. По повод инициативата говорим с Вихрен:\r\n                    \n                    \n                \n                \n                \n                \r\nСтраст, разбира се, ако може да се характеризира с тази дума. Начин да възприемам и комуникирам с външния свят, пречупвайки видяното през вътрешния ми. Вътрешно желание и необходимост да запечатвам видяното, опит за съпреживяване с останалия свят на малките и тихи моменти, видели окото ми. В България е трудно да превърнеш в добро предприемачество фотографията, поради малкия пазар и ниските цени. Хубаво е да превърнеш страстта си в източник на доходи, даващи ти свободата да я развиваш.\r\n\r\nНемалка инвестиция. Макар фотографската техника да поевтиня значително и да е все по-достъпна, да се занимаваш професионално с фотография все още не е евтино. Както и много познания. Техническата част, както при всеки занаят, изисква много време и експерименти, за да бъде усвоена. А и не е нужно. За повечето хора тя е \"временна спирка\" в опитите си да намерят \"своето\" изразяване. Чисто творчески смятам, че емпатията е в основата на добрата фотография. Да обичаш хората и да изпитваш необходимост да общуваш с тях.\r\n\r\nИма базисни правила, които не можеш да избегнеш, но във фотографията лесно може да пречупиш спрямо вижданията ти. Изразните средства практически са необятни и даващи възможност да надхвърлиш възможностите на използваната техника. Лично аз съм доста консервативен, може би и поради насочеността ми към малко по-различен тип стрийт фотография, която не предполага големи възможности за интерпретации, но аз и не търся това.\r\n\r\nПонякога да, понякога не. Отскоро се занимавам основно с това и не съм се замислял по въпроса. Един мой ден протича в снимане, избор и обработка на заснетото. Все пак гледам да си запазвам вечерните часове и за някой различен интерес или занимание.\r\n\r\nДа си дадат повече време за избор. Когато опознаваш все повече света и възможностите, които ти предлага, вероятността да почустваш \"твоето\" е по-голяма и удовлетворяваща.", "date": "2019.11.13", "title": "Вихрен Георгиев от People of Sofia: Младите да си дадат време при избора на професия"}
{"url": "https://www.dnes.bg/notifikacii/2019/11/13/mvnr-situaciiata-v-italiia-e-kritichna-zaradi-dyjdovete.429518", "text": "От МВнР препоръчват на българските граждани, пребиваващи в Италия или пътуващи за страната, да следят информациите за актуалната ситуация и по възможност да избягват засегнатите райони и най-вече Венеция и околностите.\r\nТова се посочва в прессъобщение на министерството във връзка с наводненията, причинили критична ситуация в много области в Италия. Проливни дъждове и бури, придружени от силни ветрове, на места със скорост до 113 км/ч, предизвикаха множество наводнения в почти цяла Италия. По информация на българското посолство в Рим ситуацията е критична в много области.\n\n\n\r\nНай-засегнати са южните райони, като в някои градове е обявен \"червен код\" за опасност. Рекордно високо е нивото на водата във Венеция - 187 см, като това е най-високото ниво след наводнението през 1966 година.\r\n                \n                \n                Пораженията след обилните валежи в града са тежки - освен потънали и изтласкани лодки до бреговете, водата е навлязла и вътре в базиликата \"Сан Марко\". Съобщава се за два смъртни случая на остров Пелестрина.\r\nВ Матера училищата са затворени, улиците в града са наводнени, вода и свлачища кал са навлезли в домовете на много домакинства. В област Пулия след изключително силния вятър и вълните на йонийския бряг, достигащи над 5 метра, има множество изкоренени дървета и срутени покриви. В почти цялата провинция училищата са затворени, а в Лече достъпът до паркове е забранен.\r\nДнес отново се очакват проливни и интензивни дъждове. Има проблеми с телефонните връзки. В някои райони на Южен Тирол през нощта е паднал сняг и снежната покривка на места достига до 40 см. Трафикът е силно затруднен.\r\nПри необходимост от съдействие българските грждани могат да се свържат с посолството ни в Рим на телефони: +39 06 3224640, +39 06 3224643, както и с генералното ни консулство в Милано на телефони: +39 02 84942941, +39 333 7826043.", "date": "2019.11.13", "title": " МВнР: Ситуацията в Италия е критична заради дъждовете"}
{"url": "https://www.dnes.bg/zvezdi/2019/11/13/pavel-s-liubovno-poslanie-za-kristina.429481", "text": " Павел се обясни в любов на половинката си Кристина Нгуен публично. Той трогна феновете си с мило послание в социалната мрежа Instagram, посветено на дамата и любовта.\r\nРапърът публикува снимка, на която е с любимата си и написа: \"Ако съзнаваш, че имаш достатъчно, значи си истински богат! Айде, добро утро\".\r\n \r\nПоследователите на Павел в мрежата веднага го затрупаха с комплименти - \"Много сладка двойка\", \"Страхотни сте\", \"Крал и кралица\", пишат те.\r\n \r\nКристина е модел и е участвала в някои от клиповете към песните на Павел и Венци Венц. \r\n\r\n", "date": "2019.11.13", "title": "Павел с любовно послание за Кристина"}
{"url": "https://www.dnes.bg/index/2019/11/13/ot-tiuringiia-do-bavariia-s-trabant-prez-malkiia-berlin.429465", "text": "\n\r\nПарад с Трабанти и други автомобили от комунистическата ера на Източна Германия бе част от събитията, свързани с падането на Берлинската стена. Това се случи на 9-и ноември, точно 30 години след знаменателното събитие.\r\nВ съботния ден стотици германци се събраха заедно с историческите си класически модели \"Трабант\" и преминаха бивш граничен пункт между провинции Тюрингия и Бавария. Селото, наречено Мьодларойт, е било известно в миналото и като Малкия Берлин.\r\n\"Трабант\" бе произвеждан от източногерманската марка VEB Sachsenring Automobilwerke Zwickau и продължава да е ярък символ от историята на бившата Източна Германия. Компания на моделите на марката правиха Wartburg и ванове Barka.\n                \n                \n                \r\nПреди да падне през 1989 г., Стената разделяше комунистическият Източен от Западен Берлин. Разрушаването й символизираше края на Студената война. Шофьорите, които взеха участие в парада преди дни отвориха порта на бивш граничен пункт и преминаха през него, за да почетат свободата, която източногерманците спечелиха преди 30 години.\r\n\r\n", "date": "2019.11.13", "title": "От Тюрингия до Бавария: С \"Трабант\" през Малкия Берлин "}
{"url": "https://www.dnes.bg/stranata/2019/11/13/akciia-v-burgas-zadyrjaha-osem-dushi-za-krajbi-i-droga.429459", "text": "Полицията е задържала осем души в Бургас тази сутрин при операция срещу разпространението на наркотици. Това съобщиха от пресцентъра на МВР в крайморския град.\n \r\n\r\nАкцията е насочена и срещу грабежи и кражби от търговски обекти, частни домове и офиси на фирми в бургаския квартал \"Победа\".\r\n\r\nПроверени са били пет адреса. Предстои да бъде изяснено участието на всеки от арестуваните в престъпления, извършени в региона.\r\n\r\nПо време на акцията са намерени и иззети вещи, за чийто произход задържаните не са могли да дадат адекватни обяснения. В операцията участват служители на отдел \"Криминална полиция\" при ОД на МВР-Бургас, специализирани полицейски сили, Първо РУ и бургаската жандармерия. Очакват се подробности.", "date": "2019.11.13", "title": "Акция в Бургас, задържаха осем души за кражби и дрога"}
{"url": "https://www.dnes.bg/world/2019/11/13/evropa-se-transformira-rusiia-i-kitai-debnat.429456", "text": "Европа е в процес на трансформация на политическо влияние. Вакуумът от оттеглянето на САЩ от Европа се ползва от Китай в икономическо отношение и от Русия във военнополитическо, а също и в контекста на зависимостта на Европа от руските енергоресурси. Ако този вакуум не се запълни от сериозно европейско лидерство, ще бъдем свидетели на трудни времена за общоевропейския проект, коментира политологът Георги Киряков в предаването \"Светът е бизнес\" по .\n\n\"Европа може да бъде само и единствено инструмент във външнополитическите цели на САЩ. Френският президент Еманюел Макрон вероятно ще се опита да блокира опит на САЩ да ползват Европа като буфер във взаимоотношенията им с Русия\", допълни Киряков.\n                    \n                    \n                \n                \n                \n                \r\nПолитологът коментира и посещенията на китайския президент Си Дзинпин в Гърция.\n\r\nПо думите на Киряков реакцията на Китай по време на гръцката дългова криза е била изключително важна, приемайки я за изходна точка на подобрените напоследък двустранни отношения. \n\r\n\"Става дума за 600-милионна инвестиция в закупуването на мажоритарен дял в пристанището в Пирея, което за Гърция в онова време е изключително важно събитие, а тази инвестиция вече е в размер на около милиард евро\", допълни той.\n\r\n\"През Гърция трябва да минава основният обем стоки, които Китай иска да търгува на европейския пазар. В подписаните 16 документа основният фокус пада върху изнасяне на земеделска продукция от Гърция към Китай. Корабоплаването е другата важна област на сътрудничество\".\n\r\n\r\n ", "date": "2019.11.13", "title": "Европа се трансформира, Русия и Китай дебнат"}
{"url": "https://www.dnes.bg/stranata/2019/11/13/sled-tragediiata-v-asenovgrad-do-6-g-zatvor-za-kantonera.429449", "text": "Предвижда се наказание до 6 години лишаване от свобода за дежурния кантонер, който стана причина за тежкия инцидент в Асеновград . Във вторник влак помете кола на жп прелез заради пиян прелезопазач, който е забравил да пусне бариерата. Единият от пострадалите е в кома и с опасност за живота. \n\r\n\"По време на разпита мъжът отказва да даде обяснение. Признал се е за виновен и съжалява за стореното. Събраните доказателства са категорични, че е употребил алкохол. Техническото средство е показало, че е имал 1.8 промила алкохол. По показания на очевидци пазачът е стоял близо до бариерите, но не ги е задействал”, заяви Борис Михов, зам.-районен прокурор на Асеновград пред Нова тв.\r\n                    \n                    \n                \n                \n                \n                Машинистът също е  проверен с техническо средство и не е отчел алкохол. \n\r\n\"За идването на влака разбират от съседната гара Крумово. Дава се разпореждане за сваляне на ръчните бариерни врати. Прави се писмено телеграма и се счита, че прелепозачът е разбрал\", поясни инж. Георги Вардев от ДП \"Управление на движение на влаковете и гаровата дейност\".\r\n\"Прелезът е ръчен. Риск винаги има и се предвиждат мерки за пресъоръжаване на тези прелези\", уточни още Вардев.", "date": "2019.11.13", "title": "След трагедията в Асеновград: До 6 г. затвор за кантонера"}
{"url": "https://www.dnes.bg/cars/2019/11/13/bez-motori-v-listovkite-za-shofiorska-knijka.429453", "text": "Обучението за категория А, А1 и А2, което позволява управление на мотор, ще бъде премахнато от теоретичната част на шофьорските курсове и листовките за книжка за кола и ще бъде отделно. Това ще бъде заложено в новите правила за шофьорските курсове, обясни зам.-министърът на образованието Таня Михайлова.\n\r\nСред новостите за кандидат-шофьорите е и промяна на времето, което трябва да прекарат при инструктора преди да могат да се явят на изпити, съобщава \"Монитор\". Задължителните часове по кормуване скачат на 42 от досегашните 31. За сметка на това времето за теория ще бъде по-малко с 14 часа. С промените часовете за изучаване на правилника ще бъдат 26, вместо досегашните 40. За отделните модули също ще бъде фиксирано определено време.\n                    \n                    \n                \n                \n                \n                \r\nУправлението на учебния автомобил извън населено място трябва да бъде минимум 6 часа.\r\n\"Голяма част от пътнотранспортните произшествия се случват в участъци извън населените места, където няма предпоставки това да случи. Това говори, че трябва да се работи за повишаване на уменията за управление на автомобилите.“, обясни зам.-министърът.\r\nКъм тези умения ще бъде заложено и задължителното управление по автомагистрала, скоростен път или път с интензивен автомобилен трафик, тъй като в близост до някои места няма магистрали и няма как курсистите да бъдат задължени да отидат. Това пък дава възможност с промените курсистите да карат по повече от 2 часа на ден. \"Ние фиксираме минимум 3 часа, като се има предвид времето, което е необходимо да се достигне до магистрала и да се кара по нея. Затова създаваме условия курсистите да провеждат по 3 часа на ден\", уточни Михайлова.\n\r\nМинимум 10 часа управление в населено място с голяма интензивност също ще бъде заложено в промените на шофьорските курсове. \"Свидетели сме, че в големите градове като София, Пловдив, Бургас, Варна задръстванията понякога не са случват, защото условията са такива, а защото са важни уменията да се движиш в местата с голяма интензивност.\", коментира необходимостта от промените в правилата за шофьорска книжка зам.-министърът.\n\r\nПоне 2 часа пък ще бъде кормуването през нощта или в светлата част на деня, но в условия с намалена видимост и използване на светлините. Това ще помогне на кандидат-шофьорите да се ориентират в движението, маркировката, габаритите, разстоянието до колите, които са преди това.", "date": "2019.11.13", "title": "Без мотори в листовките за шофьорска книжка"}
{"url": "https://www.dnes.bg/sofia/2019/11/13/fandykova-horata-reshavat-kolko-mandata-da-imat-kmetovete.429455", "text": "Хората решават колко мандата да имат кметовете, каза Йорданка Фандъкова, която за четвърти път седна в кметското кресло на София.\r\nСлед края на изборите лидерът на ГЕРБ Бойко Бориксов категорично заяви,  че кметовете на ГЕРБ вече ще управляват до 3 мандата, защото изборите  ставали скучни.\r\n\"Разбира се, че е нужно да има обновление. Аз тръгнах с този ангажимент в кампанията. Една трета от групата на ГЕРБ в Общинския съвет са нови хора, както опитни, утвърдени имена, така и млади хора с много енергия. Важно е партиите да се отворят към граждански квоти, към гражданите и по този начин да обновяваме и идеите си“, добави Фандъкова пред БНТ днес.\n\n\r\n                    \n                    \n                \n                \n                \n                \"От вчера съм съсредоточена изцяло в работата за града. Ангажиментите, които съм поела, са сериозни. Аз винаги съм се стремила да изпълнявам своите ангажименти и това за мен е водещо в момента“, отбеляза тя.\r\nКметът е започнал работа по промяната в структурата на управление на СО. Предвижда се разделяне на сектор \"Транспортна инфраструктура\" и \"Транспорт\" в два сектора. Ще бъде създаден нов сектор - \"Дигитализация и инвестиции\".\r\n\"Една от най-важните задачи, за които говорехме в кампанията, това е административна реформа и дигитализация на управлението на Общината и на процесите в града. Вече обявих и името на човека, когото поканих за тази позиция - досегашният изпълнителен директор на Агенцията за инвестиции Влади Данаилов. Млад човек, диалогичен, който е много добре приет в бизнеса. Имахме много срещи с IT компаниите, обсъждахме нашата стратегия, която вече е подготвена“, обясни Фандъкова.\r\n„Надявам се заедно със специалистите, заедно с общинските съветници да придвижим тази реформа, която е важна, както за гражданите, така и за бизнеса. Другите имена ще обявя след по-малко от месец. Когато Общинския съвет организира своята работа, комисиите са готови ще внеса своите структури“, допълни тя.\r\nНейната оценка за отминалите избори е, че са били много тежки.\r\n\"За съжаление, през цялото време се сблъсквахме с факта, че се подменяше разговора за града, разговора за идете, за проектите за града с други теми, които нямаха нищо общо с изборите за кмет на София\", каза Фандъкова.\r\nКметът е провел срещи с представители на всички политически сили в състава на новия общински съвет.\n\r\n\"Оставам с протегната ръка за работа по конкретни проекти. В същото време ясно заявих, че няма да допусна безпринципни договорки и постигане на лесна подкрепа за решенията. Няма да допусна да ми бъдат извивани ръцете. Няма да допусна да властват популистки идеи или някакви тесни партийни сметки и да превръщаме София в залог\", категорична е тя..\n\r\nПри изготвянето на бюджета за догодина кметът заяви, че очаква подкрепа от партиите в дясно.", "date": "2019.11.13", "title": "Фандъкова: Хората решават колко мандата да имат кметовете"}
{"url": "https://www.dnes.bg/zvezdi/2019/11/13/piit-dohyrti-osyden-uslovno-na-3-meseca-zatvor.429463", "text": "Британският певец Пийт Дохърти беше осъден в Париж на три месеца затвор условно, на две години пробация и глоба от 5000 евро заради сбиване в пияно състояние в неделя, два дена след като беше арестуван за покупка на кокаин, съобщи БТА, позовавайки се на АФП.\n\r\nДве години певецът трябва да се подлага на контролни прегледи или да се лекува, за да избегне затвора.\r\nАдвокатът на Пийт Дохърти пледира за смекчаващи вината обстоятелства, защото от няколко месеца той се лекува от наркотична зависимост и взима лекарства като валиум, които са усложнили ситуацията. Според него присъдата е съобразена с току-що започналото турне на музиканта.\r\nПрез 2011 г. Пийт Дохърти беше осъден на шест месеца затвор за притежание на кокаин. През 2012 г. го изгониха от луксозна клиника за дезинтоксикация в Тайланд, където се лекуваше от пристрастяване към хероин, заради липса на воля.", "date": "2019.11.13", "title": "Пийт Дохърти осъден условно на 3 месеца затвор"}
{"url": "https://www.dnes.bg/mish-mash/2019/11/13/greta-tunberg-otnovo-shte-preplava-atlantika-s-iahta.429461", "text": "Грета Тунберг отново тръгва на пътешествие с яхта, за да стигне до конференцията за климатичните промени на ООН в Мадрид.\r\n“Оказа се, че съм обиколила света в грешната посока“, написа 16-годишната активистка, след като мястото на срещата бе променено в последния момент от Чили в Испания. От тогава тя търси транспорт, с който да стигне до европейската държава без да оставя вредни емисии след себе си.\r\nТунберг пропътува от Швеция до САЩ с яхта през август, а досега обикаляше из Америка с влак и електрическата Tesla, взета назаем от актьора Арнолд Шварцененегр.\r\nПреди две седмици тя публикува своя снимка с молба за помощ. \r\n\"Трябва ми нещо, с което да прекося Атлантика през ноември“, написа тя. Вчера активистката обяви, че е намерила решение на проблема.\r\n                    \n                    \n                \n                \n                \n                Тя отново ще тръгне през бурните вълни с 48-футов катамаран, заедно с австралийските влогъри Райли Уайтлум и Еланя Караусу, както и с капитана Ники Хендерсън.\r\n\"Толкова съм щастлива, че ще успея да стигна до COP25“, написа Тунберг в Instagram профила си.\r\nКатамаранът, също като предишната яхта, на която се вози Грета, се задвижва само от силата на вятъра и соларни панели.\r\nАктивистката тръгва към Европа днес.", "date": "2019.11.13", "title": "Грета Тунберг отново ще преплава Атлантика с яхта "}
{"url": "https://www.dnes.bg/crime/2019/11/13/dvama-policai-sa-postradali-pri-katastrofa-v-sofiia.429470", "text": "Двама полицаи са пострадали при катастрофа на кръстовище в София, съобщиха от СДВР за \"Фокус\".\r\nИнцидентът е станал снощи  в 21.30 часа на булевардите \"Константин Величков\" и \"Александър Стамболийски\". \r\nКатастрофата е между два леки автомобила, от които единият е полицейски. Патрулният автомобил е бил с включена звукова сигнализация за специален режим на движение.\r\nДвамата полицейски служители не са сериозно пострадали, но са настанени в лечебно заведение под наблюдение.\r\nШофьорът на другия лек автомобил не е пострадал. Водачите са тествани за употреба на алкохол, като пробите са отрицателни.", "date": "2019.11.13", "title": "Двама полицаи са пострадали при катастрофа в София"}
{"url": "https://www.dnes.bg/stranata/2019/11/13/chetvyrti-den-moje-li-da-ocelee-izgubilata-se-jena-v-rila.429458", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Преустановиха търсенето на 64-годишната жена в Рила. Тя е предприела сама планинския преход, но от следобедните часове в неделя близките ѝ са загубили контакт с нея. \n\r\nБлизо 10 часа са продължили издирвателните действия вчера. 25 спасители и две спасителни кучета са обходили целия Мальовишки дял. Те са търсили при изключително сурови условия – между 80 и 100 км в час са ветровете в Рила. \n\r\nОт авиобаза Крумово са осигурили хеликоптер, но заради рязкото влошаване на времето, той не е успял да излети. В издирването са се включили и доброволци от Пловдив и София. \n                    \n                    \n                \n                \n                \n                \r\nДнес спасителният щаб се събира отново, за да реши как ще се процедира. Очаква се обаче времето в Рила да продължи да се влошава.\r\n\"Последната информация от очедивци е, че жената е тръгнала в посока Рилския манастир през \"Белия улей\", което е доста сериозно място за преход в планината, особено за недостатъчно подговен турист и в лоши метеорологични условия. Малбко по-късно, около 13 часа времето е било изключително сериозно - бурен вятър, дъжд, който във високата част преминава в сняг и мъгла. При тези условия на такъв терен е много трудно да се води спасителна акция.\", каза директорът на ПСС Емил Нешев . \n\r\nПо думите му, в момента търсенето е преустановено поради лошите метеорологични условия. В първите дни, в които вятърът стихне и мъглата се вдигне от върховата част, ще бъдат направени опити да се огледа района около Рилския манастир. Районът там е изключително сериозен, допълни Нешев.  Според него, единственият шанс за оцеляване е жената, е да е успяла да слезе в ниската част на планината още през първия ден. \n\r\nЕмил Нешев коментира какво трябва да има човек в наличност преди да се качи в планината: \"Първо трябва да е екипиран с разум. Основните причини за инциденти са две- подценяване на условията и надценяване на собствените възможности.\"\n\r\nПо думите му, екипировката, особено през зимата, познаването на района, който искаме да преминем, оказват огромно влияние. Освен това не се препоръчва човек да излиза в планината сам.\r\nСпоред специалиста, човек при такива случаи като в неделя човек може да оцелее около час, а жената не е била и  с подходяща екипировка за подобно време.", "date": "2019.11.13", "title": "Четвърти ден: Може ли да оцелее изгубилата се жена в Рила? "}
{"url": "https://www.dnes.bg/balkani/2019/11/13/prolivni-dyjdove-navodniha-zapadna-gyrciia.429471", "text": "Продължаващите проливни дъждове предизвикват наводнения в Западна Гърция. Вълната от лошо време, придружена с валежи и силни ветрове, е наречена от синоптиците \"Виктория\", съобщава \"Катимерини\", като се позовава на АНА-МПА, гръцката метеорологична служба и местни медии.\n\r\nНа остров Корфу някои пътища се превърнаха в реки, а на много места са регистрирани свлачища. Противопожарната служба е реагирала на десетки сигнали за паднали дървета по пътищата и за наводнени домове и магазини.\n\r\nЛошото време предизвика прекъсвания на електроснабдяването и водоснабдяването, а в района на Гарица е спряно автомобилното движение, защото вълните са залели крайбрежния път.\n                    \n                    \n                \n                \n                \n                \r\nМестните власти на Корфу са решили в сряда средните училища да останат затворени.\n\r\nНа остров Кефалония бурята също наводни пътищата, като се съобщава и за щети по жилищни сгради. През селищата Нифи и Агия Ефтимия преминаха потоци от кал и наносни материали и предизвикаха паника сред жителите. \n\r\nЧетири къщи в Нифи са били затрупани от наноси, като се е наложило да се намеси противопожарната служба, за да бъде освободена една жена, блокирана в дома си.\n\r\nДнес гръцката метеорологична служба очаква валежи и бури в континенталната част на страната, като лошото време постепенно ще се пренася и към островите в Егейско море, предаде БТА.\r\n ", "date": "2019.11.13", "title": "Проливни дъждове наводниха Западна Гърция "}
{"url": "https://www.dnes.bg/stranata/2019/11/13/shofioryt-na-kamion-ne-razbral-che-blysnal-dete-v-ruse.429451", "text": "Изясняват версиите защо шофьорът на камиона, помел 5-годишно дете в Русе не е спрял след инцидента. Една от предполагаемите причини, по които се работи е, че водачът, завивайки по улицата, не е разбрал какво точно се е случило. \n\n\n\r\nМомиченцето било оставено при баба си, докато родителите му са на работа. Двете излезли да разходят кучето по улицата пред къщата, когато камионът връхлетял върху тях. Съседи чули виковете за помощ.\r\nОкръжният прокурор на Русе Георги Георгиев съобщи пред БТА, че сигналът за  инцидента е постъпил на тел. 112 в 11.32 часа. Камионът блъска и убива на  място пресичащото ул. \"Бяла черква\" петгодишно момиче. Шофьорът не спира  и напуска мястото на произшествието. Около два часа по-късно  76-годишният мъж и товарният камион \"ГАЗ-53\" са открити от полицията в  централната част на Русе. Той е задържан за 24 часа.\r\n                    \n                    \n                \n                \n                \n                Стилиян Станев -  началник на група в сектор \"Пътна полиция\" в Русе, обясни, че шофьорът е  с категория \"C\" от 1962 година. Има наложени седем предишни наказания,  които са за стар период. Нарушенията са за неизползване на  обезопасителен колан, за непредставен автомобил на технически преглед и  закъсняла регистрация.\r\nСтанев обясни, че пробата за алкохол на  възрастния шофьор е отрицателна. Камионът се използвал за превоз на вар  до строителни обекти. Оказало се, че превозното средство, което е много  старо, не е преминало годишен технически преглед.\r\nПо този повод е взето отношение от служители на агенцията \"Автомобилна администрация\". Станев  коментира, че разследването ще установи как точно е настъпило  произшествието, защо шофьорът не е спрял след инцидента и дали е  забелязал детето на пътя.\r\n\"Шофьорът е местен. Не мисля, че е карал с превишена скорост заради неравния терен. Поставили сме легнали полицаи, за да ограничим максимално инцидентите\", заяви пред Нова тв Светлин Савов, кметски наместник на квартал \"Долапите\".\n\r\n\"След като разбрахме за инцидента, веднага проверих броят на децата. Установихме, че всички са в клас. След приключване на часовете направихме извънреден инструктаж на учениците, за да им обясним за пореден път как да се движат безопасно”, поясни Румяна Георгиева, директор на ОУ \"Христо Смирненски\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.13", "title": "Шофьорът на камион не разбрал, че блъснал дете в Русе?"}
{"url": "https://www.dnes.bg/sofia/2019/11/13/npo-dyrjavata-iska-da-ogranichi-trotinentkite.429450", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Задължителни каски, не повече от 25 километра в час и забрана за движение по тротоарите. Това са част от предложените нови правила за движение на електрическите тротинетки. Промените по един или друг начин ще засегнат и велосипедистите.\n\n\n\r\nЩе заработят ли новите правила и защо от някои неправителствени организаци смятат, че част от предложенията не са ефективни? \n\r\n\"Не ни удовлетворява желанието на държавата да ограничи този нов вид екологичен транспорт - това се състои в ограничението на броя на тротинетките за споделено пътуване\", коментира председателят на Българската асоциация на електромобилност Владислав Стоицов в \"България сутрин\".\n                    \n                    \n                \n                \n                \n                \r\nПо думите му контролът за използването на тези тротинетки се размива, защото спрямо предложенията, ако се движиш по велоалея и си в нарушение, ще те санкционира общинска полиция, а ако се движиш най-вдясно на пътя и нарушаваш правилата, ще бъдеш санкциониран от КАТ.\n\r\nДругото предложение, срещу което се борят от Асоциацията за електромобилност, е задължителното носене на каска.\n\r\n\"Ние винаги препоръчваме използването на каска, но това не трябва да бъде изискване в закона. Когато се движи водач с каска, автомобилите се движат по-близо за него. Също така това е средство за градска мобилност. Използваш тази тротинетка от точка А до точка Б. Не може да се ограничи това нещо\", допълни Стоицов.\n\r\nПредлага се каските да станат задължителни и за велосипедистите. \n\r\n\"Каските не бива да бъдат задължителни и никъде в Европа не са, тъй като е много по-добре животът на велосипедиста да бъде опазван чрез по-безопасни улици, ограничаване на скоростта на автомобилите и изграждане на велосипедна инфраструктура\", коментира Радост Петрова от сдружение Велоеволюция пред .\n\r\nСпоред нея законодателят има предвид софийските условия и законовото изискване, както е формулирано в момента, предполага, че то няма да се спазва навсякъде.\n\r\nТя обясни, че има изследвания, че законовото задължение за носене на каски не носи повече безопасност за велосипедистите.", "date": "2019.11.13", "title": "НПО: Държавата иска да ограничи тротинентките"}
{"url": "https://www.dnes.bg/notifikacii/2019/11/13/premieryt-na-albaniia-obiavil-voina-na-kosovo-ot-imeto-na-syrbiia.429469", "text": "Електронното издание на прищинския ежедневник Bota Sot цитира думите на проф. д-р. Енвер Битичи, според когото премиерът на Албания Еди Рама обявил война на Косово от името на Сърбия“.\r\nКоментирайки срещата в Охрид за инициативата \"мини Шенген“, проф. Бетичи припомни, че представители на Косово не бяха сред поканените и припомни, че най-младата държава на Балканите и Черна гора са били изключени от първите разговори по темата, проведени по-рано в Нови Сад, предава агенция \"Фокус\".\r\n\"Еди Рама се договори с президента на Сърбия Александър Вучич да създаде общност от три държави - Сърбия, Албания и Северна Македония. Споразумението е постигнато по време на среща на тримата лидери на тези страни в кулоарите на Общото събрание на ООН през септември тази година. Те се срещнаха за първи път в Нови Сад и за последно през почивните дни – в Охрид. Косово и три други страни от региона бяха изключени от срещата на върха в Нови Сад, отказаха им и покана за Охрид. След това Еди Рама заяви по отношение на Косово, че сме се \"самоизключили\"! Че той и Вучич са невинни в тази история!\r\n                \n                \n                Задавам въпроса: Как албанският лидер може да отговори положително на сръбския президент за всеки антиалбански проект, който планира Белград? Така беше през 2015 г. със създаването на Нова Югославия...\r\nТой също говори от името на Прищина. През 2016 г. Еди Рама \"подметна“ на Вучич в Ниш за подялба на Косово с мотива, че „тъй като не можахме да направим Нова Югославия, предприемаме по-бързи политически действия, разделяме Косово“. В Ню Йорк Рама прие другото предложение на Вучич за Балканите. А той се консултира с Кремъл в Москва по всеки въпрос. Еди Рама отиде дори по-далеч. Той каза, че Косово е самоизключило се и че се изолира, в противовес на косовските власти, които отказаха да отидат на върха в Охрид. Неговото високомерие се превърна в открита враждебност срещу Косово и неговите институции. Той обяви война на Косово от Охрид. Нито в името на Албания, нито в това на държавата му, а в името на Сърбия и на сръбския президент Вучич\", категоричен бе Битичи.\r\nОсвен това професорът добави, че за сръбската дипломация няма по-голяма помощ от враждебните изявления на Рама срещу Косово.\r\n ", "date": "2019.11.13", "title": "Премиерът на Албания обявил война на Косово от името на Сърбия? "}
{"url": "https://www.dnes.bg/politika/2019/11/13/menda-stoianova-biudjetyt-e-pica-s-parmezan-i-shunka.429477", "text": "Беше постна пица, после пица с пармезан, сега пармезанът остава, но добавяме и шунка. Това обяви Менда Стоянова, председател на комисията по бюджет и финанси в парламента по повод проекта на Бюджет 2020, пред bTV.\n\n\n\r\nВ Народното събрание започна обсъждането на финансовата рамка за следващата година. Заложен е икономически растеж от 3,3%, безработица – 4,1% и инфлация от 2,1%.\n\r\nПо думите на Стоянова за първи път бюджетът ще е балансиран – държавата ще похарчи толкова, колкото и събира. Това е правилна политика – да харчиш, колкото имаш приходи, коментира председателката на бюджетната комисия.\n\r\n„През 2020 г. за поредна година правителството планира ръст от 10% за бюджетните заплати, а за учителите - 17 % е ръстът. Образованието трябва да е приоритет на държавата. Заплатите на учителите са само един елемент. Днес се опитваме да привлечем в тази професия преподаването млади хора, които имат призвание да се занимават с това”, подчерта Стоянова.", "date": "2019.11.13", "title": "Менда Стоянова: Бюджетът е пица с пармезан и шунка"}
{"url": "https://www.dnes.bg/notifikacii/2019/11/13/reka-nil-e-na-30-miliona-godini.429466", "text": "Река Нил е на 30 милиона години - около шест пъти по-стара, отколкото мислеха специалистите досега, съобщи в. \"Дейли мейл\".\n\n\n\r\nГеолози от италианския университет Рома Тре и от университета на Тексас откриха древни седименти под делтата на Нил, които са от извора на р. Сини Нил в Етиопия. Те установиха, че посоката на движението на реката се поддържа от геоложки процеси.\n\r\nНадигащата се магма под земната кора е започнала да оформя етиопското плато преди 30 милиона години. В същото време кората под Египет е потънала. Така се е образувал наклонът, който насочва р. Нил на северозапад. Ако не са били тези процеси, топографията на Африка би насочила Нил на запад към Атлантическия океан.\n                \n                \n                \r\nЗа да проверят изводите си учените са направили компютърни симулации, с които са моделирали около 40 милиона години от земната тектонска активност в района.\r\nУчените планират да приложат същия метод на изследване и за други големи реки, като Конго и Яндзъ, пише БТА,", "date": "2019.11.13", "title": "Река Нил е на 30 милиона години"}
{"url": "https://www.dnes.bg/world/2019/11/13/chetirima-chujdenci-ubiti-pri-atentat-v-kabul.429473", "text": "Най-малко 7 души бяха убити и най-малко 10 ранени, сред които четирима чужденци, при експлозия в афганистанската столица Кабул, предадоха световните агенции.\r\n\r\nМикробус с експлозиви се взривил сутринта близо до министерството на вътрешните работи на Афганистан. \r\n\r\nНападението било насочено срещу кола на чужда охранителна компания, наречена Гарда Уърлд. \r\n\r\nСред ранените има четирима чужди служители на тази фирма, но не се уточнява тяхната националност. \r\n\r\nНикой не е поел отговорност за нападението.\r\n \r\n/БТА/\r\n\r\n ", "date": "2019.11.13", "title": "Четирима чужденци убити при атентат в Кабул"}
{"url": "https://www.dnes.bg/eu/2019/11/13/evrostat-bylgarite-stavat-po-shtastlivi-no-ne-i-ot-finansite-si.429437", "text": "Българите вече не са най-нещастните европейци, става ясно от съобщение на европейската статистическа агенция Евростат. Те са изпреварени от латвийците, където всеки трети се чувства нещастен през цялото време.\n\r\nУ нас 35 на сто от запитаните от статистиците са споделили, че са се почувствали щастливи поне веднъж в месеца. Българите обаче остават непоклатимо най-недоволни в Европа от финансовото си състояние и от личните си взаимоотношения с околните.\n\r\nПред нас са хърватите, където щастието е постигнато от 42 процента от населението, както и гърците и румънците, където щастие изпитват 46%. \n\r\nПоляците са най-щастливи сред източноевропейците. Най-нещастни в стара Eвропа са италианците.\n                    \n                    \n                \n                \n                \n                \r\nПрез 2018 г. белгийците са били най-щастливият народ в ЕС. Повече от две трети от населението там споделя, че е усетило щастие през последния месец. Същото е положението и сред холандците, австрийците и финландците. Всеки трети в Испания е споделил пред Евростат, че е непрекъснато щастлив, което дава на статистиците да заключат, че там е най-вероятно да намерите човек, доволен от живота си. 72 процента от испанците изпитват щастие поне веднъж месечно.\n\r\nАнкетираните са били питани да определят между отговора: щастлив съм през цялото време, през повечето време, от време на време, понякога и никога.\n\r\nДанните на Евростат се разминават със Световния индекс на щастието за 2018 г., който се оглавява от Финландия. Дания, която в европейската класация е седма е класирана втора в света, следвана от Норвегия, а Холандия е пета. Сред 10-те най-нещастни народа в света няма европейци. Южен Судан, Централно-африканската република и Афганистан са оценени като най-нещастни.\r\n ", "date": "2019.11.13", "title": "Евростат: Българите стават по-щастливи, но не и от финансите си"}
{"url": "https://www.dnes.bg/index/2019/11/13/kak-da-se-spravim-sys-zapotiavaneto-na-prozorcite-na-kolata.429438", "text": "Запотяването на прозорците не е само неприятно явление за шофьорите. Кондензирането на предния прозорец прави шофирането по-малко комфортно, дори може да стане причина за инцидент на пътя. \n\r\nВ борбата срещу запотяването има различни методи, далеч обаче не всички от тях са еднакво ефективни. Най-често, за да постигне максимален ефект, трябва да се приложат няколко мерки като 5-те, посочени в галерия в Automedia.bg.\n\r\n1. Настройка на климатичната система\n\r\nАко по прозорците започва да се появява конденз и освен това те се изпотяват от вътрешната страна, първото нещо, което трябва да направите, е да проверите настройките на климатичната система. Не трябва да забравяте и за продухването на прозорците, като насочите дефлекторите на вентилаторите в правилната посока. Ако климатичната система не се справи бързо със запотяването, ще трябва да проверите салонния филтър. Често се случва цялата система да работи лошо, само защото той вече е станал мръсен или е погълнал много влага.\n                \n                \n                \r\n\n\r\n ", "date": "2019.11.13", "title": "Как да се справим със запотяването на прозорците на колата"}
{"url": "https://www.dnes.bg/world/2019/11/13/opozicionna-deputatka-se-obiavi-za-prezident-na-boliviia.429440", "text": "Боливийската сенаторка Янине Анес, която е от опозицията, се обяви за временен президент, след като президентът Ево Моралес подаде оставка и замина в изгнание в Мексико.\n\r\nКонституционният съд на Боливия призна за законно решението на втория заместник-председател на Сената Янине Анес от опозиционната партия Демократично единство да поеме правомощията на държавен глава след оставката на президента, предаде ТАСС. \n\r\nВ постановлението на съда се казва, че тъй като необходимостта от предаване на правомощията на държавен глава е предизвикана от отсъствието на президента, за това (предаването на властта) не е необходимо нито приемане на закон, нито решение на парламента.\n\r\nОбявявайки, че поема функциите на президент, Анес обеща възможно най-скоро да бъдат произведени нови президентски избори.\n                    \n                    \n                \n                \n                \n                \r\nЦентристкият кандидат за президент Карлос Меса, който оспори резултатите от президентските избори и настояваше за втори тур, приветства в Туитър Анес като \"новия конституционен президент на Боливия\", предаде Франс прес, цитирана от БТА.\n\r\nФернандо Камачо,опозиционният водач на протестите срещу Моралес, също призна сенаторката за временен президент и призова привържениците си да спрат демонстрациите.\n\r\nБразилия каза, че признава сенатор Анес за временен президент на Боливия. Новината съобщи бразилският външен министър Ернесто Араужо.\n\r\nВенецуелският президент Николас Мадуро, съюзник на Моралес, призова боливийската армия да го възстанови на власт, защото има риск от гражданска война.\n\r\n ", "date": "2019.11.13", "title": "Опозиционна депутатка се обяви за президент на Боливия"}
{"url": "https://www.dnes.bg/index/2019/11/13/samoleten-polet-be-zabaven-12-chasa-zaradi-plyh.429439", "text": "Вътрешен полет в Индия беше забавен почти 12 часа, защото в самолета беше видян плъх точно преди излитането, съобщи ДПА.\r\n\r\nПлъхът пробягал през кабината на самолета на летището в гр. Хайдерабад рано в неделя. Полетът към Вишакапатнам веднага бил спрян. \r\n\r\nПътниците трябвало да стоят на летището, докато служители на авиолинията успеят да се справят с гризача. Самолетът бил напръскан срещу вредители и проверен за евентуални щети.\r\n\r\nНякои пътници доста се нервирали, докато чакали и започнали да правят сцени. Други приели спокойно инцидента и се забавлявали с коментари в социалните мрежи.\r\n\r\nТова не е първият случай плъх да се качи на самолет. Обикновено това става с кетъринга. През 2017 г. полет от Делхи до Сан Франциско е спрян заради гризач, когато вече самолетът се движел по пистата за излитане. \r\n/БТА/\r\n ", "date": "2019.11.13", "title": "Самолетен полет бе забавен 12 часа… заради плъх"}
{"url": "https://www.dnes.bg/blizak-iztok/2019/11/13/blokirani-ulici-i-protesti-v-livan.429441", "text": "Хиляди протестиращи блокираха снощи главни улици в Бейрут и други ливански градове, ядосани от телевизионно интервю на президента Мишел Аун, в което той каза, че съставянето на ново правителство може още да се забави. \n\r\nСпоред Аун може да е необходимо още време, за да се определи дата за консултации с ръководителите на парламентарните фракции за номинирането на нов премиер, предаде Асошиейтед прес. \n\r\nПрезидентът повтори тезата си, че за страната е най-добре да има кабинет, в който да влизат и политици, и технократи.\n\r\nПо време на протестите е бил прострелян мъж, който впоследствие е починал, съобщиха Ройтерс и Асошиейтед прес.\n\r\nСпоред вестник Ал Анба, издание на Прогресивната социалистическа партия на друзкия лидер Уалид Джумблат, загиналият е партиен функционер.\n                    \n                    \n                \n                \n                \n                \r\nОбстоятелствата, при които е загинал протестиращият, още не са ясни. Медии съобщиха, че мъжът е бил прострелян в южното предградие на Бейрут Халдех от шофьор, който се опитал да преодолее блокадата на пътя, организира от протестиращите. Но в съобщение на армията, цитирано от Ройтерс, се казва, че войник е открил огън, за да разпръсне протестиращи, които блокирали пътя.\n\r\nДжумблат, който е опонент на президента Мишел Аун, е призовал привържениците си да запазят спокойствие.\n\r\nТова е първото съобщение за смъртен случай по време на ливанските протести.\n\r\nПремиерът на Ливан Саад Харири подаде оставка на 29 октомври в отговор на безпрецедентните протести в цялата страна, започнали в средата на миналия месец. \n\r\nНедоволството избухна заради предложения за нови данъци, но бързо прерасна в призиви за оставка на кабинета и отстраняване на целия политически елит, управлявал Ливан от края на гражданската война от 1975 - 1990 г., припомня БТА.\n\r\nПротестиращите искат технократско правителство и бързи реформи за справяне с най-тежката икономическа и финансова криза, която страната е преживявала от десетилетия. Политиците обаче са разделени, включително и по въпроса дали в новото правителство да има само експерти, или и политици.\n\r\nПрезидентът Аун призова демонстрантите да се приберат по домовете, защото блокират функционирате на страната и с действията си може да изострят политическата конфронтация, имайки предвид, че през изминалите седмици имаше и демонстрации в негова подкрепа от привърженици на правителството.\n\r\nАун прикани ливанците да не бързат да теглят парите си от банките и ги увери, че депозитите им ще бъдат гарантирани. Банките трябваше да отворят вчера, след като три дни бяха затворени, но останаха затворени заради стачка на служителите си, недоволни от агресивното поведение на клиентите.\r\n ", "date": "2019.11.13", "title": "Блокирани улици и протести в Ливан"}
{"url": "https://www.dnes.bg/notifikacii/2019/11/13/neveroiatna-drama-tiim-nadvi-djokovich-v-strahotna-bitka.429442", "text": "Доминик Тийм е на полуфинал на финалния турнир на АТП в Лондон, след като в страхотен и драматичен мач победи Новак Джокович с 6-7, 6-3 и 7-6 за 2 часа и 50 минути. \n\r\nДвамата предложиха невероятен тенис, обрати и драма до последно, преди все пак австриецът да измъкне успеха. Така той продължава напред, докато Джокович ще срещне Федерер в пряка битка за второто място. \n\r\nВ първия сет двамата си размениха по един пробив, след което стигнаха до тайбрек. В него отново бяха равностойни до 5:5, след което Тийм извади топката от форхенд, а при свой сервис Джокович спечели първата част. \n\r\nПоследва обаче ранен пробив за австриеца във  втория сет, а освен това и нивото на играта на сърбина падна, така че Тийм изравни резултата. \n                \n                \n                \r\nПоставеният под №5 веднага проби и взе предимство в последния сет, но Джокович успя да се върне и да изравни при 3-3. Драмата настъпи в края, когато Тийм проби на нула и поведе с 6-5, сервирайки за мача. \n\r\nПоследваха обаче серия грешки за австриеца, който психически не издържа и помогна на Новак да доведе нещата до още един тайбрек. В него Джокович дръпна с 3:0, но Доминик направи обрат до 5:4, като имаше два сервиса. \n\r\nПри първия Тийм прати воле на линията, за да стигне до два мачбола. При първия  обаче първият сервис не влезе и Джокович оцеля. След това последва по-дълго разиграване и Новак прати удар в мрежата, за да загуби.\n\r\n\n\r\n ", "date": "2019.11.13", "title": "Невероятна драма! Тийм надви Джокович в страхотна битка"}
{"url": "https://www.dnes.bg/world/2019/11/13/jena-za-pryv-pyt-nachelo-na-bibliiata-na-finansovite-sredi.429443", "text": "Редакцията на британското финансово издание \"Файненшъл таймс\" ще бъде оглавявана от Рула Халаф. Така за първи път в над 130-годишната история на британския всекидневник, смятан за Библията на финансовите среди, жена застава начело на неговата редакция, предаде Франс прес.\n\r\nНастоящият директор на редакцията на вестника Лайънъл Барбър заемаше поста от 14 години, но обяви, че се оттегля. Досега Рула Халаф беше негова заместничка. В Тwitter Халаф написа, че е щастлива от назначението, което нарече привилегия.\n\r\nРула Халаф стана фигура номер две в редакцията на вестника през 2016 г. Преди това тя беше ръководител на отдела за международни новини. Като такава тя оглавяваше мрежа от над 100 кореспонденти и се стремеше да внесе многообразие в редакционния екип.\n                    \n                    \n                \n                \n                \n                \r\nРула Халаф е родена в Ливан и е работила като журналист в Близкия изток по времето на Арабската пролет.\n\r\n\"Файненшъл таймс\" е притежаван от японската група Никей от 2015 г. Президентът на групата Цунео Кита каза, че има пълно доверие в Рула Халаф, която ще продължи мисията на изданието, а именно да \"гарантира качествена журналистика без страх и без сервилност\".\n\r\n\"Файненшъл таймс\" има над един милион платени потребители за 2019 г. Той има голяма аудитория в лондонското Сити. През последните години изданието изрази позиции в подкрепа на по-голяма регулация на финансовия свят и на оставането на Обединеното кралство в Европейския съюз, припомня БТА. \n\r\n ", "date": "2019.11.13", "title": "Жена за пръв път начело на \"Библията на финансовите среди\""}
{"url": "https://www.dnes.bg/index/2019/11/13/receptata-dnes-salata-s-kartofi-i-bekon.429339", "text": ":\r\n1 и ½ кг картофи\r\n500 г бекон\r\n1 глава лук\r\n2 скилидки чесън\r\nзехтин\r\nЗа дресинга\r\n3 с.л. зехтин\r\n3 с.л. оцет\r\n3 с.л. дижонска горчица\r\nсол, черен пипер на вкус\r\n \r\n:\r\n \r\nСварете картофите като за картофена салата. В добре загрят тиган с няколко капки мазнина запечатайте до златисто нарязания на по-едри парченца бекон. След това го отделете в чиния върху кухненска хартия, за да отнеме излишната мазнина.\r\n \r\nВ същия тиган добавете нарязаните на ситно лук и чесън, с няколко капки зехтин, и гответе докато поомекнат. Сложете сварените картофи в купа. Прибавете към тях лука, чесъна и бекона. Овкусете с дресинга и поръсете с малко магданоз.\r\n\r\n", "date": "2019.11.13", "title": "Рецептата Dnes: Салата с картофи и бекон"}
{"url": "https://www.dnes.bg/notifikacii/2019/11/13/veneciia-e-pod-187-sm-voda-bezprecedentno-ot-53-g.429444", "text": "Бури и наводнения връхлетяха водещите туристически дестинации в Италия - Венеция, Матера и Капри, обобщават Франс прес и АНСА.\n\r\nГрадът на Каналите беше наводнен при безпрецедентното за последните 53 години покачване на нивото на водата във Венецианската лагуна. То достигна 187 сантиметра и така се доближи до историческия рекорд, поставен на 4 ноември 1966 г., когато то беше 194 сантиметра.\n\r\nОбстановката се влоши от бурния вятър с пориви от 100 километра в час вчера вечерта и от проливния дъжд. 80 процента от града се оказа наводнен, включително централния площад Сан Марко и едноименната базилика.\n\r\nКметът на града Луиджи Бруняро написа в Тwitter, че Венеция се нуждае от помощта на всички, за да се справи с онова, което е ясна последица от климатичните промени. Той обиколи с лодка площад Сан Марко, който е под метър вода. Съгражданите му пък наблюдаваха бедствието от прозорците на домовете си и следяха обстановката по интернет. \n                \n                \n                \r\nУчилищата в града са затворени. Стихията е отнела живота на най-малко един човек, починал от токов удар в наводненото си жилище.\n\r\nПокачващата се вода заля терасите на кафенетата, отнесе маси и столове по улиците. Мостчетата пред хотелите покрай Големия канал бяха пометени от вълните и клиентите, пристигащи с водни таксита, бяха принудени да влизат през прозорците на първите етажи.\n\r\nОтчетеното ниво на водата от 187 сантиметра не означава обаче, че в целия град то е едно и също. Средното ниво за града при това наводнение беше между метър и 130 сантиметра.\n\r\nУправата на базиликата Сан Марко организира наблюдение през цялата нощ, за да следи с колко се покачва водата. Според предстоятеля Пиерпаоло Кампострини подобно наводнение се е случвало само пет пъти в историята на базиликата, издигната през 828 г. и възстановена след пожар през 1063 г. Три от тези наводнения обаче са станали през последните 20 години, като последното беше миналата година, което поражда безпокойствие.\n\r\nВенеция всяка година е обхващана от феномена наречен Акуа Алта, или Висока вода. Това става през есента и пролетта. За да се защити градът от бедствието, в процес на реализация е проектът Мойсей. Работите по него започнаха още през 2003 г., но имаше много закъснения заради оскъпяването строителните дейности и злоупотреби. Проектът предвижда поставянето на 78 плаващи диги, които ще се вдигат, за да затварят лагуната в случай на покачване на водата в Адриатическо море.\n\r\nОчаква се днес високата вода да започне да намалява и градът да започне да се справя с последиците от наводнението.\n\r\nБури и наводнения връхлетяха и областта Пулия, на тока на италианския ботуш, където се съобщава за паднали електрически стълбове и дървета и за анулирани най-малко два полета от Милано до Бари. Особено засегнати са Таранто, Саленто, Спонгано. Лече също не беше подминат от лошото време.\n\r\nВ съседната област Базиликата столицата на културата Матера беше обхваната от наводнения, превърнали тесните стръмни улици в зоната на сасите -кварталите с вкопаните в скалите къщи и църкви - в кални потоци, като водата и калта нахлуха дори в някои къщи. Предната вечер в района премина и торнадо, което изкорени дървета, електрически стълбове, отнесе покриви и нанесе щети на посевите.\n\r\nОткъснати от света заради лошото време и прекъснати фериботни връзки са Еолийските острови, северно от Сицилия.\n\r\nОт предната страна на ботуша в Неапол бурният вятър повали дървета, като едното от тях падна върху автобус, в който имаше шофьор и четирима пътници.\n\r\nНа остров Капри бурният вятър нанесе щети на прочутата кула с камбанарията, от която се отчупиха фрагменти. Училищата там остават затворени.\r\n \r\n/БТА/\n\r\n ", "date": "2019.11.13", "title": "Венеция е под 187 см вода, безпрецедентно от 53 г."}
{"url": "https://www.dnes.bg/obshtestvo/2019/11/13/platformata-ihelp-obuchava-futbolisti-za-pyrva-pomosht.429445", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъздателите на онлайн платформата iHELP започват кампания за обучаване на футболисти в оказване на първа помощ. Христо Христов, основател на платформата, д-р Димитър Димов, инструктор в iHELP и Костадин Ангелов, спортен директор на ПФК \"Бистрица\" коментират темата пред .\n\r\n\"Имиджът на българския футболист трябва да се промени. В това отношение най-важен е личният пример и средата в клуба. Когато там има ценности и добро възпитание, това променя децата, които тренират към добро. Няма шанс, ако научиш как да спасяваш човешки живот, да не ти повлияе позитивно\", сподели Костадин Ангелов в студиото на \"България сутрин\".\n                    \n                    \n                \n                \n                \n                \r\nД-р Димов каза, че обучението за това как да бъде оказана помощ продължава около час, но обикновено не се получава с еднократен час. Хората се притесняват и при едно продължаващо обучение те добиват смелост да оказват помощ. \n\r\nНай-голямата грешка, коментира д-р Димов, е когато човек не прави нищо.  \n\r\n\"Има няколко елементарни техники, за да осигурим сърдечна дейност и да освободим дихателните пътища. Паниката е едно от нещата, които убиват пострадалите. Важно е човек да не губи самообладание. Освен това е важно да имаме помощници, когато спасяваме човек и чрез приложението могат да бъдат намерени такива\", допълни той.\n\r\nХристо Христов сподели в студиото, че да се създаде подобна култура във всички отбори, е голяма радост за него. \n\r\n\"Вашата медия от самото начало дава гласност на проекта и към този момент имаме 8000 активни потребители и два спасени човешки живота чрез приложението\", каза Христов пред Bulgaria ON AIR.\n\r\n ", "date": "2019.11.13", "title": "Платформата iHELP обучава футболисти за първа помощ"}
{"url": "https://www.dnes.bg/stranata/2019/11/13/35-godishen-myj-zagina-pytia-sofiia-rebyrkovo.429448", "text": "35-годишен мъж е загинал при катастрофа на пътя София - Ребърково в района на Церово, съобщи МВР, цитирано от агенция \"Фокус\". \r\n\r\nИнцидентът е станал малко след 4.00 часа тази сутрин. Мъжът е шофирал лек автомобил \"Мерцедес\", в който са се возели още двама души, които са с леки наранявания. \r\n\r\nВ катастрофата не са участвали други превозни средства, полицията изяснява причините за тежкия инцидент. ", "date": "2019.11.13", "title": "35-годишен мъж загина пътя София - Ребърково "}
{"url": "https://www.dnes.bg/video-prognoza/2019/11/13/hladno-i-vetrovito-dnes-gradusite-slizat-nadolu.429446", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес ще бъде ветровито със значителна облачност и дъждове в югозападната част от страната. Определено времето ще е доста по-хладно от вчера. Минималните температури в населените маста ще са от 8 до 13 градуса. Предиобед ще превалява над Западна България с по интензивни валежи в района на Сандански. Следобед дъждовете постепенно ще спират. Максималните температури ще бъдат от 13 до 18 градуса, по Черноморието ще стигат до цели 19-20. \n\r\nДъждовете в Пирин и в Рила ще бъдат интензивни главно предиобед, следобед ще отслабват. Над 2300м ще превали мокър сняг.  Вятърът ще бъде от юг-югоизток, над 2200м надморска височина силен със скорост до 18-20 метра в секунда, съобщава синоптикът на Владимира Илиева. \n                \n                \n                \r\nНад централните части на континента  от север на юг  се спуска облачна система,  зад която се крие мощен циклон над Централното Средиземноморие. Дъждовни облаци ще преминават и над Балканите, като главно в западната половна от полуострова валежите ще бъдат по-съществени.\n\r\n ", "date": "2019.11.13", "title": "Хладно и ветровито днес, градусите слизат надолу "}
{"url": "https://www.dnes.bg/index/2019/11/13/obvineniia-kym-sasht-shte-otprishti-li-globalnoto-zatopliane-iadrena-katastrofa.429403", "text": "Маршаловите острови са напът да станат жертва на двете най-големи заплахи за човечеството – глобалното затопляне и радиоактивните отпадъци.\r\nПод купола на остров Рунит се крият 3,1 милиона кубични фута (колкото 35 олимпийски басейна) радиоактивна почва и отпадъци, включително смъртоносни нива на плутоний.  \nМежду 1946 и 1958 година Маршаловите острови са площадка за ядрени тестове в разгара на Студената война.\r\nСъединените американски щати взривяват там 67 атомни бомби, унищожавайки цели атоли, издълбавайки  кратери в плитките лагуни и гонейки стотици хора от домовете им. САЩ провели на островите и няколко биологични теста и изоставили близо 130 тона радиоактивна почва от тестовата площадка в Невада.\r\n                \n                \n                Всички тези опасни вещества те покрили с огромен купол.\r\nНо сега този ковчег, който местните наричат \"Гробницата\", е изправен пред риск. Заради глобалното затопляне водите на Тихия океан подкопават островите. С всяка година те навлизат по-навътре и навътре в брега и заплашват \"Гробницата\" от срутване. Ако това се случи, тоновете радиоактивни отпадъци ще се разлеят в океана. \r\nОсъзнавайки проблема, властите на Маршаловите острови веднага пишат до Вашингтон за помощ. Но САЩ отказват да се намесят. Според тях щом \"Гробницата\" се намира на Маршаловите острови, тя е тяхна отговорност.\r\n\"Чудя се как така купола е наш? Не го искаме. Не сме го построили. Боклукът вътре не е наш, техен е\", казва Хилда Хейн, президент на Републиката на Маршаловите острови.\r\n\"САЩ са виновни за ядрените тестове тук, а техните емисии са допринесли повече за глобалното затопляне от тези на всяка друга страна\", казва Майкъл Джерад, юрист в правната школа на Колумбийския университет.\r\nСпоред данните на Los Angeles Times, около островите често срещани са измирането на корали и риби, болестите и епидемиите, а много от жителите им имигрират заради неясното бъдеще на родината им. Те също така получават достъп до документи, които разкриват, че американските власти не са споделили на своите колеги на островите, че ще изпратят там тези 130 тона радиоактивна почва.\r\nВластите на Маршаловите острови са категорични, че Америка не поема пълна отговорност за паниката на нацията. САЩ не поемат отговорност и за екологичната катастрофа пред която са изправени островите.  \r\nСпоред изследване, публикувано от Колумбийския университет тази година, замърсяването на някои части от атолите по-голямо от това в Чернобил и Фокушима.\r\nСпоред документите, които  Los Angeles Times откриват, САЩ е трябвало да платят 2,3 милиарда долара компенсация, отсъдени от Ядрения трибунал. Но отказват и превеждат по сметката на колегите си от Маршаловите острови едва 4 милиона долара. По думите на Карън Стюарт, посланик на САЩ на атолите, близо 1 милиард долара са били преведени, а Америка не спира да компенсира държавите, засегнати от ядрените тестове.\r\nНа 1 март 1954 година САЩ детонира най-голямата ядрена бомба на островите с мощност 15 мегатона. Веднага след това радиоактивен дъжд вали върху жителите на Маршаловите острови.\r\n\"Нямаше и три години и жените на островите започнаха да раждат деца, които приличаха все по-малко на хора“, казва една от жителките на Маршаловите острови пред лидерите на САЩ десетилетия по-късно, за привлече тяхното внимание към проблемът. Родилните аномалии вече са толкова чести там, че хората имат различни думи с които да ги опишат, сред които са \"дяволчета“, \"деца медузи“, \"гроздови бебета“ и \"марлинс“.\r\nДо края на века ужасът е напът да се повтори. Всяка година нивото на морското равнище се покачва. Рано или късно, \"Гробницата“ ще бъде поставена под такъв натиск, че ще се пропуква. Водата от прииждащият океан ще навлизе през пукнатините и ще завличе ядрените отпадъци обратно в морето.\r\nАмериканските експерти отричат подобен развой на събитията. Според тях жителите на Маршаловите острови няма от какво да се притесняват.\r\n\"Не бихме могли да си представим, че Америка би взела такова решение, ако ролите бяха обърнати. Но някак най-богатата държава в света не може да намери политиката и волята да помогне на една бедна, малка държава, която пожертва много в името на американската сигурност. Властите в САЩ не пропускаха да отбележат, колко са важни тестовете за изхода от Студената вода, но пропуснаха да изразят своята благодарност към народа на Маршаловите острови“, казва ядреният историк Алекс Уеллерстейн.\r\nСпоред кореспонденцията един от американските генерали категорично е заявил още при строежа на купола, че ако той някога падне, САЩ трябва да поеме пълната отговорност за възстановяването му.", "date": "2019.11.13", "title": "Обвинения към САЩ: Ще отприщи ли глобалното затопляне ядрена катастрофа?"}
{"url": "https://www.dnes.bg/sofia/2019/11/13/kola-i-avtobus-se-sblyskaha-na-k-velichkov-i-slivnica.429452", "text": "Катастрофа между лек автомобил и автобус е станала на кръстовището на бул. „Константин Величков“ и бул. „Сливница“, съобщи \"Фокус“. \r\n\r\nПри инцидента няма пострадали. \r\n\r\nКатастрофата е станала около 8.20 часа. Нанесени са материални щети по двете превозни средства. \r\n\r\nДвижението в района не е затруднено.", "date": "2019.11.13", "title": "Кола и автобус се сблъскаха на \"К. Величков\" и \"Сливница\""}
{"url": "https://www.dnes.bg/sofia/2019/11/13/dve-versii-za-incidenta-s-tramvaia-problem-sys-strelkata-ili-skorost.429447", "text": "Жената, която вчера беше блъсната от трамвай в столицата е без опасност за живота. Тя е настанена в „Пирогов”  със счупен крак.\n\r\nМалко преди 12:30 ч. мотриса, движеща се в посока ул. \"Алабин” към Съдебната палата, дерайлира и удря жената.\n\n\r\nРаботи се по две версии за инцидента – повреда в стрелката, която определя посоката на движение и несъобразена скорост, която е 10 км/ч.\n\r\nИнж. Иво Василев от Столичен електротранспорт обясни пред bTV, че стрелката, която е с автоматичен режим на отваряне, е в пълна изправност. Той обясни, че ватманката на трамвая не е успяла да задейства автоматично стрелката.\n                    \n                    \n                \n                \n                \n                \r\nПо думите на Василев жената е била в шоково състояние и не е могла да обясни какво точно се е случило. Експертът заяви, че се е наложило тя да слезе от трамвая и ръчно да манипулира стрелката.\n\r\nИнженерът подчерта, че в стрелката е имало пясък, който се пуска от спирачните системи на мотрисите при буксуване.\n\r\n\"В стрелката е имало пясък, който е трябвало да бъде почистен, преди стрелката да бъде отворена. Жената най-вероятно е помислила, че стрелката е отворена. При тръгването механизмът се разцепва, което води до дерайлирането”, изтъкна той.\n\r\nТепърва предстоят експертизи, които ще покажат дали ватманката има вина за инцидента и дали съответната стрелка е работела.", "date": "2019.11.13", "title": "Две версии за инцидента с трамвая: Проблем със стрелката или скорост?"}
{"url": "https://www.dnes.bg/health/2019/11/13/5-polzi-za-zdraveto-ot-magneziia.429411", "text": "Всеки минерал е важен за здравето. Магнезият е един от незаменимите минерали, които участват в голям брой процеси в тялото. Той лесно се губи, за съжаление, което може да повлияе на редица системи и функции.\r\nНай-добрите източници на магнезий са листните зеленчуци, ядките, пълнозърнестите храни, бобовите растения, грахът, соевите зърна, бананите, черният шоколад, тиквеното семе. За да повишите нивата си на магнезий, наблегнете на тези храни. При някои хора се налага допълнителен прием на добавки с магнезий, но това следва да бъде консултирано с лекар.\r\nКои са ползите от магнезия, заради които храните, богати на него, заслужават централно място на трапезата?\r\n\r\n                    \n                    \n                \n                \n                \n                Ако сте с наднормено тегло, страдате от хормонални проблеми или имате в семейството си болен от диабет близък, магнезият ще ви помогне да намалите риска от развитие на болестта при вас. Наблягането на магнезия в диетата намалява риска от диабет и инсулинова резистентност с до 17%, сочат набор от изследвания от 2016 година, за които сайтът thehealthy.com споменава. Друго изследване от 2019 година, публикувано в списание Nutrients констатира, че приемащите магнезий в продължение на 3 месеца имат по-добра инсулинова чувствителност на клетките и по-нисък риск от диабет.\r\n\r\nПовечето хора знаят, че калцият и витамин D са най-важните за здравината и плътността на костите. Магнезият обаче е не по-малко важен и ефективен в борбата с остеопорозата. Този минерал участва в изграждането, заздравяването и уплътняването на костното вещество.\r\n", "date": "2019.11.13", "title": "5 ползи за здравето от магнезия "}
{"url": "https://www.dnes.bg/sofia/2019/11/13/chasti-ot-stolicata-ostavat-bez-voda-v-chetvyrtyk-14-noemvri.429460", "text": "\"Софийска вода\" временно ще прекъсне водоснабдяването в някои части на столицата\n\r\nНа 14 ноември 2019 г. (четвъртък), във връзка с изграждане на уличен водопровод на бул. \"Д-р Петър Дертлиев“ жк. \"Люлин“ 5 се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: бл. 546 А, бл. 546 Б, бл. 546 В, бл. 561, бл. 562, бл. 563, бл. 564, бл. 565\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бл. 546В ъгъла с бл. 565.\n\r\nНа 14 ноември 2019 г. (четвъртък), във връзка с изграждане на сградно водопроводно отклонение на ул. \"Горски пътник“ жк. \"Лозенец“ се налага спиране на водоподаването от 10:00 до 18:30 часа на клиентите на \"Софийска вода\", живеещи в района на: ул. \"Горски пътник“ от бул. \"Черни връх“ до ул. \"Милевска планина“\n                    \n                    \n                \n                \n                \n                \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Горски пътник“ ъгъла с ул. \"Милевска планина“.\n\r\nНа 14 ноември 2019 г. (четвъртък), във връзка с изграждане на сградно водопроводно отклонение на ул. \"Обзор“ кв. \"Горна баня“ се налага спиране на водоподаването от 10:00 до 13:00 часа на клиентите на \"Софийска вода\", живеещи в района на: ул. \"Обзор“ от №12 до №34\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Обзор“ ъгъла с ул. 647. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.13", "title": "Части от столицата остават без вода в четвъртък, 14 ноември"}
{"url": "https://www.dnes.bg/crime/2019/11/13/avtobus-i-kola-sa-se-udarili-vyv-varna-chetirima-sa-postradali.429472", "text": "Четирима души са пострадали в катастрофата на Аспаруховия мост във Варна, съобщи Ивана Милева, говорител на полицията в града.\r\nСигналът за инцидента е бил подаден в 8.20 часа тази сутрин. Съобщено е за катастрофа между автобус на градския транспорт и лек автомобил, който по първоначална информация е бил аварирал.\r\nВследствие на удара са пострадали четирима души, от които трима пътници в автобуса и шофьорът на лекия автомобил.\r\nТе се отведени в болница, като са били контактни. Няма данни шофьорът на автобуса да е сред пострадалите. Милева обясни пред \"Фокус\", че причините за инцидента се изясняват.\r\nТрафикът по Аспаруховия мост, в посока кв. \"Аспарухово\" и магистралата е силно затруднен, образувала се е километрична опашка.", "date": "2019.11.13", "title": "Автобус и кола са се ударили във Варна, четирима са пострадали"}
{"url": "https://www.dnes.bg/index/2019/11/13/vreme-za-kultura-nosht-na-teatrite-za-sedmi-pyt-v-bylgariia.429487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С мотото \"Ти променяш играта. Играта променя теб“ повече от  1500 творци от 18 града се подготвят за следващата наситена и вълнуваща \"Нощ на театрите\".\r\nСъбитието се провежда за седми път, както в България. Публиката не спира да расте и да става по-голяма. Така и в други евроипейски градове.\r\nТова, което правим, генерира огромен интерес не само в нашата гилдия, а и сред хора, които не са част от нея, посочиха за \"България сутрин\" Мария Панайотова, организатор, и Антон Угринов, режисьор и преподавател в НАТФИЗ.\r\nТовъ събитие подпомага театралното изкуство, целта ни е да вкараме младите хора в театъра, да видят колко невероятно е това изкуство и колко труд стои зад него, каза пред Панайотова.", "date": "2019.11.13", "title": "Време за култура: Нощ на театрите за седми път в България"}
{"url": "https://www.dnes.bg/world/2019/11/13/molbite-za-ubejishte-v-belgiia-pak-na-nivata-ot-2015-g.429467", "text": "Броят на молбите за убежище, подадени през октомври в Белгия, се е върнал до равнището от 2015 г., съобщават местни медии.\n\n\n\r\nВ последните месеци се наблюдава постоянно увеличение в бройката на заявленията за получаване на международна закрила. Основно молби внасят граждани на Афганистан, Сирия и Салвадор, се уточнява в съобщенията.\n\r\nПреди четири години, когато кризата с мигрантите бе най-тежка, на месец Белгия приемаше по около 5000 молби за убежище. За последния месец се наблюдава увеличение от 10 процента на броя на внесените искания, пише БТА.\n\r\nМедиите съобщават също, че белгийската прокуратура е започнала разследване за престъпление по расови подбуди за причиняването на пожар в бъдещ център за мигранти край границата с Германия и Холандия. Посочва се, че докато сградата е горяла, зяпачи са ръкопляскали.\n                    \n                    \n                \n                \n                \n                \r\nПостройката се предвиждаше да приема стотина мигранти, докато чакат решение по молбите им за закрила. Местните власти са настояли за засилено полицейско присъствие около друг подобен център надалеч от изгорялата преди дни сграда.", "date": "2019.11.13", "title": "Молбите за убежище в Белгия пак на нивата от 2015 г. "}
{"url": "https://www.dnes.bg/eu/2019/11/13/magistrala-v-ispaniia-ostava-blokirana-ot-separatisti.429497", "text": "Автомагистралата АП7, свързваща Франция и Испания, продължава да е блокирана близо до Жирона в Испания от каталунски сепаратисти, които вчера и онзи ден я бяха блокирали при границата между двете страни, преди да бъдат разпръснати, предадоха Франс прес и Асошиейтед прес.\r\n\r\nКадри на испанската телевизия показват десетки души на пътното платно в района на Сант Грегори в провинция Жирона, която е сепаратистка крепост. Издигнати са барикади от дървесни стволове и метални ограждения от магистралата.\n\n\r\nДемонстрантите протестират срещу осъждането на затвор в средата на октомври на девет каталунски сепаратистки лидери за ролята им в опита за отцепване на Каталуния от Испания през 2017 г.\r\n\r\nПрисъдите предизвикаха множество протести, някои от които прераснаха в насилие, в Барселона и други каталунски градове, припомня БТА.\r\n\r\n\r\n ", "date": "2019.11.13", "title": "Магистрала в Испания остава блокирана от сепаратисти"}
{"url": "https://www.dnes.bg/temida/2019/11/13/osydiha-trima-imaniari-tyrsili-cennosti-v-raiona-na-iakoruda.429494", "text": "Присъди за иманярство получиха трима мъже от Белица и Банско. Състав на Окръжен съд - Благоевград с председател Росица Бункова призна тримата за виновни за търсене на археологически обекти без съответно разрешение, съобщава „“.\n\r\n\r\nИ.Д.Д. от Банско получи 1 година условно с 3 години изпитателен срок и глоба в размер на 5 хил. лв, М.А.Ч. от Белица получи 6 месеца условно, с 3 години изпитателен срок, а А.Т.А. също от Белица бе осъден на 10 месеца \"пробация\".\r\n\r\nПрез месец май 2016 г. в местността \"Миланица\" край Якоруда, с лопати и металотърсачи тримата са търсили археологически предмети. В домовете им са открити уреди за търсене на археологически обекти, както и археологически цености като накити и монети от различни епохи.\r\n\r\nПрисъдата може да се обжалва или протестира пред Софийски апелативен съд.\r\n ", "date": "2019.11.13", "title": "Осъдиха трима иманяри, търсили ценности в района на Якоруда "}
{"url": "https://www.dnes.bg/blizak-iztok/2019/11/13/shestima-palestinci-ubiti-pri-nov-izraelski-obstrel-na-gaza.429491", "text": "Шестима палестинци бяха убити тази сутрин при нови израелски удари по Ивицата Газа, след като оттам бяха изстреляни нови ракети и снаряди по Израел. Това съобщи Франс прес, като се позова на палестинските здравни власти, информирали по-рано днес за други двама загинали.\n\r\nС това стават общо 18 палестинците, убити от вторник насам при израелски операции, насочени срещу въоръжената групировка Ислямски джихад в Ивицата Газа. \n\r\nСред жертвите са висш командир на групировката и неговата съпруга, убити при прецизен въздушен удар по дома им в Ивицата Газа вчера.\n\n\r\nДнес израелската военна авиация обстрелва отново позиции на Ислямски джихад. Преди това от Газа бяха изстреляни ракети по израелска територия и жителите на градовете Нетивот и Ашкелон бяха разбудени от воя на сирените, алармирали за приближаващи ракети, предаде БТА.\n                    \n                    \n                \n                \n                \n                \r\nИзраелската армия съобщи, че над 250 ракети и минометни снаряди са изстреляни от Газа по израелски населени места от началото на новата ескалация на напрежението вчера. Голяма част от тях са прехванати от израелската система за противовъздушна отбрана \"Железен купол\". Днес училищата в израелските населени места близо до границата с Газа остават затворени.\n\r\nПалестински радикални бойци пък твърдят, че са успели да поразят израелски танк на границата с Газа, предаде ТАСС, като се позова на \"Скай Нюз Арабия\".", "date": "2019.11.13", "title": "Шестима палестинци убити при нов израелски обстрел на Газа"}
{"url": "https://www.dnes.bg/sofia/2019/11/13/vitoshka-e-sred-50-te-nai-skypi-ulici-v-sveta.429495", "text": "Столичният булевард „Витоша“, известен сред жителите на града като „Витошка“, се изкачи в класация за най-скъпите улици в Европа според листа на американска компания за недвижими имоти.\n\n\n\r\nС месечен наем от 56 евро за квадратен метър софийската търговска улица достигна 46-о място в проучването, придвижвайки се с едно място по-нагоре спрямо миналогодишното класиране.\n\r\nИзследването обхваща 448 търговски дестинации в 68 страни по света, предаде БНР.\n\r\nЗа последната година наемните цени на магазините на бул. „Витоша“ са нараснали с 12%, което затвърждава присъствието на булеварда в Топ 50 на най-скъпите търговски зони в света. Други балкански столици в извадката са Белград с „Кнеза Михаила“ на 36-а позиция с 90 евро/кв. м месечен наем и Загреб с улица Ilica - на 40-а позиция с наем от 75 евро/кв. м. Румънската столица Букурещ остава на 49-о място с Calea Victoriei и месечен наем от 50 евро/кв. м.\n                    \n                    \n                \n                \n                \n                \r\nВ Европа най-скъпата търговска локация остава New Bond Street в Лондон с месечен наем, равняващ се на 1352 евро/кв. м. Следват я Avenue des Champs Elysees в Париж с 1166 евро/кв. м и Via Montenapoleone в Милано с 1142 евро/кв. м.\n\r\nСред източноевропейските столици най-високи цени на търговските площи поддържа Прага с 235 евро/кв. м месечен наем и 18-а позиция в класацията.\n\r\nНай-скъпата търговска улица в света за поредна година е Causeway Bay в Хонконг с месечен наем равен на 2164 евро/кв. м. Втората позиция е за Ню Йорк с горната част на 5th Avenue и цена, равняваща се на 1775 евро/кв. м.\n\r\nСпоред авторите на доклада резултатите от новото издание на класацията са окуражаващи и показват устойчиво търсене на площи на първокласни търговски локации в световен план.", "date": "2019.11.13", "title": "\"Витошка\" е сред 50-те най-скъпи улици в света "}
{"url": "https://www.dnes.bg/notifikacii/2019/11/13/zdraveopazvaneto-ne-pazi-nai-uiazvimite-bolni-dokoga.429454", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Народните избраници се заеха с обсъждането на т.нар малки бюджети на Здравната каса и общественото осигуряване, които бяха приети вчера на първо четене. Както винаги се чуха критики от опозиционни партии и към двете финансови рамки. От ДПС приеха предложените промени в сектор здраве като: нов бюджет със стари затлачени проблеми и отдалечаване от реформата.\n\n \n\r\nОт БСП също изразиха песимизъм, че медицинските специалисти ще бъдат адекватно заплатени с новия бюджет, а от ГЕРБ защитиха предложенията си с вяра във всеобхаватния здравен пакет и сериозно нарастналия мащаб на парите за здраве. \n                \n                \n                \r\n\"Системата е затлачена, никой не казва каква точно реформа трябва да се направи, диспропорциите са огромни. Наливането на пари в системата не може да доведе до резултати\", каза в \"България сутрин\" бившият министър на здравеопазването и председател на УС на Асоциацията на лицензираните дружества за доброволно здравно осигуряване Мими Виткова. \n\r\nПо думите ѝ с доплащането сега се наказва най-уязвимият по веригата - болният човек. Не е нормално хора с доходи 7000 лв. на месец да имат платени изцяло здравни осигуровки, а човек с минимална заплата да доплаща. \n\r\n\"Ние не знаем кое колко струва в здравеопазването. Пациентът иска, когато боледува, да не му се налага да събира пари - трябва да помислим за по-справедливо разпределение. Конторолът в системата е нулев, министърът го вижда и проверките са с нулев резултат\", подчерта още тя. \n\r\n\"Колкото и неправилно да харчим парите, това са 15% отгоре, което е положителна крачка. Каквато и реформа да се прави, тя иска малко по-голямо количество средства\", посочи за  д-р Спас Спасков, бивш директор на болница \"Пирогов\". \n\r\nПо думите му нормално е да се искат още пари от болници, лекари, разпределението на парите било на принципа за всички по малко. Контролът пък можело да е по-сериозен.", "date": "2019.11.13", "title": "Здравеопазването не пази най-уязвимите болни, докога?"}
{"url": "https://www.dnes.bg/usa/2019/11/13/spektakyl-vyv-vashington-izslushvaniiata-za-impiichmynt-na-trymp.429457", "text": "Днес във Вашингтон започва голям политически спектакъл - първите открити изслушвания на ключови свидетели по разследването за импийчмънт на президента Доналд Тръмп, предаде Франс прес. Тръмп вече определи изслушванията като \"маскарад\" и се зарече да потърси реванш на изборите догодина.\n\r\nСедмици наред при закрити врата в продължение на часове бяха изслушани в Конгреса ключови свидетели по случая. Сега първи ще говори американският шарже д'афер в Киев Бил Тейлър, който беше и един от изслушаните при закрити врата. Изслушването му ще бъде пред комисията по разузнаване в Камарата на представителите. Демократите не са го избрали случайно. Неговите показания през октомври бяха сред онези, които най-силно затвърдиха подозренията за шантаж на Тръмп спрямо Украйна.\n                    \n                    \n                \n                \n                \n                \r\nТази фаза на публични изслушвания показва, че демократите се доближават до края на разследването си, за да съставят обвинително досие за импийчмът срещу милиардера.\n\r\nПодобна процедура не е имало в САЩ от над 20 години. Предната беше \"аферата Люински\", засегнала президента демократ Бил Клинтън, припомня БТА.\n\r\nДемократите обвиняват президента Тръмп, че е злоупотребил с президентските правомощия, като е упражнил натиск над Украйна заради своите собствени изборни интереси. В центъра на аферата е телефонният разговор на Тръмп с украинския президент Володимир Зеленски на 25 юли. Тогава Тръмп поискал от украински си колега да насочи вниманието си върху бившия вицепрезидент на САЩ, демократа Джо Байдън, който е в добри позиции да се изправи срещу него на президентските избори догодина. \n\r\nПодозира се, че Тръмп по това време е обвързал размразяването на американска военна помощ за Украйна в размер на 400 милиона долара с открито обявяване от Киев, че ще разследва по-специално бизнес делата на сина на Байдън - Хънтър, работил от 2014 г. до 2019 г. в голяма украинска газова компания. Белият дом определи това като клевета и отказа да сътрудничи на разследването. Тръмп го нарече на няколко пъти \"лов на вещици\" и дори веднъж каза, че става дума за \"опит за държавен преврат\".\n\r\nРепубликански членове на комисията по разузнаването поискаха, но без успех, да свидетелства открито и Хънтър Байдън, както и анонимният разобличител, извадил наяве цялата афера.\n\r\nПо време на разследването разказите на дузина представители обрисуваха паралелна дипломация спрямо Киев, водена от личния адвокат на Доналд Тръмп - Руди Джулиани. Тази паралелната дипломация спрямо Украйна е породила безпокойство и освен разобличителят и редица дългогодишни дипломати в САЩ са предупредили своите началници.\n\r\nСлед Тейлър комисията по разузнаването ще изслуша Джордж Кент, високопоставен представител от Държавния департамент, специалист по Украйна. В петък ще бъде изслушването на бившата посланичка на САЩ в Киев Мари Йованович, внезапно отстранена от поста си през пролетта, след като е била обект на враждебна кампания, водена от Джулиани.", "date": "2019.11.13", "title": "Спектакъл във Вашингтон: Изслушванията за импийчмънт на Тръмп"}
{"url": "https://www.dnes.bg/teatar/2019/11/13/posledno-sbogom-blizki-i-kolegi-se-prostiha-s-pavel-vasev.429500", "text": "\n Роднини, колеги и приятели изпратиха режисьора Павел Васев. Поклонението бе в Народен театър \"Иван Вазов\", където Васев бе дългогодишен директор - от 2009-та до началото на 2015 г. \n\r\nСлед пенсионирането си Васев стана изпълнителен директор на  Националния филмов център до провеждането на конкурс.\r\nПавел Васев си отиде на 68-годишна възраст. Той бе ръководител на Българския културен център в Москва и председател на комисията за култура в парламента при Вежди Рашидов.\r\nСъщо така е носител на национални и международни награди за  документално кино. Отличен е и с орден  \"Кирил и Методий\" - първа степен.\r\n                    \n                    \n                \n                \n                \n                Здравословното състояние на Павел Васев се влоши в началото на годината, когато претърпя инсулт. От тогава той бе лекуван в московска болница, но остана в будна кома. През май тази година режисьорът бе върнат в България с правителствения Фалкон и екип на \"Пирогов\".\r\nСред хората, които отидоха да се простят с него бяха Вежди Рашидов, Илка Зафирова, Владимир Пенев, Деян Донков, Стефан Мавродиев, Георги Чапкънов, Иван Тенев, Теди Москов, Йорданка Христова, Ивайло Знеполски и др.", "date": "2019.11.13", "title": "Последно сбогом! Близки и колеги се простиха с Павел Васев"}
{"url": "https://www.dnes.bg/politika/2019/11/13/nov-shef-na-kpkonpi-kandidaturi-oshte-ne-sa-obsyjdani.429499", "text": "В ГЕРБ не е обсъджана темата за бъдещ председател на КПКОНПИ, обяви шефката на парламентарната група Даниела Дариткова във връзка с информацията, че Сотир Цацаров ще оглави КПКОНПИ. \n\r\n\"Не са обсъждани още кандидатури. Срокът не е изтекъл. Предстои. Тогава ще може да видите кои са предложените кандидати\", каза още Дариткова.\n\n\n\r\nПо-рано днес и председателят на Комисията за борба с корупцията, конфликт на интереси и парламентарна етика Борис Ячев заяви, че няма официално постъпило нито едно предложение за шеф на КПКОНПИ. \n\r\n\"Прочетох за тази информация. Няма до този момент официално постъпило нито едно предложение от народен представител, от група народни представители или политическа партия в парламента за шеф на КПКОНПИ\", каза Ячев. \n                    \n                    \n                \n                \n                \n                \r\nНа въпрос дали Сотир Цацаров би бил подходящ кандидат, Ячев обясни, че не може да обсъжда качества на кандидат, който не е предложен. Ячев обърна внимание, че не е участвал в преговори и не знае за такива за поста шеф на КПКОНПИ. \n\r\n\"ПГ на \"Обединени патриоти\" не е търсена за кандидатура на шеф на КПКОНПИ, нито за евентуална такава. Все пак срокът е другата сряда\", допълни още Ячев. \n\r\nНародният представител заяви, че в НФСБ не са обсъждали кандидатура. \"Нормално е да бъде предложена от най-голямата политическа сила. Ако няма такива предложения, най-вероятно тогава ще коментираме в рамките на \"Обединени патриоти\". На този етап не сме обсъждали кандидатура и имена\", допълни още Борис Ячев. \n\r\nТой изтъкна, че кандидатът за председател на Антикорупционната комисия може да бъде предложен и само от отделни народни представители, не от цяла парламентарна група. На въпрос дали смята в лично качество, че Сотир Цацаров е подходящ за тази кандидатура, Ячев обясни, че той формално отговаря на условията.\n\r\n\"Ако утре постъпи номинация или ако днес след обяд, след един час постъпи номинация може да бъде обсъждан. Не е необходимо да има и такова междупарламентарно или политическо обсъждане, тъй като след като влезе по процедура има още 14-дневен срок, в който се проверяват документи\", уточни още Ячев. \n\r\n ", "date": "2019.11.13", "title": "Нов шеф на КПКОНПИ? Кандидатури още не са обсъждани"}
{"url": "https://www.dnes.bg/notifikacii/2019/11/13/chernata-smyrt-pak-e-tuk-dvama-s-chuma-v-kitai.429496", "text": "Властите в Китай обявиха, че двама души са лекувани от чума. Това е вторият път, в който болестта, причинила една от най-смъртоносните пандемии в историята на човечеството, се завръща в този регион. През май двойка от Монголия разви бубонна чума, след като изяде суров бъбрек от мармот. И мъжът и жената починаха.\r\nНовите пациенти са също от китайската провинция Монголия. Те са били диагностицирани с пневмонична чума от доктори в столицата Пекин. Властите са взели нужните карантинни мерки.\r\nЧумата се причинява от бактерия, която се предава от бълхи или заразени животни. Тя се развива в три различни форми – бубонна чума, която засяга и подува лимфните възли, септицемична чума, която заразява кръвта и пневмонична чума, която поразява белите дробове.\r\nКитайските пациенти са заразени с най-опасния от трите вида. Ако не се лекува,  пневмоничната чума винаги е фатална, според СЗО.\r\nПрез Средновековието пандемия от чума в Европа убива близо 50 милиона души. От тогава човечеството е изобретило антибиотици, които могат да лекуват всякакви инфекции, стига да бъдат хванати на време. Но чумата не си е отишла. Напротив – в последните години се завръща.\r\nОт 2010 до 2015 година повече от 3248 случая са били регистрирани в света. За 584 души изходът е бил фатален. С най-много заболели са държавите Конго, Мадагаскар и Перу. В САЩ има няколко случая всяка година. През 2015 г. двама души умират от чума в Колорадо.  Заболелите през 2016 г. са били 8.\r\nПрез последните 20 години са били регистрирани 50 хил. случаи на чума, което накара СЗО да я обяви за завръщаща се болест.", "date": "2019.11.13", "title": "Черната смърт пак е тук: Двама с чума в Китай"}
{"url": "https://www.dnes.bg/zvezdi/2019/11/13/djon-ledjynd-nai-seksi-myj-za-2019-g.429492", "text": "Джон Леджънд бе обявен за най-секси мъж на планетата от светското списание \"People\".\r\nМиналата година признанието беше получено от Идрис Елба, а носители на тази \"награда\" са и Скалата, и бившият футболист Дейвид Бекъм.\r\n \r\n40-годишният певец каза, че това е чест за него, но смята, че така към него ще бъде привлечено излишно внимание.\r\n\"Всеки ще се вглежда в мен обстойно, за да определи дали съм достатъчно секси, за да нося тази титла. А и следвам по стъпките Идрис Елба, което не е честно и не е добре за мен\", разкри Джон пред списанието.\r\n \r\n", "date": "2019.11.13", "title": "Джон Леджънд - най-секси мъж за 2019 г."}
{"url": "https://www.dnes.bg/zvezdi/2019/11/13/pojarite-v-avstraliia-opustoshiha-imot-na-rysel-krou.429516", "text": "Провинциален имот на актьора и носител на \"Оскар\" Ръсел Кроу е пострадал от пожарите, които опустошават източното крайбрежие на Австралия, предаде БТА, позовавайки се на Ройтерс.\r\nПетдесет и пет годишният Кроу е публикувал в Twitter видео и снимки, показващи засегнатия му от огнената стихия дом в североизточната част на щата Нов Южен Уелс. Актьорът пише, че пожарът е унищожил две постройки в имота му. Животните, които отглежда, не са пострадали. Кроу изразява и съпричастността си към обитателите на засегнатия район.\r\nВъпреки щетите, Ръсел Кроу споделя, че като цяло се чувства късметлия. По-рано актьорът потвърди, че се намира извън Австралия, както и че семейството му е на безопасно място с приятели.\r\n                    \n                    \n                \n                \n                \n                Горските пожари са обичайна и смъртоносна заплаха по време на горещия летен сезон в Австралия, но тази година в резултат на продължителната суша се разразиха по-рано.\r\n \r\n ", "date": "2019.11.13", "title": "Пожарите в Австралия опустошиха имот на Ръсел Кроу"}
{"url": "https://www.dnes.bg/obshtestvo/2019/11/13/goranov-prez-biudjeta-ne-se-praviat-reformi-no-moje-da-se-harchi-smisleno.429509", "text": "Финансовият министър Владислав Горанов заяви пред депутатите, че ниската  задлъжнялост и балансираният  бюджет са най-добрият буфер срещу кризата.\r\nТой изтъкна, че през бюджета не се правят реформи, представяйки параметрите за догодина пред Народното събрание. \n\n\"Очакванията   самата фискална рамка да извършва структурни реформи, е твърде  амбициозно. От  всеки един колега министър обаче зависи тази своеобразна  годишна програма да  бъде така добре изпълнена от техните  администрации, че българските граждани да  виждат смислена реализация на  всеки един изхарчен лев, събран от техните данъци\", каза той.\r\n                    \n                    \n                \n                \n                \n                Държавният   бюджет се обсъжда в пленарната зала на първо четене. Той е последният  от трите  бюджетни документа, формиращи консолидираната фискална  програма за догодина.  Вчера пленарната зала одобри на първо четене  останалите два - бюджетите на  Здравната каса и на Държавното обществено  осигуряване, предаде БНР.\r\nЗа първи път от 11 години насам консолидираната програма излиза на  нулево салдо -  т.е. догодина държавата ще събере и ще изхарчи една и  съща сума - близо 47  млрд. лева.\r\nВъв  финансовата рамка е  заложено през 2020 г. икономиката да отбележи ръст от 3,3 на  сто,  безработицата да продължи да спада, а ръстът на инфлацията да се забави.   Най-сериозният риск пред осъществяването на прогнозата е  неблагоприятната  външна среда.\r\nПовече пари  ще има за  здравеопазване, образование и политика по доходите. В бюджетната  сфера  ще има увеличение на заплатите с 10%, а за педагогическия персонал със   17%.\r\nПрез  2020  година се предвижда възможността за изтеглянето на нов дълг от 2,2  млрд. лева,  което е и един от буферите в бюджета.\r\nОчаква се  общата  задлъжнялост на страната ни да се намали, като за първи път дългът ще   бъде под 20% от БВП, който догодина ще надхвърли 126 млрд. лева.\r\nДо  момента  депутатите имаха възможност да се запознаят единствено със  становището на Висшия  съдебен съвет. ВСС отхвърли на свое заседание  предложения от правителството  документ и представи свой вариант.\r\nФинансовият  министър призовава общините  да увеличат имотния данък. Промяната на местните  данъци и такси не  предполага и новости в облагането на доходите. Преките и  косвените  данъци догодина няма да се променят.\r\nОт  своя  страна лидерът на БСП Корнелия Нинова обвини управляващите, че  гледат на  бюджета като на \"счетоводна сметка\". Тя обяви, че между първо  и второ четене  левицата ще внесе алтернативен бюджет, защото това е \"бюджет на застоя\".", "date": "2019.11.13", "title": "Горанов: През бюджета не се правят реформи, но може да се харчи смислено!"}
{"url": "https://www.dnes.bg/stranata/2019/11/13/psihichno-bolen-myj-ubi-maika-si-v-plovdiv.429530", "text": "27-годишен психично болен мъж е убил майка си след семеен скандал в пловдивския квартал „Тракия“, съобщава полицията в града.\n \r\n\r\nПолицията се отзовала на сигнал от съседите в блока, които се оплакали от неприятна миризма. След проведена проверка полицейските инспектори открили 59-годишната жерта със следи от насилие по тялото. \r\n\r\nСинът е напраивл пълни самопризнания. Мъжът разказал, че преди два дни  се скарал с майка си и това довело до убийството. \r\n\r\nЗадържан е за срок до 24 часа. По случая е образувано досъдебно производство.", "date": "2019.11.13", "title": "Психично болен мъж уби майка си в Пловдив "}
{"url": "https://www.dnes.bg/business/2019/11/13/ivan-papazov-razvivame-vryzkata-mejdu-rodnoto-zemedelie-i-produkti-s-dobavena-stoinost.429533", "text": "VP Brands International спечели поредното си бизнес отличие от конкурса \"Мистър и Мисис Икономика\" 2019. Изпълнителният директор и председател на Съвета на директорите на компанията Иван Папазов бе отличен в категорията \"Земеделие и хранителна промишленост\".\r\nПочетната статуетка \"Рибарят и златната рибка\" на Ставри Калинов му беше връчена лично от министъра на енергетиката Теменужка Петкова. \"Поздравявам Ви за изключително добрите резултати и за това, което правите, защото вие сте двигателят на икономическия растеж на страната\", каза Петкова.\r\nИван Папазов е изпълнителен директор и председател на Съвета на директорите на VP Brands International. Той е в управлението на от края на 90-те години, като именно под негово ръководство компанията се налага като водещ български производител на вина и високоалкохолни напитки в над 40 държави по целия свят, с редица престижни национални и международни награди.\r\n                    \n                    \n                \r\n\"Името VP Brands International неотлъчно се свързва с лидерската ни позиция като производител на вина и високоалкохолни напитки в България, което се дължи преди всичко на хората, които обработват земята, грижат се за лозята и берат качествената българска суровина. Така през годините компанията ни е развила силната връзка между българското земеделие и качеството на крайния продукт с добавена стойност\", сподели Папазов по време на церемонията.\r\n\"Създадохме собствена земеделска структура. Превърнахме се в надежден партньор на още стотици български земеделски производители. Осъзнахме и социалната роля, която има нашият бизнес при осигуряването на поминък за хората. Благодаря на всички наши служители, партньори и клиенти за доверието и затова, че всеотдайно са част от нашето семейство\", допълни той.\r\nИзборът на печелившите в конкурса „Мистър и Мисис Икономика“ се прави от жури, съставено от членовете на управителния съвет на Конфедерацията и работодателите в България (КРИБ), което отличава най-добрите предприемачи и мениджъри в 10 категории вече 29 години.", "date": "2019.11.13", "title": "Иван Папазов: Развиваме връзката между родното земеделие и продукти с добавена стойност "}
{"url": "https://www.dnes.bg/sport/2019/11/13/sled-365-gola-i-14-titli-david-viia-slaga-krai-na-karierata-si.429527", "text": "Най-добрият  реализатор в историята на Испания – Давид Вия обяви, че спира с футбола  след 19-годишна кариера. Нападателят, който сега играе за Висел Кобе,  ще спре с играта след края на сезона в Япония, като последният му мач  може да бъде в началото на януари. Тогава той ще бъде на 38.  \n\n                    \n                    \n                \n                \n\n\r\nНай-добрият  реализатор в историята на Испания – Давид Вия обяви, че спира с футбола  след 19-годишна кариера. Нападателят, който сега играе за Висел Кобе,  ще спре с играта след края на сезона в Япония, като последният му мач  може да бъде в началото на януари. Тогава той ще бъде на 38.  \n\n\n\n\n\n\n\n\n\r\nНай-добрият реализатор в историята на испанския национален отбор – Давид Вия обяви, че спира с футбола. Нападателят, който сега играе за Висел Кобе, ще спре с играта след края на сезона в Япония, като последният му мач може да бъде в началото на януари. Тогава той ще бъде на 38.\n\r\nВия вкара 59 гола в 98 мача за Ла Фурия и общо 365 в кариерата си. Той спечели европейската и световната титла през 2008 и 2010, които бяха част от общо 14 трофея в кариерата му. Той игра за Хихон, Сарагоса, Валенсия, Барселона, Атлетико Мадрид, Ню Йорк Сити и Мелбърн Сити, като с каталунците триумфира в Шампионската лига, а с \"дюшекчиите\" стана за трети път шампион.\n\r\n\"След 19 години като професионалист реших да приключа с активната игра след края на сезона. Благодарен съм на всички свои треньори и съотборници, че ми помогнаха да имам такава мечтана кариера. Благодаря на семейството си за подкрепата и сега целта ми е всичко да свърши като спечелим Купата на Императора на 1 януари“, обяви Вия, чийто тим ще играе на полуфиналите през декември.\n\r\n\r\n ", "date": "2019.11.13", "title": "След 365 гола и 14 титли: Давид Вия слага край на кариерата си"}
{"url": "https://www.dnes.bg/obrazovanie/2019/11/13/vylchev-1085-lv-minimum-za-uchitelite-dogodina.429528", "text": "За 2020 г. средствата за увеличение на учителските заплати са повече и са 360 милиона лева, но средното увеличение на учителските заплати догодина ще е със 17,5 или с 18 процента, а не с 20-21 процента, както беше през тази година.\r\nМинималната учителска заплата, която през тази година е 920 лева, ще бъде 1085 лева през 2020 г. и тя е увеличена приблизително с 18 процента, каза пред журналисти министърът на образованието и науката Красимир Вълчев преди да участва в дискусия за висшето образование в Софийския университет \"Св. Климент Охридски\".\r\nСега заплата от 920 лв. получават младите учители, които нямат трудов стаж и започват работа след завършването на висшето си образование. Близо две трети от учителите са на минималната заплата, като минималните заплати са увеличени от 17,3 до 17,9 процента. Затова средно ще има увеличение към 17,5 процента, но задължителното увеличение ще бъде 17 процента.\r\n                    \n                    \n                \n                \n                \n                В Колективния трудов договор за образованието записахме, че където останат средства на училищата, ще се използват за за допълнителни възнаграждения, обясни Вълчев. Той добави, че със 17-18 процента са повишени и т.нар. лекторски часове, които са допълнителни часове и те се плащат над нормата, има и допълнително възнаграждение за класните ръководители.\r\nЗаплата от 1085 лв. за млад учител не е достатъчна, но никога средствата за образованието не са били толкова много, коментира министър Вълчев. Той отбеляза, че ангажиментът, заявен през 2017 г., е за двукратно увеличение на средствата за възнаграждения на учителите, като това включва допълнителни възнаграждения и осигурителните плащания.\r\n\"През 2021 г. ще има 1 милиард и 380 милиона лв. повече спрямо 2017 г. за възнаграждения на учителите\", обобщи образователният министър. Той поясни, че училищата и детските градини се финансират не на заплати и на численост на персонала, а със стандарта за брой на ученици и деца, със стандарта за паралелка или група и със стандарта за институция. Затова някои училища, в които са намалели учениците, но персоналът е същият, са били в по-недобро финансово състояние. Затова направихме промяна във формулата за финансиране на училищата, които са с по-малко ученици, обясни министър Вълчев.\r\nТой каза, че младите учители до 30-33 години са около 13,4 процента, но този процент е по-висок от предходните години. През 2015 г. беше достигната най-високата средна възраст на учителите - 51,5 години, а след като се пенсионираха много учители, средната възраст \"падна\" на 49 години.\r\nТя ще продължи да намалява, защото още учители ще се пенсионират и те трябва да бъдат заместени от млади учители, обясни министър Вълчев.\r\nЗа 2020 г. почти двойно е увеличението на средствата за защитените училища и детските градини, които не трябва да се закриват, защото се намират над 14 и над 20 километра от следващото училище и детска градина, съобщи министърът.\r\nДопълнително са увеличени и средствата за гимназиалния етап, защото в учебния план за него има повече часове и се плаща на повече учители. Увеличат се и средствата за професионалното образование, има и пари за ремонт на ученическите общежития на професионалните гимназии. Ще се финансира и транспортът до професионалните гимназии, ако обучават ученици в специалности с очакван бъдещ недостиг на пазара на труда, или в защитени специалности, каза Вълчев, цитиран от БТА.\r\n ", "date": "2019.11.13", "title": "Вълчев: 1085 лв. минимум за учителите догодина"}
{"url": "https://www.dnes.bg/world/2019/11/13/kriza-v-polsha-pravitelstvoto-podade-ostavka.429468", "text": "Правителството на Полша подаде оставка. Пред новия състав на парламента премиерът Матеуш Моравецки направи равносметка за двегодишното си управление. \r\n\r\nПо-рано депутатите избраха за председател на долната камара на парламента представител на управляващата партия \"Право и справедливост\". Това е Елжбета Витек. \r\n\r\nТя получи 314 гласа в подкрепа на номинацията си, от които 235 от нейната политическа сила. А опозицията пък избра свой представител за ръководител на Сената, предава .\r\n\r\nТака тя се възползва от крехкото си мнозинство в горната камара на парламента, спечелено на провелите се през октомври избори.", "date": "2019.11.13", "title": "Криза в Полша? Правителството подаде оставка"}
{"url": "https://www.dnes.bg/snimka-na-denia/2019/11/13/vremeto-utre-oblaci-na-mesta-dyjd-gradusite-okolo-15-c.429501", "text": "Ще преобладава облачно време утре, дъждът в западните райони ще спира, по-късно и облачността ще се разкъса.\r\nЩе продължи да превалява в централните и източните райони, но до края на деня и там валежите ще спрат. Ще духа слаб до умерен вятър от изток-югоизток. Минималните температури ще са от 8 до 13, а максималните - между 15 и 20 градуса.\r\nНад Черноморието облачността ще е значителна, с превалявания от дъжд по южното крайбрежие. Ще духа слаб до умерен изток-югоизточен вятър. Максималните температури на въздуха ще са между 15 и 17 градуса. Температурата на морската вода е 17-18 градуса. Вълнението на морето ще е 2-3 бала.\r\nНад планините ще е облачно. Дъжд ще продължи да вали в Рило-Родопския масив и на места там количествата ще значителни, а над 2300 метра ще превалява сняг. Южният вятър постепенно ще отслабва и ще е умерен. Максималната температура на височина 1200 метра ще е около 12, на 2000 - около 5 градуса.\r\n                \n                \n                В петък и събота ще е без валежи. Вятърът ще бъде от юг, предимно слаб, в източните райони временно до умерен. В планините и планинските райони, където ще бъде предимно слънчево, с разкъсана висока облачност, отново ще се затопли.\r\nВ равнинната част от страната ще има ниска облачност, която от ден в ден ще се задържа все по-дълго. Временни разкъсвания и намаления на облачността ще има в следобедните часове. Максималните температури ще бъдат предимно между 15 и 20 градуса, минимални - между 6 и 11.\r\n(БТА)", "date": "2019.11.13", "title": "Времето утре: Облаци, на места дъжд, градусите – около 15°C"}
{"url": "https://www.dnes.bg/politika/2019/11/13/sled-spor-i-debati-parlamentyt-prie-biudjet-2020-na-pyrvo-chetene.429539", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПарламентът прие на първо четене Законопроекта за държавния бюджет на Република България за 2020 г. Това стана със 126 гласа \"за\" и 92 \"против\". \n\r\nВ него се съдържа предложеният от правителството бюджет на съдебната власт за следващата година. \n\r\nОт ГЕРБ посочиха, че Бюджет 2020 е съобразен с приоритетите на правителството и е поредното спазено обещание към българските граждани, той е изпълним и предвидим и гарантира спокойствие на бизнеса и на хората. \n\n\nОт БСП и ДПС пък определиха държавния бюджет за догодина като \"повече от същото\", цитирайки думи на председателя на бюджетната комисия Менда Стоянова. Левицата оцени проекта като \"бюджет на застоя\", а от ДПС отправиха критики, че в него липсват реформи, и предложиха дебат за диференцирано ДДС като лост за икономическо развитие, отбелязва БТА.\n                    \n                    \n                \n                \n                \n                \r\nСпоред \"Воля\" проектобюджетът е инерционен, но от групата заявиха, че, като отговорни и последователни, ще го подкрепят, както са подкрепили и миналогодишния. \n\r\nЛидерът на БСП Корнелия Нинова посочи, че от левицата ще внесат между първо и второ четене \"алтернативен бюджет на развитието\". \n\r\n\"Първо демографската криза. Решава ли бюджетът с мерките, които предлага, този проблем. Не, изобщо\", коментира Нинова. Тя отбеляза, че няма политика за децата, за младите семейства, за увеличаване на продължителността на живота, а детските добавки остават същите. Нинова посочи, че се отпускат допълнителни пари за здравеопазване, но няма гаранция, че те ще стигнат до медицинските сестри за увеличаване на техните заплати.\n\r\nЗаместник-председателят на ПГ на ДПС Йордан Цонев коментира, че с този бюджет повече от 3 процента растеж не може да се постигне, но по думите му, това не е догонващ растеж. Според него този бюджет е \"повече от същото\", тъй като няма ефективност на публичните средства, защото няма реформи. \n\r\n\"Колкото повече, толкова повече\", отговори Александър Иванов от ГЕРБ и наблегна на положителните страни на бюджета. Той посочи, че България е сред първите три страни в ЕС по ръст на минималната работна заплата. Относно критиките за икономическия растеж, Иванов коментира, че той е пак над средното ниво за европейските държави и ни позволява да догонваме, но, за съжаление, бавно. \n\r\nСлавчо Атанасов от \"Обединени патриоти\" критикува министъра на финансите Владислав Горанов, че преди няколко дни публично е призовал общините да си вдигнат данъците, защото били изключително ниски. Когато се вдигнат данъците на общините, потреблението се срива, предупреди Атанасов. Той посочи още, че според най-големите авторитети се задава сериозна икономическа криза в световен мащаб до две години. Как така ще призовавате общините да си вдигат данъците, когато в Европа започнаха да свалят данъците на общините, попита той. \n\r\nОтносно буферите и бюджетното салдо, финансовият министър Владислав Горанов коментира, че предвид опасенията за предстоящи неблагополучия в следващите години по отношение на икономиката, в частност на българската, най-разумното в този момент е балансираният бюджет. Ако по някакви неблагоприятни причини не успеем да реализираме същото ниво на приходи, то разходната част е гарантирана, и за мен това е добрата новина и това е устойчивост, увери Горанов. \n\r\nТой призова реформи и промени да не се използват за евтини популистки цели. Докато се състезаваме на основата на това кой повече ще се хареса на българските граждани, нито една смислена реформа няма да можем да направим, коментира министърът и даде пример със здравеопазването.", "date": "2019.11.13", "title": "След спор и дебати: Парламентът прие Бюджет 2020 на първо четене"}
{"url": "https://www.dnes.bg/obshtestvo/2019/11/13/vss-iska-ot-vlastta-edni-88-mln-poveche-za-dogodina.429502", "text": "Висшият съдебен съвет е недоволен от бюджета, предвиден за догодина за съдебната власт.\r\nТака нямало да бъдат обезпечени дейности по назначаване на 110 съдебни служители, от които 100 щатни бройки за съдебни помощници и 10 за инспектората към ВСС, ремонт и придобиване на сгради в размер на 33 млн. лева и актуализация на възнагражденията на съдебните служители.\r\nТова заяви в пленарната зала на Народното събрание председателят на ВСС Боян Магдалинчев, който представи становище по предложения от правителството законопроект за държавния бюджет за 2020 г.\r\nТой обясни, че разликата между проекта за бюджет на съдебната власт, изготвен от ВСС, и предложеният от МФ е 88 млн. лева.\r\n                    \n                    \n                \n                \n                \n                Висшият съдебен съвет прогнозира увеличение на разходите през 2020 г. със 155 млн. лв. спрямо одобрените бюджетни разходи за 2019 г. Така разчетен размерът на разходите за следващата година възлиза на 859,3 млн. лв. Министерският съвет, съгласно законовите изисквания и възможностите на бюджета, предвижда увеличение на разходите спрямо приетия за 2019 г. бюджет със 67 млн. лв. или общо 771,3 млн. лв., предаде БТА\r\nПрез последните години се забелязва тенденция на трайно намаляване на приходите от съдебни такси, коментира Боян Магдалинчев. По думите му средно намалението месечно е в размер на 563 000 лева.\r\nПоради тази причина той посочи, че ВСС в своя проект на бюджет предлага приходи от съдебни такси в размер на 110 млн. лева, а не в размер на 116 млн. лева, както е заложено в проектобюджета на Министерството на финансите.", "date": "2019.11.13", "title": "ВСС иска от властта едни 88 млн. повече за догодина"}
{"url": "https://www.dnes.bg/stranata/2019/11/13/borisov-poiska-byrza-rabota-na-instituciite-za-iazovir-studena.429522", "text": "\nРабота в пълен синхрон и в съкратени срокове по въпроса с язовир \"Студена\" е разпоредил днес премиерът Бойко Борисов.\nПремиерът отбелязал по време на правителственото заседание, че по ситуацията в Перник, който е заплашен от воден режим, е важно да се работи в координация с местните власти.\r\nТой е поискал министърът на регионалното развитие и благоустройството Петя Аврамова да разговаря с кмета на общината. Аврамова докладва на заседанието на Министерския съвет относно предприетото до момента от страна на ръководеното от нея ведомство.\r\nТя изтъкнала, че вече е сформирана работна група, която да направи анализ и да излезе с предложения за решения на въпроса.\r\n                    \n                    \n                \n                \n                \n                \"Тази работна група до 10 дни ще има доклад с констатациите и предложения  за решения на въпроса, така че тя стартира работа от днес. В нея влизат  експерти от ВиК дирекцията ни и от вътрешния одит на министерството\", казва министърът, според стенограмата.\r\nПремиерът Борисов разпоредил комисията да работи в по-съкратени срокове от първоначално заложените, за да може да има решение максимално бързо.\r\n\"Съкрати срока, защото ще влязат в режим на водата. Не е добре. И виж това предложение, което има, да се докара от резервен язовир вода. Важно е да работите в пълен синхрон и в координация с местните власти, за да се реши въпросът максимално бързо\", коментира Борисов.\n\r\n ", "date": "2019.11.13", "title": "Борисов поиска бърза работа на институциите за язовир \"Студена\""}
{"url": "https://www.dnes.bg/kino/2019/11/13/kinomaniia-s-klasiki-volniiat-ezdach-bych-kasidi-i-syndans-kid.429475", "text": "Киномания представя едни от най-запомнящите се класики – \"Волният ездач\" и \"Бъч Касиди и Сънданс Кид\" в рубриката \"50 години от премиерата\". Прожекциите на филмите ще бъдат в кино „Люмиер Лидл“ съответно на 16 ноември от 20.30 часа и 29 ноември от 18.30 часа.\r\nСред звездния актьорски състав са забележителните Пол Нюман, Робърт Редфорд и Джак Никълсън, които ще предложат истинско забавление за зрителите. \r\nДебютният емблематичен филм на режисьора и актьор Денис Хопър – „Волният ездач“, представя хипи културата и бунтарските движения през 60-те и 70-те години на XXв. Именно с него Хопър поставя начало на изцяло нова епоха в американското кино.\r\n                    \n                    \n                \n                \n                \n                \"Волният ездач\" акцентира върху свободата и неспособността да бъде постигната в страна, в която хората се страхуват да са свободни. Превръщайки се в един от култовите филми на 60-те години, лентата събира на едно място знакови актьори, сред които Питър Фонда, Денис Хопър, Джак Никълсън и др. Филмът успява да пресъздаде възгледите за живота на цяло едно поколение – \"по пътя\" за младостта, наркотиците и мечтата за революция, със саундтрак, не по-малко успешен от самия филм.\r\n“Born to Be Wild” – химнът на свободата, изпят от \"Степънулф”, е паметно въвеждане в духа на филма, а кавърът на Роджър Макгуин на “It’s Alright Ma (I’m Only Bleeding)” на Боб Дилън отвежда към отрезвяващия и меланхоличен финал.\r\nКакъв е животът от другата страна на закона? На този въпрос ще отговорят прочутите бандити Бъч Касиди и Сънданс Кид. Играейки ролите си с по момчешки неустоимо очарование, главните актьори, в чиито роли ще влязат Пол Нюман и Робърт Редфорд, са най-голямото съкровище на филма.\r\nДвамата и за момент не се виждат като престъпници, макар че останалите ги считат за заплаха за обществото. Винаги в търсене на забавлението, те се впускат безстрашно в опасни каскади, надигравайки се при всяка възможност. Носейки повече забавление, отколкото страх, ироничните герои в \"Бъч Касиди и Сънданс  Кид\" печелят на своя страна почти всеки, когото срещнат, най-вече филмовите зрители. \r\n ", "date": "2019.11.13", "title": "Киномания с класики: \"Волният ездач\", \"Бъч Касиди и Сънданс Кид\""}
