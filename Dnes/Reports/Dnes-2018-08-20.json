{"url": "https://www.dnes.bg/redakcia/2018/08/20/obir-ubiti-zalojnici-i-mediite-leshoiadi-bez-granici.385516", "text": "\n\r\nПреди 30 години цяла Западна Германия е пленена от драматична заложническа история, която започва с провален опит за обир на банка и завършва с престрелка на автогарата 54 часа по-късно. История, в която загиват двама младежи, а медиите прекрачват всички етични граници.\r\nЗаложническата драма на Гладбек се е запечатала трайно в съзнанието на цяла Германия. Защото двама младежи губят живота си. Защото полицията позволява на събитията да ескалират и да излязат извън всякакъв контрол. Защото медиите и журналистите се оказват нереално близо до история, случваща се пред очите им. И правят всичко възможно да възпрепятстват властите, които да сложат край на драмата.\rНа 16 август 1988 г. Дийтер Деговски и неговият съучастник Ханс-Юнгер Рьоснер нахлуват в клон на Дойче Банк в Гладбек, град в индустлриален район област Рур, част от тогавашната Западна Германия. Бандитското дуо заплашва служителите с пистолети, още преди банката да отвори врати.\r\n\n\r\nСлед преговори, продължили почти цял ден, властите се съгласяват да осигурят на двамата мъже превозно средство, с което да напуснат града, както и няколко хиляди немски марки. Дуото избягало, но взело със себе си и двама заложници. Двамата мъже шофират абсолютно безцелно. Спират веднъж, за да вземат приятелката на Рьоснер. В ранния следобед на следващия ден колата отбива в предградие на Бремен.\r\nСлед няколко провалени опита за наем на друга кола, двамата мъже щурмуват пътнически автобус, пълен с над 30 диши. Журналистите накацали веднага като рояк насекоми. Някои дори се качили и снимали в самия автобус.\r\nХанс Рьоснер, един от похитителите, дори дал нещо като импровизирана пресконференция на улицата. С пистолет в ръка.\r\nАвтобусът потеглил към Хамбург и малко след това спрял на бензитостанция. Двамата заложници от банката били освободени, а приятелката на единия похитител – Марион, отишла до тоалетната.\r\n\r\nВластите задържат момичето докато излизало от тоалетната. Деговски осъзнал какво се случва и поставил ултиматум – или властите пускат Марион до 5 минути, или един от заложниците умира. Полицията не спазва поставения срок. 5 минути по-късно един от пътниците  – 15-годишният Емануел е прострелян в главата.\r\nАвтобусът потеглил отново и в ранните часове на следващия ден преминал границата на Холандия. Там бегълците оставили автобуса и се преместили в BMW, предоставено им от властите. Взели само двама от заложниците със себе си – 18-годишно момиче и нейна приятелка. Малко след 7:00 ч. сутринта престъпниците отново влезли в Западна Германия.\r\n, казва пред BBC Удо Рьобел, който по онова време е 39-годишен зам-главен редактор на кьолнския таблоид \"Експрес\". Той няма никаква представа, че ще се превърне в част от историята.\r\nМилиони зрители на германската телевизия гледат заложническата драма с притаен дъх. Всички, освен Удо, който няколко дни е в отпуск и не е включил телевизора. Журналистът влязъл в кафенето на тенис клуба, в който ходи да спортува и тогава видял новините. И отива право на работа.\r\nМалко след като пристига в офиса става ясно, че двамата похитители, преминали отново германската граница, паркирали BMW-то си отвън, на търговска улица в центъра на Кьолн. Удо Рьобел незабавно слязъл по стълбите.\r\nОтвън била колата. Вътре – петима изтощени души, на косъм от точката на пречупване. На шофьорската седалка бил Хенс Рьоснер, с пистолет в ръка. До него – приятелката му Марион. Отзад – двете момичета-заложници, а по между им Дийтер Деговски, техният палач, с още един пистолет в ръката.\r\n\r\nДесетки журналисти и зяпачи се залепят за колата. Навират микрофони и камери в лицата на похитителите и заложниците през отворените прозорци. В гърлото на едното момиче има опрян пистолет, докато тя отговаря на въпросите на репортер с пресилена усмивка. Деговски, под влиянието на амфетамини и алкохол, не спира да се хвали, че преди часове е отнел човешки живот. \r\nНа мястото пристига фотограф. Той настройва стълба, така че да има перфектния ъгъл за спираща дъха фотосесия. На кадрите, запечатали кулминацията на заложническата драма се вижда и репортер, който се подготвя да вземе интервю от похитителите. \"Журналистът\" забелязал пистолета в скута на Деговски.\r\n\r\nЕдин от журналистите успял да си преправи път до предното стъкло и води разговор с похитителите. Мъжът е на около 30, с къса коса и очила. Ръкавите на съкото му са навити до лактите и развълнувано маха с ръце. Избутва зяпачите настрани. Това е Удо Рьобел, зам.главният редактор на \"Експрес\".\r\nСитуацията започнала да излиза от всякакъв контрол. Ханс Рьоснер станал раздразнителен и нервен. Излязъл от автомобила и насочил пистолет срещу тълпата. Попитал кой е най-прекият път до автогарата. Трябвало да стигнат там незабавно, иначе приятелят му щях да полудее напълно и да започне да стреля напосоки. Тогава Удо Рьобел започнал спокойно да описва пътя.\r\n, попитал Рьоснер.\r\nТова е един от онези моменти, в които кръвта започва да навлиза в главата ти и усещаш забързания пулс на сърцето в ушите си. Не чуваш нищо, сензитивността ти е спаднала до минимум и сякаш си излязъл от собственото ти тяло. Момент, в който от решението ти зависят животи.\r\n, споделя журналистът.\r\nМъжът се качил на задната седалка в колата. През цялото време се пита дали е репортер на дявола, или е просто човешко същество, което се опитва да потуши напрежението и да помогне на две момичета.\r\n\".\r\nУдо предположил, че колата може би се подслушва и се опитал да измъкне малко повече инфорация от похитителите. Репортерът, обаче, ударил на камък. Деговски насочил пистолета си към него и му казал да мълчи.\r\nКолата пътува 40 минути и спира на автобусна спирка, оставят журналиста. Няколко километра по-надолу и 54 часа след началото на заложническата драма, историята е на път да приключи.\r\nСлед заповед на началниците, полицията открива огън срещу BMW-то. Започна престрелка между властите и двамата похитители. Малко по-късно Рьоснер, Деговски и Марион са задържани. Едното от момичетата-заложници – Инес, успява да избяга.\r\nСилке Бишхоф, обаче, няма този късмет. След като пушека от престрелката се вдига, става ясно, че момичето е с огнестрелна рана в гърдите. Един от куршумите е пронизал тялото и. Силке умира на място.\r\nКъм момента Дийтер Деговски живее анонимно. Властите му дават нова самоличност след като напуска затвора. Предстои Хенс Рьоснер да бъде освободен, Марион излежава присъда от 9 години.", "date": "2018.08.20", "title": "Обир, убити заложници... И медиите – лешояди без граници!"}
{"url": "https://www.dnes.bg/notifikacii/2018/08/20/otkradnatite-pari-ot-bankomata-v-kazanlyk-do-50-bona.385576", "text": "Между 30 и 50 хиляди лева са били откраднати от взривения банкомат в Казанлък. Престъплението е станало около 3 часа през нощта, предаде.\n\r\nБанкоматът се намирал в магазин за парфюми и перилни препарати в града. Нанесени са и материални щети на обектите в съседство, тъй като са изпочупени витрините на магазина.\r\nИзвършителите на обира са напуснали Казанлък с автомобил. В момента се издирват.\r\n ", "date": "2018.08.20", "title": "Откраднатите пари от банкомата в Казанлък – до 50 бона"}
{"url": "https://www.dnes.bg/eu/2018/08/20/evropa-sledi-italiia-li-e-sledvashtata-gyrciia.385556", "text": "Краят на спасителния маратон за Гърция в понеделник можеше да доведе до приключване на кризата в еврозоната - ако не беше Италия, и увеличаващите се опасения, че еврото като валута и еврозоната като механизъм изобщо не са поправени, коментира в свой анализ Wall Street Journal.\r\nОрганите на Европейския съюз отчетоха като победа приключването на гръцката финансово-спасителна програма, осемгодишна драма, която предизвика панически по-широко разпространена дългова криза. Икономиката на Гърция започна отново да расте, въпреки че възстановяването е далеч. Противопоставяйки се на много предсказания, Гърция остана в еврозоната благодарение на силната обществена подкрепа за запазването на валутата, дори и на фона на едно от най-дълбоките икономически сътресения в съвремието.\r\r\n                    \r\n                    Междувременно френският президент Еманюел Макрон, германският канцлер Ангела Меркел и други лидери на ЕС обсъждат следващите стъпки за укрепване на валутния съюз, като се основават на различни предложения.\r\nИталия обаче показва, че всичко това може и да не е достатъчно.\r\nПодновените пазарни тревоги от миналата седмица по отношение на италианския дълг и новите вербални атаки срещу върхушката на Европа от страна на политиците в Рим предполагат, че призракът на дестабилизиращото бягство на капитали от дадена страна на еврозоната може да се завърне.\r\nПървият тест ще се случи тази есен, когато новото популистко правителство на Италия следва да представи бюджет и да обясни как ще плати за скъпите обещания на избирателите си.\r\n\"Аз съм спокоен, колкото дъгата\", коментира председателят на парламентарната комисия по бюджета Клаудио Борши на 13 август, когато инвеститорите започнаха разпродажби на италиански облигации. Или Европейската централна банка ще гарантира италианския дълг, \"или всичко ще бъде премахнато\", каза Борги, европептичен икономически съветник на  Матео Салвини, лидерът на италианската крайнодясна партия \"Лигата\".\r\n", "date": "2018.08.20", "title": "Европа следи: Италия ли е следващата Гърция?"}
{"url": "https://www.dnes.bg/redakcia/2018/08/20/v-razbita-venecuela-slagat-krai-na-bezplatniia-benzin.385540", "text": "Във Венецуела на теория е възможно срещу един долар да се купят на черно 4,5 млн. литра бензин. Президентът Мадуро иска да увеличи цените на бензина. Но това е горещ картоф в тази съсипана от хиперинфлацията страна.\r\n\"Много меко е да се каже, че ние подаряваме бензин. Ние плащаме, за да го изхвърляме!\", заяви Николас Мадуро на конгреса на своята Обединена социалистическа партия на Венецуела. Днес във Венецуела на теория е възможно за един долар ди си купиш на черно 4,5 милиона литра обикновен бензин. Сега Мадуро обяви, че ще увеличи значително цените на бензина.\r\n\"Бензинът трябва да се продава по международни цени, за да спрем контрабандата на бензин към Колумбия и Карибика\", заяви той в телевизионно обръщение. Според изчисленията Венецуела губи от контрабандата на бензин около 18 милиарда долара годишно, пише \"\r\nВенецуелските правителства субсидират горивата от десетилетия насам. Икономическата криза и хиперинфлацията също не промениха нищо в това отношение. МВФ очаква за тази година рекордна инфлация от един милион (!) процента и прогнозира, че икономиката ще се свие с 18 на сто.\r\nПокачването на цените на бензина обаче е много щекотлива тема. При това почти безплатният бензин не е изобретение на чавизма, а има дълга традиция в богатата на петрол страна. В колективното съзнание се е загнездила представата, че евтиният бензин е основно право на венецуелските граждани. През 1989 година правителството на тогавашния президент Карлос Андрес Перес одобри покачване на цените на бензина в рамките на плана за напасване на МВФ. В страната избухна кърваво въстание, което влезе в историята като \"Караказо\". Оттогава насам всяко венецуелско правителство премисля по три пъти дали да увеличи цените на горивата.\n\r\nОбявеното от Мадуро покачване на цените на бензина трябва да бъде осъществено стъпаловидно в рамките на две години и няма да засяга всички в еднаква степен. За тези, които регистрират своя автомобил чрез т. нар. \"отечествен паспорт\" (Carnet de la Patria ), ще останат в сила субсидираните от държавата цени на бензина. \"Отечественият паспорт\" е валиден допълнителен документ за самоличност, въведен от правителството на Мадуро през 2017 година, който дава право за получаване на държавни социални помощи. По данни на правителството, близо 17 милиона от общо 30-те милиона венецуелски граждани притежават такъв документ. Опозицията го критикува като политически инструмент за социален контрол.\n\r\nИкономистът Луис Висенте Леон смята, че покачването на цените е \"преднамерена\" мярка. \"В действителност общото (и необходимо) покачване на цените на бензина в дебата за субсидиите е фокусирано върху онези, които притежават \"отечествен паспорт\" и автомобил. А това е дискриминиращ популизъм\", казва той. Според него, президентът Мадуро иска по този начин да увеличи държавните приходи. А запазването на субсидиите за притежателите на \"отечествен паспорт\" е \"начин за намаляване на политическите загуби поради мярката\".\n\r\nВ контекста на хиперинфлацията и продължилата четири години рецесия президентът Мадуро призна в края на юли провала на досегашния икономически модел. Покачването на цените на бензина, което влиза в сила на 20 август, е само част от плана на правителството за съживяване на венецуелската икономика. Освен това във Венецуела ще бъде въведена и нова валута. Сегашният Bolivar Fuerte (силен боливар) ще бъде заменен с Bolivar Soberano (суверенен боливар). От стария боливар ще бъдат премахнати пет нули. И двете валути ще бъдат в обръщение през преходния период толкова дълго, \"колкото е необходимо\".\n\r\nПрезидентът Мадуро уверява, че Централната банка на Венецуела има достатъчно ресурси за конвертирането на валутата. Правителството ще премахне и строгия валутен контрол. В бъдеще новата валута  ще бъде обвързана към държавната криптовалута Петро. От понеделник държавният петролен концерн ще извършва всичките си операции в криптовалута.\r\nЦените и заплатите на работниците също трябва да се ориентират по криптовалутата. Николас Мадуро уверява, че това ще доведе до \"съществено подобряване на доходите на трудещите се\". Само през тази година правителството на три пъти повишаваше минималната работна заплата. Но хиперинфлацията ги изяждаше. \r\n", "date": "2018.08.20", "title": "В разбита Венецуела слагат край... на безплатния бензин"}
{"url": "https://www.dnes.bg/notifikacii/2018/08/20/gyrciia-italiia-i-franciia-plamnaha-ot-morbili.385552", "text": "Световната здравна организация алармира за епидемия от дребна шарка в Гърция, Италия и Франция, както и в Сърбия, Украйна, Русия и Грузия. От началото на годината в трите еврочленки и в останалите засегнати държави са регистрирани по повече от 1000 случая на морбили при възрастни и деца, което дава основание да се говори за епидемия.\n\r\nВ Европа от началото на годината заразата е регистрирана при над 41 000 души срещу 23 927 миналата година и едва 5273 през 2016-а. 37 души са починали през 2018-а от дребната шарка, 14 от тях в Сърбия.\n\r\nЦифрите за полугодието надвишават годишните резултати от 12 години насам, алармира регионалният директор на СЗО за Европа Сузана Якаб.\n\r\nНай-тежко е засегната Украйна с над 23 000 болни, а смъртността е най-висока в Сърбия. В България през последната година са регистрирани 11 случая на морбили, половината от тях от началото на 2018 г.\r\nСпоред здравните експерти основна причина за връщането към това предотвратимо заболяване е намаляването на хората, които се ваксинират, както и заниженото качество на здравно обслужване в част от 53-те държави в региона.\n\r\n\"Васкините са най-ефикасният и ефективен начин за борба с дребната шарка\", коментира Европейската комисия.\n\r\nНеин говорител заяви, че неимунизираните остават уязвими и застрашават околните, затова на ваксинирането трябва да се гледа и като на акт на солидарност.\r\nСветовната здравна организация призова правителствата да засилят кампаниите за ваксиниране на населението, за да предотвратят по-нататъшно разпространение на заболяването, което е силно заразно.\n\r\nМорбилите се предават по капков път, при кихане и кашляне. Обикновено минават без усложнения, но понякога водят до развитие на енцефалити, менингити, хепатит и пневмония.\n\r\nСпоред СЗО, за да се спре заразата, поне 95% от населението трябва да е имунизирано с две дози ваксина срещу дребна шарка годишно. Въпреки че ваксинирането в региона покрива 90 на сто от децата, различията в нивата между отделните държави варират от 70 до 95 процента, което позволява разпространяването на дребната шарка и поражда епидемичното й разпространение в някои държави, предупреждават от СЗО.", "date": "2018.08.20", "title": "Гърция, Италия и Франция пламнаха от морбили"}
{"url": "https://www.dnes.bg/stranata/2018/08/20/do-dve-godini-remontirat-opasnite-mostove.385579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Всички магистрални пътни мостове в лошо състояние ще бъдат ремонтирани поетапно в следващите две години.\r\nТова заяви министърът на регионалното развитие и благоустройството Николай Нанков след среща с премиера Бойко Борисов и финансовия министър Владислав Горанов, предаде Bulgaria ON AIR.\r\nНанков посочи, че в момента се правят ремонти на пет от 17-те моста, чиито експлоатационни срокове изтичат, а в близките дни ще започнат ремонтите на още три.\r\nДвамата министри са представили на премиера Бойко Борисов финансовите разчети за ремонтите.\r\n ", "date": "2018.08.20", "title": "До две години: Ремонтират опасните мостове"}
{"url": "https://www.dnes.bg/stranata/2018/08/20/pojaryt-nad-karlovo-se-vyzobnovi.385586", "text": "Заради силния вятър и големия наклон, пожарът над Карлово се възобнови в две тлеещи огнища, съобщава БНТ.\n\r\n20 служители от горското стопанство  и пожарната работят над района прокопаха по-широка просека и използваха пръскачки за да обезопасят района. Дежурни екипи продължават да следят терена и през нощта.\r\nПожарът бе низов, като са горяли предимно борови иглички и ниски храсти и за щастие дърветата не са засегнати. Заради труднодостъпния и пресечен терен обаче екипите са гасили на ръка.\r\nНа терен са били 70- 80 човека - екипи на пожарната, на служители на Горско стопанство - Карлово, Военни от 61-ва Стрямска механизирана бригада - Карлово, както и специализираният модул за наземно гасене на пожари от Пловдив.\r\n ", "date": "2018.08.20", "title": "Пожарът над Карлово се възобнови"}
{"url": "https://www.dnes.bg/notifikacii/2018/08/20/lenin-sybudi-se-brejnev-poludia-s-humor-sreshtu-dulata-na-tanka.385533", "text": "\n\r\nДори в сянката на съветските танкове, нахлули в страната посред нощ на 21 август 1968 г., за да смажат дръзкия опит за установяване на \"социализъм с човешко лице\", чехите и словаците запазват язвителното си остроумие, пише в свой материал за 50-тата годишнина от събитията в Чехословакия Фран прес. \n\n\nПървоначалният шок отминава и като не могат да се отбраняват по друг начин, хората спонтанно превръщат улиците в своeбразно хумористично списание - покриват стените с импровизирани афиши и надписи, правени с четка или тебешир.\n\r\n\"Дружбата се задълбочи дотам, че накрая потъваме\", констатира например анонимен автор по повод агресията, предприета от Съветския съюз заедно с още четири \"братски страни\" от Варшавския договор, включващ и Чехословакия.\r\n\"Ленин, събуди се, Брежнев полудя!\", провиква се друг. Според още един надпис \"Ленин би се засрамил, ако ви видеше тук\". Изразът на чешки е добре римуван (\"Lenin by se stydel, kdyby vas tu videl\"), затова чехи и словаци често го скандират, застанали срещу дулата на оръжията.\n\r\n\"Иване, върви си у дома, че да тръгнем на училище\", гласи популярен лаф, който напомня за предстоящата нова учебна година. Франс прес отбелязва, че името Иван често се използва като синоним на \"руснак\".\n\r\n\"Иване, връщай се у дома, че твоята Наташа излиза с Коля\", предлага друг, превърнат по-късно в песничка: \"Върви си у дома, Иване, Наташа те чака. Върви си у дома, Иване, тукашните момичета не те харесват. Върви си у дома, Иване, и хич не се връщай!\". Тези думи стъписват обикновените руски войници, които не разбират защо са изпратени в Чехословакия; при това по сто пъти на ден ги питат на руски: \"Почему вы приехали?\" (\"Защо сте дошли?\").\n\r\nМного шеги се раждат в отговор на официалната московска пропаганда, която твърди, че населението посрещало с радост пристигането на съветската армия, \"смазала пълзящата контрареволюция\".\n\r\n\"Агенция ТАСС информира, че съветските войски били посрещани с цветя. Добавяме: вярно е, но в саксии!\", гласи една от тях. Друга разказва как измислен кореспондент на съветската официална агенция умолявал Кремъл: \"Дванайсет нови контрареволюционери се появиха днес в пражкия родилен дом! Пратете още танкове!\".\n\r\n\n\r\nТипичният хумор на страната, дала на света \"добрия войник Швейк\" - героя на прочут роман, който се измъква от всякакви положения, преструвайки се на наивен и недодялан, прозира и в многобройни призиви да се отказва сътрудничество на окупаторите и местните им помагачи.\n\r\nВестник \"Вечерни Прага\" например помества свои собствени \"десет Божи заповеди\" как чехите и словаците да отговарят: 1. Не знам. 2. Не познавам. 3. Няма да кажа. 4. Нямам. 5. Не умея. 6. Не давам. 7. Не мога. 8. Не го продавам. 9. Няма да го покажа. 10. Няма да го направя.\n\r\nВ популярния виц мъж идва в полицията и заявява: \"Един швейцарски войник ми открадна руския часовник\". \"Не е ли обратното?\", пита униформеният. \"Вие го казахте!\" - измива си ръцете човекът с жалбата.\n\r\nОсвен крилатите фрази, в опит да затруднят съветската армия и тайните служби, чехите и словаците белосват с вар всички пътни указатели из страната и уличните табели и навсякъде написват \"ул. \"Дубчек\" - по името на държавния лидер реформатор Александър Дубчек.\n\r\nВ една от безбройните игрословици се споменава името на чехословашкия президент Лудвик Свобода, предпазливо подкрепил първоначално реформите на Дубчек, но приел накрая \"нормализацията\". \"Добре дошли при Свобода. Донесохте ли свобода?\" - такива графити изписват на една стена млади жители на Прага в очакване държавни ръководители да се завърнат от Москва, разказва БТА.", "date": "2018.08.20", "title": "Ленин, събуди се, Брежнев полудя! С хумор срещу дулата на танка"}
{"url": "https://www.dnes.bg/muzika/2018/08/20/prochutiiat-detski-radiohor-protestira-zashto.385581", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         С протестен концерт хористи и техните родители изразиха своето недоволство пред националното радио. Те настояват дългогодишната им диригентка Венеция Караманова да запази ръководната си позиция. \r\nВ началото на годината радиото е провело конкурс за главен диригент, който трябва да заеме поста на Караманова. Спечелeн е от Теодора Димитрова, която работи с децата от няколко месеца, предаде Bulgaria ON AIR. \r\n67-годишната Венеция Караманова има повече от 40-годишна история с Детския радиохор, най-вече като помощник на покойния Христо Недялков. В края на миналия месец и е било предложено да стане почетен диригент на хора. \r\nДетският хор е поредния музикален състав на БНР, който изрязава недоволството си с протестен концерт. Преди няколко месеца под прозорците на националното радио протестираха музикантите от Симфоничния оркестър.", "date": "2018.08.20", "title": "Прочутият детски радиохор протестира. Защо?"}
{"url": "https://www.dnes.bg/stranata/2018/08/20/pet-jeni-postradaha-pri-dve-tejki-katastrofi.385580", "text": "Една жена е пострадала при катастрофата в района на 144 км на автомагистрала \"Тракия\" в посока София, предава \"Фокус\".\n\r\nПътният инцидент естанал между два леки автомобила. В момента линейка е на мястото на произшествието. Работи се по оптимално бързото регулиране на движението. Все още се изясняват причините за катастрофата.\r\nВ същото време стана ясно и кои са пострадалите при пътния инцидент, заради който бе затворен пътя Бургас\r\nПоморие. Това са четири жени от Русия и Украйна, предава .Те са транспортирани в УМБАЛ Бургас, като всяка от пострадалите има различни наранявания. В момента се уточнява състоянието им и им се правят различни изследвания.\r\nДо инцидента се стигна, след като колата, в която са се движили чужденките в посока към Бургас се е блъснала челно в автомобил, пътуващ към Поморие.", "date": "2018.08.20", "title": "Пет жени пострадаха при две тежки катастрофи"}
{"url": "https://www.dnes.bg/balkani/2018/08/20/varufakis-si-vryshta-gyrciia-triabvashe-da-falira.385557", "text": "На Гърция трябваше да бъде позволено да банкрутира и да излезе от кризата, заяви бившият финансов министър от правителството на СИРИЗА Янис Варуфакис пред германския таблоид \"Билд\".\r\n\"Що се отнася до гръцките банки и самата държава, те не трябваше да бъдат спасявани – трябваше да им се позволи да банкрутират, да понесат последствията и след това да им се даде възможност да се вдигнат на крака и да продължат напред\", казва той от лятната си резиденция на остров Егина.\n\n\n\r\nБившият финансов министър смята, че Гърция, която официално излезе от оздравителната програма в понеделник, е в \"същата черна дупка\", както и преди десет години и че \"тя продължава да потъва все по-дълбоко всеки ден\".\r\r\n                    \r\n                    \"Въпреки кредитните облекчения от няколко милиарда евро, дълговете пораснаха: Държавата все още е фалирала, обикновените граждани обедняха, компаниите продължават да банкрутират и нашия брутен вътрешен продукт е намалял с 25%... Всички дължат пари на всички – но никой няма пари да си изплати заемите\", подчертава Варуфакис.\r\nИзлишъците, които е събрала гръцката държава през последните години, са реални, но отразяват \"плътта и кръвта, които властите изсмукват от умиращия частен сектор. Това е доказателство за престъплението срещу логиката, а не за възстановяване или успех\", настоява той.\n\r\nЯнис Варуфакис твърди също, че е уволнен от премиера Алексис Ципрас, защото не е искал да подпише плана за третата помощна програма за гръцкото правителство. \n\r\nТова беше \"точно в момента, когато искахме да вкараме промени срещу голям брой данъчни измамници. Тройката, със съгласието на правителството на Ципрас, уби програмата, с която данъчните измамници щяха да бъдат заловени... Тройката – не министрите на финансите – искаше да защити олигарсите. Олигарсите бяха съюзниците на тройката в Гърция, управляваха банките и контролираха общественото мнение. Те трябваше да бъдат защитени\", заключи бившият министър на финансите на Гърция.", "date": "2018.08.20", "title": "Варуфакис си връща: Гърция трябваше да фалира!"}
{"url": "https://www.dnes.bg/eu/2018/08/20/i-bez-brexit-evropeicite-vyv-velikobritaniia-prieti.385574", "text": "Имигрантите от ЕС във Великобритания ще получат едностранно правото да останат в страната, ако не се стигне до споразумение между Лондон и Брюксел за Брекзита, според изтекли правителствени документи, цитирани от в.\"Дейли телеграф\".\r\nСпоред документите имигрантите от ЕС ще продължат да имат достъп до националната здравна система и ще получават социални помощи, предаде БТА.\r\nПланът на британското правителство е свързан с опасенията от недостиг на работна ръка на пазара на труда в области като здравеопазване, социални дейности и строителство.\r\nПо този начин Обединеното кралство гарантира правата на европейските мигранти, независимо дали Брюксел ще се съгласи да предостави същите права на британците, живеещи в други европейски страни.\r\r\n                    \r\n                    По-рано министерството на вътрешните работи на Великобритания информира, че живеещите в страната европейски граждани трябва да получат нов имиграционен статут след Брекзит. Оформлението на необходимите документи за възрастни ще струва 65 британски лири (82,8 долара), а за деца до 16 години - 32,5 британски лири, припомня ТАСС.\r\nНовият имиграционен механизъм частично ще се задейства в края на тази година, а в пълен обем ще заработи от 30 март 2019 година. Краят на подаването на нови документи е 30 юни 2021 година. Във Великобритания постоянно живеят 3,6 милиона граждани на ЕС.", "date": "2018.08.20", "title": "И без  Brexit, европейците във Великобритания - приети"}
{"url": "https://www.dnes.bg/cars/2018/08/20/kanadec-ocelia-v-svirepa-katastrofa-na-indikar.385559", "text": "\r\nКанадецът Робърт Уикънс оцеля в страшна катастрофа в Индикар, а инцидентът на овала в Поконо завърши с два счупени крака и счупена дясна ръка за пилота, който направи няколко завъртания във въздуха по предпазната ограда на пистата. По-късно стана ясно, че Робърт има и контузия на гръбнака, както и поражения по един от белите му дробове.\r\nКатастрофата стана в шестата обиколка на състезанието, когато Уикънс закачи задницата на колата Райън Хънтър-Рей. Това повдигна във въздуха автомобила на канадецът, който започна да се върти във въздуха, точно над предпазната стена, след като едва не се разпадна при удара в първия бетонен стълб и предпазната мрежа, като колата падна на пистата и продължи да се върти.\r\r\n                    \r\n                    Уикънс беше откаран с хеликоптер в близката болница, като от тима му потвърдиха, че той е бил в съзнание и е бил контактен, когато е заминал към болницата.\n\r\n29-годишният канадец кара за първа година в Индикар, като има 13 старта и няколко качвания на подиума.  През 2017 Уикънс замести руснака Михаел Альошин за 1 старт в Индикар, а за този сезон получи и титулярно място в Schmidt Peterson Motorsports.\n\r\nУикънс има успешна кариера в едноместните формули в Европа, през 2011 беше тестпилот на Marussia във Формула 1, а от 2012 до края на 2017 се състезава в DTM, като най-доброто му класиране дойде през 2016, когато завърши 4-и в крайното подреждане.\r\n", "date": "2018.08.20", "title": "Канадец оцеля в свирепа катастрофа на Индикар"}
{"url": "https://www.dnes.bg/art/2018/08/20/taini-lyji-i-edno-nerodeno-dete-istinata-zad-braka-na-chehov.385539", "text": "На 25 май 1901 г. 41-годишния Антон Чехов сключва брак с актрисата Олга Книпер, а сватбата предизвиква огромна изненада у приятелите и семейството на писателя. По това време в Русия Чехов е известен колкото Толстой. Носи му се слава на страстен любовник, който се е впускал в над 30 афери. Освен това, всички знаят, че Чехов е бил чест посетител на местните бордеи. Имал е абсолютен страх от обвързване и от това са пострадали много жени, имали нещастието да се влюбят в писателя. И тогава Чехов изведнъж се жени.\r\nОлга е второ поколение рускиня с германски корени. Идва от буржоазно семейство и винаги е мечтала да стане актриса. С много трудности успява да си проправи път и да блесне на сцената. Среща Чехов, когато е част от трупата на радикалния Московския художествен театър. Хваща окото на писателя през 1898 г., по време на постановката \"Чайка\", където Олга е в ролята на Ирина Аркадина. Дребно и жизнерадостно момиче с труден житейски път, очаквано привлича интереса на Чехов.\r\r\n                    \r\n                    Аферата им започва през 1899 г., но е помрачена от заболяването на писателя – туберкулоза. Чехов е лекар и много добре знае неизбежния и фатален край на болестта. Заболяването започнало да се задълбочава все повече и Чехов усетил наближаващия край. Може би именно това го е подтикнало към сключването на свещен съюз.\r\nВъпреки туберкулозата на съпруга си, Книпер – отдадена, способна, енергична и безсрайно амбициозна, никога не би могла да се затвори и да се грижи за болния Чехов. Актрисата има кариера в Москва. Заради почти разрушените бели дробове на Чехов, обаче, писателят трябвало да бяга от сковаващите ледени зими в Русия, които прекарвал в Крим. Купува си къща и се завръща в Москва, Санкт Петербург и при съпругата си, само ако времето го позволява.\r\nЛюбовта им се превърнала в брак от разстояние, в който двамата кореспондират почти ежедневно. Благодарение именно на тази кореспонденция по между им, изследователите на живота на Чехов успяват да разберат истината, която помрачава остатъка от живота на писателя и може би слага край на краткосрочния му брак с Олга. Подробностите около него, обаче, ще станат ясни едва след излизането през декември на биографичната книга \"Антон Чехов: Един живот (1997)\" на Доналд Райфийлд.\r\nОлга и съпругът й често говорят за зачеването на бебе. Нещо, което изглежда доста трудно, ако живеете на половин континент един от друг. От време на време актрисата си взимала отпуск от театъра и взимала влака, за да прекара няколко дни със съпруга си.\r\nВажната визита се случила през февруари 1902 г.\r\nОлга Книпер пристигнала на 23 февруари и си тръгнала след четири дни. Чехов и жена му не са се виждали от октомври 1901 – тоест почти 5 месеца. По време на тези 4 дни двамата прекарали времето си заедно в опити Олга да забременее.\r\nНа 1 март актрисата написала писмо, в което описва как по пътя към Москва и станало лошо във влака – болки в стомаха и гадене. На 24 март Олга отново се оплакала от същите симптоми. Няколко дни по-късно е приета в болница, след като припада. Лекарите съобщават, че е направила спонтанен аборт, който е отстранен по хирургичен път. \r\nИ тук започва увъртането на Олга...\r\nАктрисата твърди, че бебето е било заченато по време на четирите младоженски дни, които двамата с Чехов прекарват в Крим. Според нея бременността би трябвало да е в шестата седмица. Спонтанен аборт в шестата седмица, обаче, не би трябвало да изисква оперативна намеса от страна на лекарите. Чехов е лекар и би трябвало да е добре запознат с това. Писателят много добре знае, че бременността няма никакви симптоми толкова рано. Болките, които Олга изпитала и последвалите обстоятелства... били доста мистериозни.\r\nАктрисата наистина е носила дете, но е била в доста по-напреднала бременност. А бащата със сигурност не е бил Чехов. Данните от изследванията през март 1902 г. показват, че Олга е страдала от извънматочна бременност, като според сведенията плодът е бил в осмата или десета седмица. Това предполага, че зачеването се е случило някъде през януари, когато Чехов и неговата съпруга са били на повече от 1000 км. един от друг.\r\nКой тогава е баща на нероденото дете?\r\nПисма показват, че Олга е споменавала с голямо вълнение името на актьорът Александър Вишневски. Двамата започват да си пишат писма в началото на 1901 г. Други, обаче, смятат, че Олга е имала афера с друг – един от режисьорите в театъра – Владимир Немирович-Данченко. Двамата са имали връзка, преди Олга да срещне Чехов.\r\nСлед като актрисата се възстановила от своята операция през август, на Чехов му оставали около 2 години живот.  Двамата продължават да поддържат връзка и се виждат сравнително рядко. След успеха на последната пиеса на Антон Чехов - \"Вишнева градина\", през 1904 г., самата Олга предлага двамата да си направят романтично пътуване до Германия през юли. Там Чехов издъхва на 44-годишна възраст от туберкулозата.\r\nСлед смъртта му Олга говори за брака им с любов и оставя всички неловки и грозни подробности от него на страна. Истинската история за тяхната любов тепърва започва да излиза наяве.\r\nВ своите мемоари актрисата пише: \"През целия си живот съм постигала целите си с всички средства и никога не съм съжалявала за това.\"\r\nОлга Книпер умира на 90-годишна възраст през 1959 г.", "date": "2018.08.20", "title": "Тайни, лъжи и едно неродено дете: Истината зад брака на Чехов"}
{"url": "https://www.dnes.bg/rusia/2018/08/20/typa-muzika-sbyrkan-takt-putin-chestito-g-jo-knaisl.385538", "text": "Когато австрийската външна министърка кани руския президент на гости, това не е само нейна лична работа.\r\nБез значение, дали поканата е за официално посещение или за собствената ѝ сватба. Когато излезе за танца си с Владимир Путин, Карин Кнайсл очевидно беше сбъркала такта, пък и музиката бе неподходяща, пише Райнхард Везер от Frankfurter Allgemeine Zeitung, цитиран от българската редакция на .\n\r\r\n                    \r\n                    \r\nДа, няма нищо сбъркано в това европейските политици редовно да се срещат с Путин. Но хайде, ако обичате, това да става винаги при отчитане на определени обстоятелства: Войната на Русия в Украйна, подкрепата на Кремъл за масовия убиец Асад, намесата в американските избори и нападенията с отровен газ в Солсбъри.\r\nТези обстоятелства изобщо не са отчетени, когато предоставиш на Путин цялата сцена, за да подарява на младоженците самовар и да ги поздравява с изпълнение на казашки хор.\r\nДано бракът на госпожа Кнайсл да бъде дълъг и щастлив! Нека се надяваме освен това, че политически тя лошо ще се опари заради политическите си гости. Сега на ход е австрийската опозиция.\r\n", "date": "2018.08.20", "title": "Тъпа музика, сбъркан такт... Путин. Честито, г-жо Кнайсл!"}
{"url": "https://www.dnes.bg/stranata/2018/08/20/diado-padna-v-neobezopasena-ulichna-shahta-v-tyrgovishte.385537", "text": "Възрастен човек е паднал в необезопасена улична шахта в Търговище. 72-годишният мъж не е пострадал сериозно, съобщават от МВР.\r\nИнцидентът е станал в района на река Сива. Служители на РС \"Пожарна безопасност и защита на населението\" в Търговище са помогнали на пострадалия да излезе от съоръжението.\r\nЧовекът се разхождал и не е забелязал пълната донякъде с вода шахта, в която паднал. По думите му известно време никой не чул виковете му за помощ, докато впоследствие го чува гражданин и сигнализирал на тел. 112.\r\nНа мястото на инцидента е пристигнал дежурен екип на пожарната служба.\r\nПожарникарите са извадили от шахтата с помощта на стълба гражданина, който нямал сериозни наранявания.", "date": "2018.08.20", "title": "Дядо падна в необезопасена улична шахта в Търговище"}
{"url": "https://www.dnes.bg/kino/2018/08/20/benedikt-kymbyrbach-s-5-mln-liri-poveche-za-d-r-streindj.385566", "text": "Бенедикт Къмбърбач ще получи 5 милиона британски лири повече за ролята на д-р Стрейндж във втория филм от вселената на Марвел, отколкото за първия филм, съобщи в. \"Сънди мирър\".\r\nХонорарът на актьора за втория филм ще е 7,5 милиона британски лири. Снимките ще започнат през пролетта на 2019 г. и се очаква да продължат шест месеца. Това означава, че сериалът \"Шерлок\", в който Бенедикт Къмбърбач изпълнява главната роля, отново ще трябва да почака, пише БТА.\r\nБенедикт Къмбърбач вече получи хонорари от 4,2 милиона британски лири за ролите си в \"Доктор Стрейнж\", \"Тор: Рагнарок\" и два филма от поредицата \"Отмъстителите\". Приходите му ще се увеличат, ако бъдат пуснати стоки с образа на героя му.", "date": "2018.08.20", "title": "Бенедикт Къмбърбач с 5 млн. лири повече за д-р Стрейндж"}
{"url": "https://www.dnes.bg/akoshtete-vqrvaite/2018/08/20/nai-goliamoto-ego-na-sveta-top-3-na-zodiite.385544", "text": " \r\nПонякога лъвовете може да са толкова обсебени от егото си, че да не дават думата на никого, да говорят през другите и да направят сцена, за да привлекат вниманието към себе си. Но дори не осъзнават, че го правят - просто са такива. Искат всички погледи да са обърнати към тях, другите да им се възхищават и да ги обожават. Понякога така могат да станат за смях, но умеят да управляват егото си и обичат всички у себе си, дори недостатъците си. Знаят, че не са перфектни и мислят, че това ги прави още по-чаровни.\r\n \r\n\r\n \r\nИма случаи, в които козирозите не са сигурни в себе си. За да прикрият това - изглеждат като егоисти. Започват да говорят за постиженията си, наградите си, успехите си и да ги изтъкват, което може да подразни околните. Искат да са първи във всичко, което понякога е натоварващо. Другите смятат тази непрестанна надпревара за ненужна. Истината е, че тези знаци просто имат голяма жажда за знания и опитват да грабнат всички възможности, за да се развиват.\r\n \r\n", "date": "2018.08.20", "title": "Най-голямото его на света: Топ 3 на зодиите"}
{"url": "https://www.dnes.bg/stranata/2018/08/20/rusenci-na-protest-obgaziavaniia-troviat-grada.385548", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротест за чист въздух беше проведен тази сутрин в Русе. Поводът - зачестилите обгазявания в града, предимно вечер и в нощните часове.\r\nХората настояват за адекватни мерки от страна на институциите. Те не приемат и резултатите от проверките на екоинспекцията, която до момента не е установила кой е конкретният виновник за замърсяванията през последните 10 дни, съобщава .\r\nСъс звън на камбана, която да събуди институциите, и маски на лицата русенци излязоха на поредния екологичен протест. Хората са притеснени, че мръсният въздух трови децата им, а миризмите стават все по-разнообразни и непоносими.\r\nДо момента от екоинспекцията не са установили категорично кой трови въздуха в Русе през последните дни.\r\nПротестиращите започнаха и подписка за организиране на местен референдум, свързан с чистотата на въздуха.\r\n ", "date": "2018.08.20", "title": "Русенци на протест – обгазявания тровят града!"}
{"url": "https://www.dnes.bg/obshtestvo/2018/08/20/ideia-chinovnicite-s-pari-za-pochivki-ta-stanciite-na-vlastta-da-drypnat.385541", "text": "Чиновниците да получават допълнително пари, за да могат да си платят за почивка в страната или чужбина, вместо да ползват ведомствени станции. Това е едно от предложенията, които ще обсъждат министрите при изготвянето на стратегия за управление на държавните почивни бази и резиденциите, пише .\n\r\nПредложението е включено в доклада на Световната банка до вицепремиера Томислав Дончев, който бе направен като част от проекта за реформиране на административните услуги по Оперативна програма “Добро управление”.\n\n\r\nВ момента служителите в администрацията могат да закупуват карти за почивка във ведомствените си бази на нереално ниски цени - например 5 лв. за нощувка, от което обаче станциите са постоянно на загуба. Тази практика е остатък от комунизма, когато чиновниците не са можели да пътуват. В момента е по-добре те да получават допълнително пари към заплатите си и сами да решават дали ще отидат на ваканция в страната или чужбина, препоръчва докладът на Световната банка.\r\n                    \r\n                    \r\nТази практика носи и по-голяма яснота какви са разходите на бюджета за администрацията, подчертават експертите в документа. Той e предоставен на \"24 часа\" от Министерския съвет, който е негов възложител.\n\r\nВ момента по-голямата част от разходите за предоставяне на социална услуга на чиновниците остава скрита, защото се отчитат само оперативните разходи на станциите, но не и амортизация, осигуряването на бюджети за поддръжка и пропуснатите ползи. Всички тези разходи в момента се покриват от бюджетите на министерствата, установила проверката на експертите от Световната банка.\n\r\nДори и при тези отчети се оказва, че почивните станции и резиденциите носят годишна загуба от 22 млн. лв., които реално се покриват от бюджета на държавата.\n\r\nВедомствата в България разполагат със 172 почивни и представителни бази, като общият брой на леглата в тях е над 10 хил. Цените за нощувка са изключително ниски и варират от 5-7,50 лв. на нощ в станции на МВР до 180 лв., колкото струва наемът на малък апартамент в двореца “Евксиноград”. Средната цена във всички бази е 20 лв. на нощ. Дори и при тези цени обаче почивните станции и резиденциите са празни, установила проверката на експертите на Световната банка.\n\r\nНе помагало и това, че за външни гости цените са двойни, а понякога надхвърлят и 120% от субсидираната цена за нощувка. Но дори и тогава много от обектите предлагали стаите си на цени, които са по-ниски от тази за шезлонг и чадър на плажа в същия курорт. Заради това Световната банка предлага на Министерския съвет да помисли за увеличаването на цените. Идеята е те да останат по-ниски от тези в частните хотели от същата категория.\n\r\nНе е посочено обаче до какви нива трябва да бъдат вдигнати тарифите на държавните почивни станции.\n\r\nЕкспертите направили проучване сред чиновниците и то показало, че биха приели повишаване на цените средно с 15 лв. на нощувка, което би означавало вдигане на цените на базите на МВР например между 75 и 200%.\n\r\nСтанциите и резиденциите се управляват от чиновници, които нямат никакъв опит в туристическия бранш и тяхното възнаграждение не зависи от постигнатите финансови резултати. Напротив, всички приходи от почивните станции отиват директно в бюджета и в тях не остават дори средства за елементарни поддръжка и ремонт. Допълнително почивните станции на властта стоят празни - средната заетост според доклада не надхвърля 50 процента, а в много от тях пада дори до 10 на сто от леглата.\n\r\nПричина за това е и липсата на маркетинг на почивните бази, за да привличат граждани, които не са част от администрацията. Една-единствена почивна станция опитва да продава своите услуги чрез световни туристически портали като booking.com, установили от Световната банка. Това е управляваната от Министерството на външните работи станция “АДИС-Холидей инн” в морския курорт Златни пясъци. Тази станция обаче е и единствената с професионално управление, се твърди в доклада. От една страна, е част от дружеството за управление на дипломатическите имоти към Външно, от друга, има договор със световен хотелиерски оператор.\n\r\nБазата на АДИС е двузвездна и реално хотелът е с най-ниска категория в Златни пясъци. Цените за нощувка са 48 лв. на вечер за служители на Външно и 62 лв. за външни гости. Това реално са вторите най-високи цени в ценоразписа на всички държавни станции и резиденции, бие ги само тарифата на “Евксиноград”, където през август почиват само министри и депутати.\n\r\nИменно намирането на начини за партньорство с големите хотелски вериги е друга от препоръките в доклада за развитие. Така щял да се осигури професионален мениджмънт, който да развива базите.\n\r\nПървата стъпка за ефективно управление на почивните бази и станциите трябва да е създаването на централизирано управление, препоръчват експертите от Световната банка. Това можело да е специална агенция, която се занимава само с управлението на държавни имоти, подобни на АДИС, която се занимава с дипломатическите, препоръчва докладът.\n\r\nВ момента почивните станции са разхвърляни между отделните ведомства и остават затворени за голяма част от държавните служители, които иначе биха били потенциални клиенти.\n\r\nТакива агенции или държавни фирми за управление на имотите има в страни като Холандия, Финландия и Германия, посочват като примери в доклада си от Световната банка.\n\r\nСлед като имотите бъдат събрани под една шапка, трябва да бъде определен централизиран бюджет за поддръжка. А правителството да намери как да се отърве от ненужните му станции.\n\r\nАкадемията на МВР и резиденция “Бояна” генерират най-големите загуби сред обектите на властта, установила проверката от Световната банка.\n\r\n800 хил. лв. е оперативната загуба само на обектите, които се стопанисват от вътрешното министерство според данните от 2016 г. Резиденция “Евксиноград”, на която летните си отпуски карат министрите, а често се ползва и от премиера Бойко Борисов, прави загуби в размер на 700 хил. лв., почивната база на МВР “Лазур” пък е с 600 хил. лв. загуби на година.\n\r\nПри МВР загубите могат да се обяснят главно с изключително ниските цени, на които почиват в тях служителите. При резиденциите, които се ползват само от високите етажи на властта, обаче причината е голямата разлика между разходите за поддръжката им и генерираните приходи. Често пъти министерствата не плащали за ползването на резиденциите, а тези средства веднага се отчитали като оперативни разходи, установила проверката на Световната банка.\n\r\nОбщото между всички губещи обекти обаче е затрудненият достъп на външни посетители. Заради това в списъка на трупащите големи загуби влизат още и резиденция “Лозенец” в София, която е на военното министерство. Тя обаче не генерира приходи от правителствени събития.\n\r\nЗа сравнение е посочен хотел “Флагман” в курорта “Св. Константин и Елена” на военните, който работи целогодишно, отворен е за всякакви гости и съответно има печалби от по 250 хил. лв. на година.\n\r\nДопълнително утежнение за правителството било и лошото състояние на почивните бази и резиденциите. Почти всички са за основен ремонт или в доста лошо състояние, установили експертите, когато ги посетили.", "date": "2018.08.20", "title": "Идея: Чиновниците с пари за почивки, та станциите на властта да \"дръпнат\""}
{"url": "https://www.dnes.bg/zvezdi/2018/08/20/spriagat-djizysa-za-sykvartirant-koi-oshte-vlizat.385554", "text": "Благой Георгиев е поредното име, което се смята за сигурно сред участниците в новия сезон на VIP Brother.\r\nТатуираният футболист приключи с кариерата си, раздели се със съпругaта си Есмер и се завърна у нас.\r\nТой стана чест гост на нощните клубове, участва в готварско шоу, приписаха му и връзка с младата поп старлетка Гери-Никол.\r\nКато продължение на всичко това идва и естествената покана на продуцентите на VIP Brother, а според слуховете - той е приел на драго сърце. \r\nДжизъса обаче ще попадне в анонсираното Женско царство, което ще коли и беси в къщата.\r\n \r\nСред спряганите съквартиранти са още Николета Лозанова, Ева от \"Тоника\", актуалната Мис Плеймейт Нора Недкова, Дара и гаджето й Папи Ханс, Тома Талепов-Айляка, познат от краткотрайното си участие във \"Фермата\".  \r\n \r\n", "date": "2018.08.20", "title": "Спрягат Джизъса за съквартирант! Кои още влизат?"}
{"url": "https://www.dnes.bg/stranata/2018/08/20/13-godishno-dete-zagina-pregazi-go-brat-mu-s-traktor.385572", "text": "13-годишно момче е загинало, след като е било прегазено от трактор, управляван от 26-годишния му брат, съобщава \"Фокус\". Инцидентът е станал в 01.00 часа тази сутрин в село Камено.\r\nСпоред кметицата на селото Цветелина Ботева трагичният инцидент се случил след скандал и бой в ромската махала. \r\nЯдосаният от разправията Димитър се качил на трактор и тръгнал да си отмъщава на младежи, които го нападнали. В тъмното обаче той не видял, че пред машината тичал по-малкия му брат Явор и го прегазил, съобщава .\r\nМомчето починало от тежкия удар въпреки усилията на повиканите спешно медици. Криминалисти и представители на агенцията за закрила на детето все още разследват на място причините за трагедията.\r\nОт полицията пък съобщиха, че шофьорът на трактора е задържан в ареста на районното управление в Роман.", "date": "2018.08.20", "title": "13-годишно дете загина. Прегази го брат му с трактор"}
{"url": "https://www.dnes.bg/stranata/2018/08/20/tejka-katastrofa-zatvoren-e-pytia-burgas-pomorie.385573", "text": "Затворен е пътят от Бургас към Поморие заради тежък пътен инцидент. Това съобщи говорителят на Областната дирекция на МВР-Бургас Цветелина Рандева.\r\nТя информира, че близо до Поморие е възникнала катастрофа, в момента екипи разрязват единия автомобил, за да извадят пострадали, предаде БТА.\r\nДо възстановяване на движението водачите на автомобили трябва да използват обходни маршрути.\r\n ", "date": "2018.08.20", "title": "Тежка катастрофа: Затворен е пътя Бургас - Поморие"}
{"url": "https://www.dnes.bg/zvezdi/2018/08/20/za-vas-myje-kak-da-sporite-s-jena.385561", "text": "Да спориш с жена, си е истинско изкуство. Особено ако сте влюбен в нея! Дамите мигат да бъдат много емоционални и пропорционално на емоциите си инатливи и непреклонни. На практика доста трудно се печели аргумент с ядосана жена, изискват се специални умения и трикове. \r\nПредоставяме ви няколко \"жокера\", които могат да ви влязат в употреба при спор с половинката и дори излезете като победител от него:\r\n\r\n\r\n \r\nВ яда си дамите са доста експресивни. Тя може да му отпусне края и да пусне няколко интересни сравнения или преувеличени фрази. Тогава просто повторете думите ѝ обидено и с интонация. „Току-що неандерталец ли ме нарече? Аз ли съм неандерталец?“ , така неусетно, вкопчени в една дума, ще обърнете тона на разговора и тя ще премине в отбрана.\r\n\r\n\r\n \r\nКолкото и да са емоционални, жените изпитват съчувствие и имат силна съвест. Когато тя започне да вика и да ви нарежда, изчакайте да си излее целия гняв, докато не прегракне. След това с навлажнени очи ѝ кажете, че никой никога не ви е карал да се чувствате толкова жалък и нищожен и сте толкова наранен от цялата тази тирада, че дори не можете да продължите разговора, защото сърцето ви боли от мъка. След това не пропускайте да ѝ кажете, че тя е най-важното нещо в живота ви и вие не можете да живеете без нея и затова като се успокоите, ще направите всичко, което иска.\r\n \r\n", "date": "2018.08.20", "title": "За вас мъже: Как да спорите с жена?"}
{"url": "https://www.dnes.bg/obrazovanie/2018/08/20/tyrsiat-se-4000-uchiteli-po-fizika-himiia-matematika-ezici.385550", "text": "Около 4000 учители се търсят сега в училищата в страната, като всички свободни работни места се обявяват в сайтовете на Регионалните управления по образованието и в Агенцията по заетостта.\r\n\"Общо учителите в страната са над 90 000 и очакваме тези места да бъдат заети\", каза просветният министър Красимир Вълчев.\n\n\n\r\nНай-голям недостиг на учители традиционно има по предметите физика, математика, химия, информатика, по чужди езици, търсят се и ресурсни учители.\r\nВсяка година преди началото на учебната година има търсене и недостиг на учители, като в последните години средно годишно над 5000 учители се пенсионират, допълни Вълчев, цитиран от БТА.\r\r\n                    \r\n                    По думите му през тази година между 4500 и 5000 учители се очаква да се пенсионират, но още не се знае колко от тях ще останат на работа или придобивайки право на пенсия ще подновят правоотношенията си в училищата.\r\n\"Още през миналата година започнахме да разработваме информационна система, която да картографира търсенето и предлагането на педагогически специалисти и на педагогическа работа в страната\", съобщи министърът.\r\nВ информационната система, която трябва да бъде готова до края на годината, ще се регистрират завършващите с педагогическа правоспособност във висшите училища, както и специалистите, които са с такава правоспособност на пазара на труда или желаят да се включат в педагогическа професия. Те ще заявяват в кои общини и по кои учебни предмети могат и искат да преподават.\r\nВ системата ще има информация и за всички педагогически специалисти, които навлизат в пенсионна възраст и така ще може да се прогнозира търсенето на учители, обясни Вълчев.\r\nПо думите му в тази информационна система всеки, който завършва, ще може да види в кои общини и в кои училища се очаква недостиг на педагогически специалисти, както и чрез данните МОН ще може да прави сериозни анализи за недостига на учители.\r\nОбщият стимул повече млади хора да се запишат в системата е свързан с увеличението на учителските заплати и с повишаването на престижа на учителската професия, обясни министър Вълчев.\r\nТой коментира, че има първи сигнали, че увеличението на възнагражденията ще мотивира повече млади хора да се включат в педагогическо образование, както и че повече от завършващите педагогически специалисти ще започнат да преподават в училищата.\r\n\"Има и допълнителни стимули за учителите, които ще преподават в малките и отдалечените населени места, тъй като в бъдеще по-трудно младите хора ще бъдат мотивирани да преподават там, както и в училищата с концентрация на деца от уязвимите групи\", информира Красимир Вълчев.\r\nТой каза, че ще има промени в наредбата за приобщаващото образование и чрез финансиране по проект по ОП \"Наука и образование за интелигентен растеж\" учениците, които изостават, задължително ще учат допълнително.\r\nЗа тези деца не се предвижда повтарянето на клас, а допълнителни занимания.", "date": "2018.08.20", "title": "Търсят се... 4000 учители по физика, химия, математика, езици"}
{"url": "https://www.dnes.bg/muzika/2018/08/20/merilin-mensyn-pripadna-na-scenata.385578", "text": "Известният американски рокмузикант Мерилин Менсън припадна през уикенда по време на концерт в град Хюстън, щата Тексас, съобщава Контактмюзик.\r\nМенсън е изпаднал в несвяст след изпълнението на хита \"Sweet dreams\" /Сладки мечти/. Малко преди инцидента музикантът споделил с феновете, че не се чувства добре заради топлинен удар, предаде БТА.\r\nТой също така помолил фотографите да не го снимат в това състояние. Когато Менсън се появил на сцената, рокмузикантът Роб Зомби, с когото заедно гастролират, призова феновете да пеят по-силно песните му, за да го подкрепят в този труден момент.\r\nИмето на Менсън е съставено от собственото име на Мерилин Монро и от фамилното на масовия убиец Чарлз Менсън. През 1989 година той основава едноименната банда, която досега е записала девет студийни албума и е отличена с четири награди \"Грамми\".\r\n", "date": "2018.08.20", "title": " Мерилин Менсън припадна на сцената!"}
{"url": "https://www.dnes.bg/obshtestvo/2018/08/20/bls-za-pochinalata-reneta-bez-izvodi-predi-faktite.385563", "text": "Централната комисия по професионална етика на БЛС ще се самосезира по случая с починалата в Сливен родилка. Това се посочва в становище на Българския лекарски съюз /БЛС/ във връзка със случая в МБАЛ \"Д-р Иван Селимински\" - Сливен.\n\n\n\n\n\r\nПрипомняме, че Ренета Томова почина няколко дни след първото си раждане – на малката Мария. Родителите й разказаха, че преди да издъхне, младата жена споделила, че се чувства като смазана, че всичко я боли, че натискали корема й, защото бебето не искало да излезе. Те настояха, че става дума за лекарска грешка и ще търсят правата си в съда.\r\nОт БЛС апелират за повече толеранс от обществото към българските лекари и за търпение за установяване на нарушения по надлежния ред, тъй като всеки един човек има право на справедлив процес за изясняване на вина.\r\r\n                    \r\n                    От организацията са посочили, че за да се извършат проверките от компетентните органи и да се уточнят обективни и субективни обстоятелствата около съответния инцидент е необходимо време.\r\nРъководството на БЛС се е запознало със случая и с излъчените в публичното пространство репортажи и коментари, е посочено в становището и е допълнено, че медицинската професия, особено родилните грижи, е дейност с повишен риск от усложнения в лечебно-диагностичния процес и не всеки проблем в този ракурс се обусловя от некомпетентност или грешка на медицинско лице.\r\nОт Българския лекарски съюз са изказали своите искрени съболезнования към близките на пациентката Ренета Томова.\r\n\"Лекарския съюз разбира чувствителността на цялото общество по темата за майчино и детско здравеопазване и е наясно, че казуси от тази сфера са изключително деликатни за всички. Все пак, държим да подчертаем, че всяко вменяване на недоказана към настоящия момент вина към медицинско лице, е провокация за нагнетяване на недоверие в системата\", е посочено в становището.\r\nБЛС са посочили, че и при този случай ще се придържат към принципа си на работа - да не популяризират незавършени производства и да не уронват името на лекарската професия, преди да имат обективни факти и конкретни доказателства, с които да боравят.", "date": "2018.08.20", "title": "БЛС за починалата Ренета: Без изводи преди фактите!"}
{"url": "https://www.dnes.bg/balkani/2018/08/20/spadyt-na-turskata-lira-goliam-bereket-za-bylgarite-v-odrin.385514", "text": "Високият курс на българския лев спрямо еврото привлича много българи за пазаруване в Одрин.\r\nОсобено голям е напливът към пазара Улус, който се урежда всеки петъчен ден.\n\n\n\r\nНа пазара се предлагат всякакви стоки, от дрехи до хранителни продукти, кухненски предмети, перилни препарати, до плодове и зеленчуци.\r\nМного от предлагани стоки са маркови, но тъй като се продават на сергии на открито, са значително по-евтини в сравнение с бутиковите магазини, съобщава БТА.\r\n\"Голям берекет имаме тези дни\", казва Бюлент Реисоглу, председател на задругата на еснафите от пазара Улус.\r\n\"Продажбите са много добри. Нашият пазар е най-големият в този район. Предлагат се стоки за всякакви клиенти, затова е и много посещаем. Доволни са и търговците, и клиентите. Всяка седмица идват. Повече са тези от България. Повишаването на курса на българския лев е изгодно за тях. Гърците също идват да пазаруват\", обясни той.\r\r\n                    \r\n                    Около един милион българи - 987 597 души са посетили Турция през първите шест месеца на тази година.\r\nПо посещаемост на туристите от България Одрин е на второ място след Истанбул.", "date": "2018.08.20", "title": "Спадът на турската лира = голям берекет за българите в Одрин"}
{"url": "https://www.dnes.bg/knigi/2018/08/20/iyn-makiuyn-otkriva-cinelibri.385570", "text": "\r\nИън Макюън открива лично четвъртия международен кино-литературен фестивал CineLibri - 2018 с  \"На плажа Чезъл\". Билети с 25 на сто намаление за шоуто в зала 1 на НДК на 10 октомври от 19.00 ч. вече са в предварителна продажба, съобщават организаторите.\r\nЗнаменитият британски творец и общественик, автор на романа и съсценарист на филма, пристига в България специално за откриването на фестивала. Иън Макюън ще бъде удостоен с титлата почетен доктор на СУ \"Св. Климент Охридски\" и с наградата \"Синелибри\" за цялостен принос към изкуството на литературната адаптация на езика на киното.\r\nШоуто за откриването на фестивала обещава да е зрелищно, съпроводено със специално създадена хореография и видеомапинг, отбелязват от екипа.\r\r\n                    \r\n                    След церемонията, на която се очакват официални гости и видни български и европейски кинотворци, ще бъде излъчена най-новата екранизация по роман на Макюън - \"На плажа Чезъл\", с участието на ирландската актриса Сърша Ронан (\"Изкупление\") и Били Хауел (\"Дюнкерк\"), които се превъплъщават в двама влюбени с различен социален произход. Флорънс е цигуларка от висшата класа, която се привързва към бедния студент Еди, и двамата сключват брак.\r\nИсторията проследява техния меден месец на плажа Чезъл. Възхитителният психологически финес, с който романът на Иън Макюън обрисува вътрешния трепет и смущение на двойката, свързани със секса и интимността, е пренесен блестящо на екрана според познавачи.\r\nРежисьор е Доминик Кук, известен с успешните си театрални проекти. В актьорския екип са и Емили Уотсън, Ан-Мари Дъф, Самуел Уест.\r\nПродажбата на early bird билети за официалното откриване на CineLibri започва днес и ще продължи близо месец. Цената е 9 лв. След 19 септември билетите ще са по 12 и 14 лв., а за студенти и пенсионери - 10 лв. Билети има на epay.bg и в Билетния център на НДК.\r\nЧетвъртото издание на единствения по рода си кино-литературен фестивал CineLibri е от 10 до 24 октомври, с над 300 прожекции, над 40 актуални кинопродукции, много специални гости, събития и емоции, \"обещават\" организаторите.\r\nТази година фестивалът обръща специално внимание на любовта във всичките й форми и е под мотото \"Любов между редовете\".", "date": "2018.08.20", "title": "Иън Макюън открива CineLibri"}
{"url": "https://www.dnes.bg/notifikacii/2018/08/20/imot-na-zeleno-risk-ili-dobra-investiciia.385577", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пазарът на имоти става все по-динамичен, а хората с доста инвестиции все по-често влагат парите си в покупката на жилище. Има, обаче, и такива, които доста си изпатиха. \n\r\nЗа съжаление зачестяват случаите на хора, купили си недвижим имот на зелено, които все още не могат да влязат в собствеността си, защото строежът на сградата все още не е завършил. Как да се предпазим от имотните измами и какви са правата ни - коментар в предаването \"Директно\" по на Добромир Ганев, председател на Нациаоналното сдружение по недвижимите имоти.\n\n\n\r\nКакви рискове крие покупката на недвижим имот на зелено? \n\r\n\"Това е един добър метод, стига клиентът да е наясно с рисковете. Най-често цените на подобни имоти са по-ниски от тези, при които сградата все още не е завършена. Колкото по-висок е рискът при придобивката, толкова по-ниска е цената.\", коментира Добромир Ганев. \n\r\nСъветът към потребителите е да бъдат изключително внимателни и предпазливи и да търсят консултацията на специалисти като юристи и брокери, например, за да се уверят, че ако нещо се случи, то те ще бъдат компенсирани. \n\r\n\"Подводните камъни са много. Случаите на недовършени проекти днес са много малко. Сега ситуацията на пазара е много по-различна и той е много по-стабилен. Въпреки това не бива потребителите да се заиграват със сигурността си.\", сподели в предаването Добромир Ганев.", "date": "2018.08.20", "title": "Имот \"на зелено\" – риск или добра инвестиция?"}
{"url": "https://www.dnes.bg/science/2018/08/20/oshte-4-g-jegi-a-vie-potihte-li-se-ima-li-globalno-zatopliane.385546", "text": "Лято ли беше, чудо ли беше!\r\nМного европейци трудно се справиха с жегите. А през следващите 4, ако не и 8 години отново ще бъде горещо, показва ново научно проучване.\n\r\n\n\r\nСякаш трябва постепенно да свикваме. Едно ново проучване стига до извода, че ни предстоят поне още четири горещи години. Френски и холандски учени прогнозират \"задаващ се топъл период\" с \"голяма вероятност за екстремно високи температури\". \n\r\nФранцузинът Флориан Севелек и холандецът Сибрен Дрейфхаут са разработили статистически модел за прогонозиране на глобалните средни температури в близко бъдеще. Те изчисляват, че предстоящите четири години ще бъдат по-топли в сравнение със средната глобална тенденция. Същото важи и за четирите години, които ще ги последват, пише \"\".\r\n                    \r\n                    \r\n\"Затоплянето на земята не е равномерен процес\", пишат учените. В температурните диаграми обаче се забелязва тенденция за дълготрайно затопляне на земята. Въпреки това междувременно може да има и студени години, през които глобалната средна температура да е по-ниска от очакваното. Причина за това е хаотичната природа на климата. \n\r\nТази променливост между другото е причината и за \"паузата\" в глобалното затопляне след 1998 година. В последвалия период изглеждаше, че е настъпил застой в затоплянето на земята. Чак след 2012 година затоплянето отново започна да набира скорост. Сега представената система за прогнозиране иска да обхване тези естествени колебания и да изчисли вероятността за това идните години да бъдат по-топли или по-студени от очакваното.\r\n\n\r\nТази система функционира подобно на прогнозата за валежите. Валежите не могат да се прогнозират с абсолютна точност, прогнозата за валежите показва единствено вероятността от валежи. И понякога е неточна. Можем ли при това положение да разчитаме на изчисленията на климатолозите? Наистина ли е необходимо да харчим пари за климатична инсталация?\n\r\n\n\r\nОтговор получаваме, след като сравним прогнозите на учените за 2018 година с действително измерените стойности на температурите. Изчисленията и на други учени потвърждават прогнозите на Севелек и Дрейфхаут, че ни предстоят още горещи години. \n\r\n\"Това не е нищо ново\", казва Волфганг Мюлер от института за метеорология Макс Планк в Хамбург. Говорителят на германската метеорологична служба в Офенбах Герхард Лукс пък допълва: \"Вече от 15 години ние непрекъснато повтаряме, че топлите и сушави периоди ще зачестяват\".\r\nВсички търсеха спасение от жегите\n\r\nНовото в публикуваната студия явно не са резултатите, а начинът, по който учените стигат до тях. Севелек и Дрейфхаут използват един нов подход, който от няколко години става все по-важен в изследването на климата. Те използват статистически модели. Глобалните климатични модели взимат под внимание всички досегашни изследвани особености на нашия климат, за да направят прогноза. Новият метод анализира главно данни от миналото, за да изчисли вероятността от настъпване на определена промяна в бъдеще – например горещи периоди.\n\r\n\"Статистическите модели се състоят от прости алгоритми, които проучват взаимовръзките. И са много ефикасни\", обяснява Волфганг Мюлер. \"Изготвянето на една десетгодишна прогноза трае само 22 милисекунди и може да бъде направено с обикновен лаптоп\", пишат учените в студията си. \"Германската метеорологична служба също работи отчасти със статистически модел\", споделя  говорителят Герхард Лукс. \n\r\nПубликуваният нов модел обаче не взима под внимание регионалните и локални метеорологични събития и не прави прогнози за отделни части от земята. \n\r\n\"Да кажем, че наистина стане по-топло, както прогнозираме. Тогава обаче не знаем, дали това ще стане в Европа, Африка, или някъде другаде. Моделът не съдържа регионални мостри\", казва Севелек. Регионалните прогнози обаче се много важни. Особено за предприемането на определени мерки в селското стопанство например. Така че, който смята да си купи климатик, първо трябва да проучи регионалните прогнози. Защото, както казва Севелек: \"В някоя част на земята може да стане много горещо, но въпреки това относително студено в друга\".", "date": "2018.08.20", "title": "Още 4 г. жеги! А Вие потихте ли се? Има ли глобално затопляне?"}
{"url": "https://www.dnes.bg/cars/2018/08/20/krosouvyrite-dyrjat-37-ot-pazara-v-sveta.385513", "text": "Глобалният автомобилен пазар демонстрира положителна динамика, показват данните, публикувани от AutocarProfessional. Според резултатите от първата половина на 2018 г. в света са продадени 44 милиона автомобила, което е с 3,6% повече в сравнение със същия период на миналата година. Най-прогресивният пазар е Индия, с ръст от 18%.\r\nСпоред изследването шест от десетте най-големи световни пазари са показали забележимо увеличение на продажбите. Също така трябва да се отбележи, че на кросоувърите и SUV-тата вече се падат около 37% от общите продажби в световен мащаб - през първите шест месеца на годината са продадени 15 млн, което прави ръст от 14% спрямо същия период на 2017 г. Обемът на продажбите на тези автомобили се е увеличил в 10 от 11-те ключови региона, а в Япония е спаднал.\r\r\n                    \r\n                    На второ място по популярност са компактните автомобили, но търсенето им намалява почти по целия свят. Спад се наблюдава в Европа (-5%) и в САЩ (-8%). Одвен това е отчетено намаление и на минивановете - в Китай с 19%, а в Европа - с 23%.\r\n10-те най-продавани автомобили за първото шестмесечие на годината са в глобален мащаб са:  Ford F-Series (534 827 бройки), Toyota Corolla (478 122), Volkswagen Golf (431 836), Honda Civic (412 664), Toyota RAV4 (395 816), Nissan X-Trail (392 489), Volkswagen Passat (356 566), Honda CR-V (339 081), Honda HR-V (334 917) и Chevrolet Silverado (326 427).\r\n\r\n ", "date": "2018.08.20", "title": "Кросоувърите държат 37% от пазара в света"}
{"url": "https://www.dnes.bg/stranata/2018/08/20/81-godishen-shofior-ubi-86-godishen-v-biala-cherkva.385511", "text": "86-годишен пешеходец е загинал в град Бяла черква, след като е бил блъснат от автомобил, съобщиха от полицията във Велико Търново. \r\nПроизшествието е станало в петък в 09.30 часа. \r\nПо първоначална информация 81-годишен шофьор от Бяла черква с лек автомобил „ВАЗ“ е блъснал пешеходец от същия град, който е пресичал пътното платно, бутайки велосипед, извън зоната на пешеходна пътека. \r\nМъжът с колелото е транспортиран във великотърновската болница в тежко състояние, където по-късно е починал. \r\nВодачът на лекия автомобил е изпробван за употреба на алкохол, пробата е отрицателна. \r\nПричините за произшествието са в процес на изясняване. По случая е започнато досъдебно производство.", "date": "2018.08.20", "title": "81-годишен шофьор уби 86-годишен в Бяла черква"}
{"url": "https://www.dnes.bg/obshtestvo/2018/08/20/krizata-s-olimpik-iznenada-li-e-falityt-kakvo-da-praviat-oparenite.385525", "text": "Обявеният през миналата седмица фалит на кипърската застрахователна компания \"Олимпик\", която оперираше в България със свой клон, беше изненада за много от нейните клиенти. Но не беше изненада за институциите и пазара. За опасността от фалит се заговори още от началото на май 2018 г.\n\r\nТака например още на 10 май българската Комисия за финансов надзор (КФН) обяви, че е била информирана за решението на Министерството на финансите на Кипър, което упражнява функциите на надзорен орган върху застраховането, с което е отнет лицензът на компанията и на същата е предоставен т.нар. \"специален лиценз\". От този момент на дружеството беше забранено да сключва нови застрахователни договори или да удължава срока или разширява покритието на съществуващите договори. Специалният лиценз дава право само на обслужване на вече сключените договори, изразяващо се в събиране на вноски по тях и уреждане на висящите щети.\r\n                    \r\n                    \r\nНа същата дата КФН също издаде принудителна административна мярка по отношение на клона на Застрахователна компания \"Олимпик\" в България да сключва нови застрахователни договори, да разширява покритието или да удължава срока по действащите договори, както и да се разпорежда свободно с активите, намиращи се на територията на Република България.\r\nТака започналата процедура беше обжалвана по административен ред от страна на застрахователната компания, но очевидно неуспешно, за да се стигне до обявеното на 10 август назначаване на предварителен ликвидатор до назначаването на постоянен такъв от съда. Това решение беше официално обявено на 17 август, с което започналата през май процедура беше окончателно финализирана.\n\r\nКато резултат от това решение кипърското законодателство предвижда автоматичното прекратяване на всички действащи застрахователни договори на ЗК \"Олимпик\", като то е валидно и за тези, сключени на територията на Република България от датата на официалното му обявяване. Ето защо, считано от 18 август, почти 200 хиляди автомобила у нас се оказаха без задължителна застраховка \"Гражданска отговорност\" на автомобилстите с всички негативни последствия от това. Управлението на МПС без такава застраховка е административно нарушение и водачът му може да бъде глобен от КАТ.\n\r\nПо-тежки обаче могат да бъдат гражданско-правните последици: ако водач на МПС без задължителна застраховка \"Гражданска отговорност\" на автомобилистите причини пътно транспортно произшествие, ще трябва сам да поеме отговорността за обезщетяването на вредите, претърпени от увредените лица, а при неимуществени вреди обезщетенията могат да бъдат на значителна стойност.\r\nКогато тези вреди бъдат възмездени от българския Гаранционен фонд, той ще ги претендира отново към водача, така че, във всички случаи, нарушилият закона водач ще носи материалната отговорност за причинените от него вреди и няма да се ползва със застрахователна защита.\n\r\nВсъщност едва с обявяването на решението за назначаване на предварителен ликвидатор от страна на КФН в сайта на Комисията (което се случи на 14 август) българската общественост разбра, че се случва нещо притеснително, като напрежението сред гражданите – клиенти на ЗК \"Олимпик\", клон България, нарастваше с всеки изминал ден, за да ескалира и в нощни протести пред сградата на парламента.\n\r\nИнформацията, изнесена на сайта на КФН, беше подробна и указваше ясно, че водачите, чиито застраховки \"Гражданска отговорност\" ще бъдат прекратени от 18 август, следва да сключат без забавяне такава застраховка при друг лицензиран застраховател, опериращ на територията на Република България. Освен това КФН информираше и за начините, по които тези водачи могат да получат платените от тях премии за неизтеклата част от договорите им с \"Олимпик\".\n\r\nВсичко това съвпадна и с друг, напълно независим от случващото се с \"Олимпик\" процес на застрахователния пазар, заради който всички застрахователи повишиха цените на задължителната застраховка \"Гражданска отговорност\" на автомобилистите в рамките на последните две-три седмици. Това увеличаване на цените беше основно повлияно от два фактора.\r\n", "date": "2018.08.20", "title": "Кризата с \"Олимпик\": Изненада ли е фалитът, какво да правят \"опарените\"?"}
{"url": "https://www.dnes.bg/obshtestvo/2018/08/20/myj-s-shans-za-jivot-sled-chernodrobna-transplantaciia-vyv-vma.385518", "text": "Специалисти от Военномедицинска академия извършиха поредна чернодробна трансплантация, съобщиха от здравното заведение.\r\nРеципиентът е 50-годишен мъж, а донорът – мъж на 53 години от Велико Търново, изпаднал в мозъчна смърт.\r\nПациентът е в добро състояние, контактен и адекватен е, заяви проф. д-р Никола Владов, началник на Клиника по чернодробно-панкреатична и трансплантационна хирургия.\r\nСложната интервенция бе извършена от младите надежди на чернодробната трансплантология в България. Трансплантационният екип бе ръководен от доц. Васил Михайлов, доц. Иван Василевски и д-р Радослав Костадинов. Експлантационният екип, който в неделя летя със самолет C-27J \"Спартан\" до  Велико Търново, включваше доц. Ивелин Такоров и д-р Цонка Луканова.\r\r\n                    \r\n                    Екипите се допълваха от доц. Мариета Симонова (хепатолог), анестезиолозите д-р Мария Абрашева, д-р Едлир Груда, както и медицинските сестри Ивелина Ефремова, Камелия Димитрова, Диляна Костадинова и Недялка Петришка.\r\nРъководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот.\r\nБлагодарности и за екипите на Военновъздушните сили, както и на главен комисар Христо Терзийски - директор на Главна дирекция “Национална полиция”, за оказаното съдействие за реализиране на донорската ситуация.\r\n ", "date": "2018.08.20", "title": "Мъж с шанс за живот след чернодробна трансплантация във ВМА"}
{"url": "https://www.dnes.bg/stranata/2018/08/20/93-godishna-hvyrli-6-bona-ot-terasa-v-pomosht-na-mvr.385509", "text": "93-годишна жена е била измамена по телефона с 6320 лева в Плевен, съобщиха от МВР.\r\nЗа случая е подаден сигнал на телефон 112. Възрастната жена получила обаждане от непознат, който се представил за служител на МВР.\r\nПод претекст, че се провежда операция по залавяне на телефонни измамници, той я призовал да събере всичките си пари и ценности.\r\nПотърпевшата е изхвърлила от терасата на жилището си на два пъти общо 6320 лева.\r\nПолицията в Хасково също разследва две нови телефонни измами по същата схема.\r\n76-годишен мъж оставил до кошче за боклук 2700 лева. 72-годишна хасковлийка пък хвърлила през терасата на дома си 6500 лева.\r\n ", "date": "2018.08.20", "title": "93-годишна хвърли 6 бона от тераса \"в помощ\" на МВР"}
{"url": "https://www.dnes.bg/tenis/2018/08/20/10-meseca-po-kysno-i-grisho-s-nai-slaboto-si-klasirane.385524", "text": "Най-добрият български тенисист Григор Димитров записа най-слабото класиране в ранглистата от десет месеца, след като не успя да защити титлата си на турнира от сериите \"Мастърс\" в Синсинати.\r\nДимитров падна с три места в класацията на АТП и от днес е осми с 3790 точки. За последно хасковлията беше на толкова ниска позиция в края на октомври миналата година.\r\nЛидер продължава да бъде Рафаел Надал (Испания) с 10040 точки, пред Роджър Федерер (Швейцария) със 7080 и Хуан Мартин дел Потро с 5500 точки.\r\nСърбинът Новак Джокович, който спечели трофея в Синсинати, прогресира до шестата позиция с 4445 точки.\r\n\r\n ", "date": "2018.08.20", "title": "10 месеца по късно и... Гришо с най-слабото си класиране"}
{"url": "https://www.dnes.bg/balkani/2018/08/20/erdogan-celta-na-valutnata-kriza-e-da-ni-postavi-na-kolene.385530", "text": "Турският президент Реджеп Тайип Ердоган определи днес кризата с турската национална валута като атака срещу икономиката, не по-различна от нападение срещу националния флаг или призива за молитва, предаде Ройтерс, цитирана от БТА.\n\r\nЕрдоган каза това в обръщение в навечерието на мюсюлманския празник Курбан байрам.\n\r\n\"Атаката срещу нашата икономика няма никаква разлика от директно нападение срещу нашия призив за молитва или националния ни флаг\", изтъкна президентът. В словото си, записано предварително, Ердоган каза, че целта на валутната криза е да постави \"Турция и нейния народ на колене\".\n\r\nПо думите на президента Турция има силата и способността да преодолее кризата.\r\n                    \r\n                    \r\nТурският народ, благодарение на способността си да бъде единен в добри и лоши дни, да се обединява, да действа като едно сърце и един юмрук, е успял в продължение на хиляди години да остане на крака, посочи Ердоган, цитиран от турската телевизия НТВ.\n\r\nБлагодарение на това през последните години бяха елиминирани всяко нападение, опит за преврат, заговор. Днес отново народът показва същия си добродетелен подход, добави той.\r\n ", "date": "2018.08.20", "title": "Ердоган: Целта на валутната криза е да ни постави на колене!"}
{"url": "https://www.dnes.bg/sofia/2018/08/20/krai-sofiia-drogiran-s-kradena-kola-v-gonka-s-policiiata.385531", "text": "Употребил наркотици млад мъж, седнал зад волана на \"Ауди\", е бил преследван от полицията през уикенда в Сливница.\r\nСигналът за екшъна бил получен в събота около обяд от автопатрул, който опитал да спре автомобила с пътуващи двама души в него.\r\nШофьорът обаче не се съобразил и продължил, но не след дълго се ударил в стена на фирмена сграда, съобщиха от ОМВР-София.\r\nНезабавно били предприети заградителни действия, в хода на които двамата нарушители били установени и задържани.\r\nПри извършения оглед на местопроизшествието е установено, че регистрационните табели, монтирани на \"Ауди\"-то, са издадени за друг автомобил, \"Опел Астра\".\r\n22-годишният водач е бил тестван и за употреба на наркотични и упойващи вещества, при което апаратът отчел наличие на тетрахидроканабинол в пробата му.\r\nПо случая е образувано досъдебно производство.", "date": "2018.08.20", "title": "Край София: Дрогиран, с крадена кола, в гонка с полицията..."}
{"url": "https://www.dnes.bg/televizia/2018/08/20/vania-stambolova-zamenia-pistata-za-fermerski-jivot.385529", "text": "Една от най-успешните родни лекоатлетки – Ваня Стамболова, ще попълни квотата на известните участници в предстоящия сезон на \"Фермата\", който стартира на 7 септември. Тя ще бъде в компанията на вече потвърдения вокалист на рок бандата D2 Дидо.\r\nВаня Стамболова е неколкократен световен и европейски вицешампион, има 11 национални рекорда.  През 2006 г. е обявена за най-добър спортист на Балканския полуостров. Най-големият й успех е през същата година, когато става европейски шампион на 400 м гладко бягане от първенството в Гьотеборг.\r\nВаня Стамболова е първата българска лекоатлетка, класирала се за финали на европейски първенства в три различни дисциплини. Все още никой не е подобрил националния й рекорд на 400 м бягане с препятствия.\r\r\n                    \r\n                    Преди 6 месеца Ваня се завръща в родната си Варна, където днес работи за създаването на лекоатлетическа школа за деца.\r\n\"Искам да знам, че мога да бъда победител и в други сфери на живота, не само в спорта. Искам да съм първата жена, която ще спечели формата. Ще се боря, за да победя. Спортът ме е научил, че винаги се играе за победа, второто място не е цел\", признава спортист №1 на Балканите за 2006 г.\r\nВаня Стамболова подава документи за участие в кастинга за четвърти сезон на предаването, заедно с всички останали 13 хиляди редови кандидати.\r\n\"Записах се за кастинг сама. Много ми липсват състезанията, а това предаване е страхотно състезание. Искам да придобия умения, които нямам, и да се преборя със страховете си\", разказва Ваня.\r\nВ надпреварата за 100 000 лв. ще участват 20 души, като тази година мотото е \"Съединение\" с мисията да обедини българите, като събере сънародници от всички краища на света с ярки индивидуалности и вълнуващи лични истории, в които всеки ще открие себе си.\r\n ", "date": "2018.08.20", "title": "Ваня Стамболова заменя пистата за фермерски живот"}
{"url": "https://www.dnes.bg/sofia/2018/08/20/bezplaten-obiad-niama-niama-i-bezplaten-parking-na-st-vasil-levski.385528", "text": "\n\r\nПаяци вдигнаха паркираните автомобили до Националния стадион \"Васил Левски\" в зоната до метростанцията.\r\nТака най-големият безплатен паркинг в центъра на София отиде в историята.\n\n\n\r\nТова се налага заради решението на Столичния общински съвет да въведе платена зона за паркиране около стадиона.\r\nОт 1 септември пространството ще се стопанисва и управлява от общинското дружество \"Пазари Запад\" и Столичната община. Договорът е за три години.\r\nОт следващия месец престоят и паркирането на превозните средства ще се таксува съгласно утвърдени тарифи. Какви ще бъдат те обаче все още не е ясно.\r\r\n                    \r\n                    Търговията с колела, части за тях, както и ски и аксесоари, която от години се извършва на това място, няма да бъде премахната, но ще се осъществява съобразно тарифа на общината.\r\nЦелта на промяната е да се въведе ред около Националния стадион, който да осигури спокойствие и комфорт на софиянци и гостите на столицата, мотивира се общинарите.\r\nОчаква се да бъдат обособени 100 официални паркоместа, но все още не е ясно точно колко ще струва паркирането там.\r\nСпоред доклада на Столичния общински съвет цената за престой трябва да бъде съизмерима с цената за \"Зелена зона\", която се намира там.\r\nПланира се в събота, неделя и празнични дни 44 от новите паркоместа да се използват продажба на ски, велосипеди и спортни стоки.\r\n\"Пазари Запад\" трябва да инвестира 183 хил. лв. в обекта, от които близо 20 хил. лв. ще бъдат за контрол на достъпа и поставяне на бариери, а почти 70 хил. лв. ще отидат за поставянето на роботизирана и самопочистваща се тоалетна. 15 хил. лв. са предназначени за офис контейнер и за разплащателен терминал.", "date": "2018.08.20", "title": "Безплатен обяд няма! Няма и безплатен паркинг на ст. \"Васил Левски\""}
{"url": "https://www.dnes.bg/balkani/2018/08/20/sled-miliardite-spaseni-li-sa-gyrciia-i-evrozonata.385532", "text": "В крайна сметка министрите и комисарите отново влязоха в ролите си на добри европейци. „Това е исторически ден за еврозоната\", \"Кризата сега е зад нас\", каза Пиер Московиси, еврокомисар по паричния съюз.\r\n„Успяхме\", потвърди министърът на финансите на Португалия Мариу Сентену, в момента председател на Еврогрупата. „С нашата солидарност това се случи“, заяви германският му колега Олаф Шолц, а председателят на ЕК Жан-Клод Юнкер добави, че „Европа трябва да се гордее с общата валута\".\r\nТака управляващите в еврозоната колективно похвалиха края на кризисната програма на свръхзадлъжняла Гърция. Гръцкият премиер Алексис Ципрас дори по изключение си сложи вратовръзка, за да отпразнува „историческото събитие\".\r\r\n                    \r\n                    Но постановката е просто блъф. Всъщност няма какво да се празнува. Напротив - Гърция е икономически разрушена и няма шанс да избегне диктата на своите кредитори.\r\nСъщите онези, които въпреки предупрежденията на експертите на Международния валутен фонд, я накараха да свие публичните разходи с една трета само за четири години, причинявайки най-тежката рецесия, която някога се е случвала в дадена страна – в мирно време. Това остави една пета от населението без работа, прогони 300 000 гърци в чужбина и увеличи дълга до 180% от икономическото производство.\r\nНо вместо да допусне едно подстригване на дълга да постави ново начало, кредиторите само отложиха изплащането на дълговете за далечното бъдеще и сега задължават гръцката държава да генерира в продължение на 42 години цел за първичен бюджетен излишък от 2,2 от БВП. Според мнението на редица експерти една абсурдно нереалистична концепция.\r\nОще по-лошо от небрежността на кризата в Гърция е друг неуспех: правителствата на еврозоната не са елиминирали основните причини за кризата. Европейският паричен съюз все още е заплашен от срив, днес дори повече, отколкото когато кризата избухна преди осем години, пише в свой анализ германският Die Tageszeitung.\r\nПричината за това е основното противоречие още при създаването на еврото: 19-е участващи държави имат една валута, но управляват националните си бюджети по отделно и оперират със съответните национални икономически политики. Освен това Европейската централна банка не служи автоматично като „кредитор от последна инстанция\", която запазва ликвиден държавния бюджет в случай на криза, както е обичайно в световен мащаб.\r\nВ резултат на това все още няма общ бюджет и няма общо демократично избрано правителство на еврозоната. Така обаче липсва и спешно нужната институция, която е абсолютно необходима и следва да представлява общото благо на паричния съюз като цяло и се споделя от гражданите на всички държави членки.\r\nВ основата на тази неправда е член 125, параграф 1 от Договора за ЕС. „Съюзът не носи отговорност за задълженията на централните правителства\", се казва там, а това се отнася и за държавите членки помежду им.\r\nСъщевременно страните членки се ангажираха да ограничат държавния дълг до 60%, а годишният дефицит – до 3% от икономическата продукция. Преди всичко, клаузата за липса на помощ имаше за цел да успокои консервативните германски гласоподаватели, а общите правила трябваше да заменят съвместното правителство. Но това пося зародиша на заплашващия сега срив. Защото конструкцията и до днес продължава да създава една отровна илюзия сред гражданите, че валутният съюз е осъществим без загуба на власт за националните правителства.\r\nКолко контрапродуктивно е това илюстрира сравнението със САЩ по отношение на държавния дълг. Американските публични финанси са на мниус 105% от годишната икономическа продукция. Това е много, но никой не се страхува, че американското правителство няма да обслужва дори една от издадените облигации. Не само че то има фискалната мощ да генерира необходимите приходи, но и  Федералният резерв гарантира всички плащания. Затова американските облигации са пример за безопасна инвестиция дори ако президентът е хаотичен. Обратно, еврозоната като цяло е много по-малко задлъжняла с 86% от брутния си вътрешен продукт и всъщност не би трябвало да има проблем с дълга си.\r\nКъде е проблемът - вижте в  ", "date": "2018.08.20", "title": "След милиардите... Спасени ли са Гърция и еврозоната?"}
{"url": "https://www.dnes.bg/football/2018/08/20/zaradi-kristiano-ronaldo-domyt-na-real-madrid-pustee.385535", "text": "Домакинството на Реал Мадрид на Хетафе (2:0) в мач от 1-ия кръг на Ла Лига постави антирекорд по посещаемост.  \r\nСпоред Madridista Haven на трибуните на \"Сантиаго Бернабеу\" снощи е имало едва 48 466 фенове, а капацитетът на стадиона е 81 044 души. Това е най-слабо посетеният мач на \"белия балет\" от 24 май 2009 г. Т.е  отпреди привличането на мегазвездата Кристиано Роналдо. При официалното представяне на португалския нападател, \"Бернабеу\" се късаше по шефовете.\r\n \r\nТова лято петкратният носител на Златната топка изненадващо напусна в посока Ювентус. Без него Реал загуби финала за Суперкупата на Европа от Атлетико Мадрид с 2:4. И този резултат със  сигурност е повлиял за слабото посещение на мача снощи.\r\n \r\nВ следващия кръг мадридчани гостуват на Жирона, а на 1 септември приемат Леганес. Интересно е на този мач колко фенове на Реал ще отидат на стадиона. \r\n \r\n", "date": "2018.08.20", "title": "Заради Кристиано Роналдо? Домът на Реал Мадрид пустее"}
{"url": "https://www.dnes.bg/obshtestvo/2018/08/20/i-toi-e-ot-sliven-malkiiat-ivailo-s-pareza-na-rychichkata.385522", "text": "Малкият Ивайло се нуждае от операция в Турция заради акушерска пареза на дясната ръчичка.\r\nМомченцето е пострадало при раждането си, а грешката е на сливенската лекарка д-р Таня Пашева, завеждаща АГ отделение на Окръжната болница, пише в призива за лечението му в платформата .\n\n\r\n\"Ивайло е на годинка и 2 месеца. Той е малкото ни и дълго чакано детенце и късметчето на големия ни син – Илиян. За съжаление, след груба лекарска грешка на Таня Пашева при раждането, Ивайло получи акушерска пареза на дясна ръчичка. Тя стоеше безжизнена до тялото му\", разказва близка на семейството.\r\r\n                    \r\n                    Рехабилитацията у нас не дава резултат и семейството на момченцето търси лекарска помощ в Турция. От предписаните упражнения има ефект и Ивайло е започнал да движи ръчичката си, но не може да я вдигне догоре и настрани.\r\nСпоред турските лекари трябва да се направи отпускаща операция, която ще струва 7000 евро, те обаче са непосилни за семейството му. Операцията е насрочена за 30 август.\r\n\"Ако всеки помогне с малко, съвсем скоро може да видим детенцето си здраво\", пишат близките му.\r\nСливенски майки разпространяват призива за лечението на детето в социалната мрежа.\r\n\"Това е Ивайло, едно от пострадалите деца, изродени от \"доктор\" Пашева в  Сливен, за която всички говорят днес...от една година майката се бори с  вятърни мелници, за да има наказание тази жена, но няма... тя  продължава да практикува, да убива и осакатява... в момента събираме  пари за операция на Ивайло в Турция, който има възможност да помогне\", е написала потребителка.\r\nВ отделението в Сливен в момента текат проверки заради случая с починалата родилка Ренета Томова.", "date": "2018.08.20", "title": "И той е от Сливен! Малкият Ивайло с пареза на ръчичката"}
{"url": "https://www.dnes.bg/obshtestvo/2018/08/20/gabriela-kozareva-shte-oglavi-druga-dyrjavna-agenciia.385534", "text": "Габриела Козарева е новият изпълнителен директор на Агенцията по вписванията, съобщиха от пресцентъра на Министерството на правосъдието. Тя е назначена от днес със заповед на правосъдния министър Цецка Цачева.\r\nПредишният директор Зорница Даскалова подаде оставка на 17 август, след като седмица по-рано Търговският регистър спря да работи заради технически проблем. Очаква се тези дни той да бъде окончателно отстранен.\r\nОт февруари 2018 г. досега Габриела Козарева е била изпълнителен директор на Изпълнителната агенция за насърчаване на малките и средните предприятия.\n\n\n\r\nБила е и директор на Дирекция \"Спортна инфраструктура и управление на държавното участие\" в Министерството на младежта и спорта от май 2015 г. до май 2017 г.\r\r\n                    \r\n                    Заемала е и длъжността заместник-министър на младежта и спорта от май 2017 г. до февруари 2018 г.\r\nПреди това Габриела Козарева е била консултант в частния бизнес и съдебен помощник във ВАС.\r\nЗавършила е Класическата гимназия и Софийския университет, където е магистър по право.", "date": "2018.08.20", "title": "Габриела Козарева ще оглави друга държавна агенция"}
{"url": "https://www.dnes.bg/notifikacii/2018/08/20/serien-kradec-probva-da-izbiaga-ot-bylgariia-spipaha-go.385506", "text": "Сериен крадец опита да напусне страната, но бе задържан на гранично-контролно пропускателния пункт \"Калотина\".\r\nАрестуваният е 33-годишен бургазлия. Той е издирван за кражби от хотели по Черноморието, кражби от апартаменти, за неправомерни транзакции с чужди банкови карти и др.\r\nПрестъпленията на младия мъж са документирани чрез множество разследвания, записи от охранителни камери, разпитани са свидетели.\r\nБургазлията е направил пълни самопризнания за всеки един от случаите.\r\nТой е привлечен в качеството на обвиняем и му е наложена мярка \"задържане под стража\". Предстои докладване на случая в Бургаска окръжна прокуратура.", "date": "2018.08.20", "title": "Сериен крадец пробва да избяга от България, спипаха го"}
{"url": "https://www.dnes.bg/obshtestvo/2018/08/20/operaciia-istoriia-vyzhodyt-na-serdika-velichieto-na-simeon-i.385523", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоследните големи археологически открития за пореден път показват, че живеем върху земя, криеща изключителни исторически артефакти. Сердика е била град в десетката на римските градове, особено в периода на войнишките императори, на Юстиниан и Константин Велики. Колизеумът на Сердика е събирал 5000 зрители, гладиаторската арена е била само с 10 метра по-малка от тази на римския колизеум - разказа в предаването \"Операция История\" по  археологът доц. Тодор Чобанов, който е и зам.-кмет на София.\r\nВ столицата се пази и уникална каменна обява, която рекламира гладиаторски боеве, за да бъдат посетени от населението.\r\r\n                    \r\n                    Възходът на римска Сердика се обяснява най-вече със стратегическото положение - в центъра между Запада и Изтока. По време на многобройните войни през нея са преминавали много от римските легиони. Между другото Сердика е родното място на император Галерий. \r\nИзвестният ни историк доц. Георги Николов разказа в \"Операция История\" за битката при Ахелой и за политическата сила на българския владетел Симеон Първи.\r\n\"Симеон Велики е изключителна фигура. Той е българският владетел, който е най-интересен за чуждите историци. Защото е бил близо до това да стане византийски император, а това означавало да бъде господар на света. Той не самозванец, коронясан е за \"василевс на българите\" законно, с прочитане на специална молитва от ромейския патриарх. Всъщност той е първият български цар, титла равнозначна на император\", обясни доц. Николов.\r\n\"Симеон е от най-образованите владетели на своето време. Това настина е Златен век не само за българското оръжие, но най-вече за българската книжнина. В историята няма \"ако\", но без ролята на Симеон и учениците на Кирил и Методий всяка страна, дори Русия, можеше да има съвсем друга културна съдба, тъй като Рус получава религиозните книги на старобългарски език, а не на гръцки. Битката при Ахелой е настина грандиозна. Спори за числото на воините, но вероятно ромейската армия е била около 50 000 души , а българската около 30 000.\n\r\nАхелойската битка струва на Византия 2 тона злато, 450 килограма са платени на печенегите да ударят България в гръб, 750 килограма като откуп на арабите, за да има мир и да върнат хиляди пленени ромейски воини, и 1 тон е отишъл за заплата на самата войска, за да бъде тя мотивирана\", коментира още доц. Георги Николов.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.08.20", "title": "\"Операция История\": Възходът на Сердика, величието на Симеон I"}
{"url": "https://www.dnes.bg/obshtestvo/2018/08/20/sled-poredniia-incident-s-pojarna-sindikat-iska-proverki.385519", "text": "Синдикалната федерация на служителите в МВР (СФСМВР) настоява за проверка и анализ на причините, довели до четири инцидента с пожарни коли от един и същ модел за 18 месеца. Това става ясно от отворено писмо, изпратено до медиите.\n\r\nПри пътен инцидент с пожарен автомобил на 17 август загина огнеборец, а други двама бяха ранени.\r\nСиндикатът не приема версиите, че причините, довели до произшествието, са лошите пътни условия и/или грешка на водача.\r\nОт там искат от компетентните служби в МВР и ГД \"Пожарна безопасност и защита на населението\" да изяснят напълно доколко този модел машини са пригодени за всякакви условия.\r\nОт СФСМВР искат проверка кой е одобрил доставката на тези автомобили по ОП \"Околна среда\", както и дали те отговарят на заложените спецификации в обществената поръчка.\r\nТе настояват да се направи техническа експертиза за поведението на автомобилите в реални пътни условия.", "date": "2018.08.20", "title": "След поредния инцидент с пожарна: Синдикат иска проверки "}
{"url": "https://www.dnes.bg/notifikacii/2018/08/20/razmraziavane-severna-koreia-sybra-razdeleni-semeistva.385479", "text": "Десетки възрастни южнокорейци влязоха в Северна Корея в понеделник, за да се срещнат с роднини след като техните семейства бяха разделени от войната преди близо седемдесет години. Това съобщи AFP, цитирана от \"Фокус\".\r\nТридневното събиране ще се състои в планината Кумганг, живописен курорт в Северна Корея, след бързо дипломатическо размразяване между съседите.\n\n\r\nМилиони хора бяха разделени от Корейската война от 1950-53 г., която раздели братя и сестри, родители и деца, съпрузи и съпруги.\r\nВойната е прекратена с примирие, а не с мирен договор, оставяйки двете Кореи технически все още във война, а полуостровът е разделен от непробиваемата Демилитаризирана зона, като всякакъв директен граждански обмен - дори обикновени семейни новини - са забранени.\r89-те застаряващи южнокорейци, облечени в най-добрите си костюми под пламтящото слънце, се разпределиха един по един до 14 автобуса Сокчо, някои развълнувани, а другите с недоверие, преди конвоят да тръгне, придружен от медицински персонал, а по-късно прекоси Демилитаризираната зона на север.\r\n ", "date": "2018.08.20", "title": "Размразяване: Северна Корея събра разделени семейства"}
{"url": "https://www.dnes.bg/notifikacii/2018/08/20/sled-6-9-po-rihter-na-ostrov-lombok-pet-jertvi.385485", "text": "Най-малко петима души са загинали при новите земетресения край индонезийския остров Ломбок вчера, предаде Франс прес, като се позова на властите.\r\nТе съобщиха и за множество разрушени сгради и сцени на паника.\r\nДвама души са загинали на Ломбок, а трима - на съседния остров Сумбава, информира БТА.\r\nВчера сутринта източно от Ломбок бе регистриран трус с магнитуд 6,3, а вечерта - ново силно земетресение, този път с магнитуд 6,9, припомня Франс прес. Не бе издадено предупреждение за вълни цунами.\r\nОколо 500 души загинаха, а няколко хиляди бяха ранени, при поредица земетресения край Ломбок в края на миналия и началото на този месец. По предварителни данни икономическите щети се оценяват на 348 милиона долара, отбелязва ТАСС.\r\n ", "date": "2018.08.20", "title": "След 6,9 по Рихтер на остров Ломбок: Пет жертви"}
{"url": "https://www.dnes.bg/za-da-se-razbirame/2018/08/20/liuboven-horoskop-za-20-26-avgust-2018-a.385361", "text": "Любовта за повечето зодии през тази седмица ще е хармонична и слънчева. Някои зодиакални знаци ще трябва да се борят с трудни избори, да взимат решения и да подобрят комуникацията си.  \r\n\r\n \r\nНай-голямата ви борба през тази седмица, свързана с любовта, е дали да отговорите на чувствата на ваш колега или не. Работните и любовните взаимоотношения са трудни и обикновено не съвсем допустими, особено ако работите в един екип. Във вашия случай обаче проблемът ще сте вие. Освободете се от скрупулите си и се отдайте на чувствата си. Те ще ви помогнат да разберете дали изборът ви е правилен. \r\n \r\n\r\n \r\nВреме е за взимане на решения. Телци, вероятно ще ви се отдаде възможност за помирение с партньора, ако сте имали известни проблеми и сътресения във връзката. Въпреки това, през тази седмица сърцето и тялото ви ще са объркани, но умът ви ще успее да ви даде решение въпреки настъпилия емоционален хаос. Това е идеална възможност за ревизиране на проблемите и търсене на правилните решения. \r\n \r\nАко сте необвързани в момента, има вероятност на хоризонта да се появи стар любовник, към когото да изпитате нови чувства. Ще имате опции. \r\n\r\n\r\n\r\nВенера, планетата на любовта, отговаря за запознанствата и удоволствията през тази седмица. Това ще бъде изключително благотворно за Близнаците, особено за необвързаните. Седмицата ще е сладка за тях и изпълнена с предизвикателства. \r\n \r\nОбвързаните Близнаци пък могат да се окажат необичайно ревниви и да се отнасят с половинките си заповеднически, сякаш ги притежават. Избягвайте параноичното подозрение, за да не разклатите отношенията си.\r\n\r\n", "date": "2018.08.20", "title": "Любовен хороскоп за 20 – 26 август 2018-а"}
{"url": "https://www.dnes.bg/notifikacii/2018/08/20/vzriviha-bankomat-v-kazanlyk-kakva-suma-e-zadignata.385488", "text": "Крадци взривиха банкомат в Казанлък. Той се намира в магазин за парфюми и перилни препарати, съобщи .\r\nКъм момента все още не е ясно колко пари са задигнати. Нанесени са материални щети на обектите в съседство, тъй като са изпочупени витрините на магазина.\r\nОчевидци разказват, че кражбата е извършена около 3:00 часа след полунощ, когато се събудили от силен тътен.\r\nИзвършителите пък напуснали града с автомобил и в момента се издирват от полицията.", "date": "2018.08.20", "title": "Взривиха банкомат в Казанлък. Каква сума е задигната?"}
{"url": "https://www.dnes.bg/index/2018/08/20/receptata-dnes-pecheni-cherveni-kartofi-s-gorchica-i-med.385289", "text": "\r\n450 г червени картофи\r\n2 супени лъжици пресен лук, нарязан\r\n2 супени лъжици масло, разтопено\r\n1 супена лъжица мед\r\n1 супена лъжица горчица\r\n1 щипка сол\r\n1 щипка черен пипер\r\n2 стръка магданоз\r\n \r\n\r\n \r\nНамазнете тавичка за печене с малко мазнина. Нарежете картофите на едри парчета. Подредете ги на дъното. Покрийте с нарязания лук. Отделно в малка купичка смесете разтопеното масло, меда, горчицата, солта и пипера. Разбъркайте. Залейте картофите с глазурата. \r\n \r\nПечете в предварително загрята на 200 градуса фурна за около 40 минути. Малко преди да извадите, поръсете с магданоза.\r\n\r\n", "date": "2018.08.20", "title": "Рецептата Dnes: Печени червени картофи с горчица и мед"}
{"url": "https://www.dnes.bg/eu/2018/08/20/turciia-pusna-arestuvana-germanska-jurnalistka.385486", "text": "Турски съд разреши на германска журналистка, арестувана миналата година по обвинения в тероризъм, да напусне страната. Това предадоха ДПА,и БТА, като се позоваха на активисти.\r\nПроцесът срещу 33-годишната Мешале Толу, преводач и журналист от лявата информационна агенция ЕТХА, обаче ще продължи.\r\nНейният съпруг Суат Чорлу, на когото са повдигнати същите обвинения, трябва да остане в Турция, съобщи в изявление групата \"Свобода за Мешале Толу\".\r\nПроцесът срещу Толу, както и тези срещу репортера на германския в. \"Велт\" Дениз Юджел и правозащитника Петер Щойтнер, обтегнаха сериозно отношенията между Анкара и Берлин, отбелязва ДПА.\r\n ", "date": "2018.08.20", "title": "Турция пусна арестувана германска журналистка "}
{"url": "https://www.dnes.bg/obshtestvo/2018/08/20/koga-shte-razberem-istinata-za-reneta-bolnicata-mylchi-sliven-skandira.385489", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрагичен случай на починала родилка хвърли черна сянка върху здравеопазването в Сливен.\r\nБлизките на 33-годишната Ренета са на мнение, че причината за това е натискът, оказан върху родилката от лекарите по отдавна отречения метод \"форцепс\".\r\nПървоначалните заключения сочат, че причина за смъртта е белодробна емболия, но близките на родилката смятат, че тя е починала вследствие на странните методи на лекарите, приложени по време на раждането.\r\nВ знак на съпричастност стотици сливналии излязоха на протест пред болницата. Но кой да ги чуе - директорът на болницата е в отпуск, а д-р Таня Пашева, ръководила раждането, отказва коментар, докато болницата не излезе с изявление и не станат ясни резултатите от аутопсията на жената.\n\n\n\r\r\n                    \r\n                    \"Излезте и кажете истината за дъщеря ми! По този начин ли ще израждате вашата дъщеря?\", обърна се тази сутрин почернената майка на Ренета към д-р Пашева.\r\n\"Искам да помоля прокурорите и следователите да ускорят нещата с аутопсията от независими лекари. Колкото повече време минава, толкова по-малък шанс има да се разберат нещата\", посочи пред  Петър Томов, бащата на починалата родилка.\r\nПо думите му след седмица ще приемат новородената Мария в София на рехабилитация, бебето има мозъчен оток и пареза на едната ръчичка.\r\nКакво доведе до трагичните събития и какво следва оттук нататък, пред Bulgaria ON AIR коментираха Пенка Георгиева от пациентска организация \"Заедно с теб\" и Стойчо Кацаров от Центъра за защита на правата в здравеопазването.\r\n\"Бащата ми каза, че раждането е водено от млад лекар, който не е могъл да се справи и са извикали д-р Пашева, но все още не знаем дали това е така или само бащата го твърди\", каза Георгиева.\r\nСтойчо Кацаров пък бе категоричен, че Наказателният кодекс предвижда лишаване от свобода при причиняване на смърт поради немарливост или незнание.\r\n\"Обществото трябва да настоява за справедлив процес. След като правораздавателните органи се произнесат, ще можем да коментираме\", каза още той.\r\n\"Преди 2-3 седмици имаше изнесени данни от Евростат, че нивото на предотвратимата смърт в България е 42% - това означава, че почти половината смъртни случаи са могли да бъдат предотвратени\", заключи Стойчо Кацаров.", "date": "2018.08.20", "title": "Кога ще разберем истината за Ренета? Болницата мълчи, Сливен скандира!"}
{"url": "https://www.dnes.bg/stranata/2018/08/20/voden-kapan-v-arda-pojarnikari-spasiha-dvama-myje-i-shest-deca.385490", "text": "Пожарникари спасиха група от двама възрастни и шест деца, които били блокирани на остров в река Арда.\r\nСигналът за инцидента бил подаден малко преди 17 часа вчера в пожарния участък на град Маджарово, а спасителната акция приключила час по-късно, уточниха от полицията.\r\nДвамата мъже на 56 и на 64 години, заедно с малчуганите на възраст от 2 до 13 години, били на разходка до остров в реката.\r\nНеочаквано нивото на водата рязко се повишило, пътят им към брега бил възпрепятстван и те попаднали във воден капан.\r\nДва екипа огнеборци били изпратени в помощ на бедстващите.\r\nТе използвали частна лодка, с която мъжете и децата били изведени живи и невредими от острова.", "date": "2018.08.20", "title": "Водeн капан в Арда: Пожарникари спасиха двама мъже и шест деца"}
{"url": "https://www.dnes.bg/sofia/2018/08/20/koi-stolichni-kvartali-ostavat-bez-voda-utre.385493", "text": "\"Софийска вода\" временно ще прекъсне водоснабдяването в някои части на столицата утре, 21 август, съобщиха от дружеството.\n\r\nВъв връзка с подмяна на сградно водопроводно отклонение на ул. \"Александровска\", кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Александровска“ от ул. „Сините камъни“ до ул. „Есперанто“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александровска“ на ъгъла с ул. „Сините камъни“.\r\r\n                    \r\n                    Във връзка с подмяна на спирателен кран на бул. „Сливница“, кв. „Модерно предградие“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Сливница“ от ул. „Стефан Дуньов“ до ул. „Методи Македонски“ (четни номера). При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ на кръстовището с ул. „364“.\r\nПоради изграждане на сградно водопроводно отклонение на ул. \"Елин Пелин“, жк. „Лозенец“, се налага спиране на водоподаването от 9:00 до 18:00 часа на клиентите на „Софийска вода”, живеещи на ул. „Елин Пелин“ - от ул. „Арх. Йордан Миланов“ до ул. „Митрополит Кирил Видински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Елин Пелин“ на кръстовището с ул. „Митрополит Кирил Видински“.\r\nВъв връзка с подмяна на сградно водопроводно отклонение на ул. „Милин Камък“, с. Бусманци се налага спиране на водоподаването от 9:30 до 21:30 часа на клиентите на \"Софийска вода\", живеещи на ул. „Милин камък“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. „Милин камък“ и ъгъла с ул. „Троянски път“.", "date": "2018.08.20", "title": "Кои столични квартали остават без вода утре"}
{"url": "https://www.dnes.bg/stranata/2018/08/20/saitove-padat-valiat-ostavki-no-koi-e-vinoven.385491", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТърговският регистър се срина, а след него последва и оставката на директора на Агенцията по вписванията Зорница Даскалова. Непосредствено след това се срина и сайтът на Министерство на правосъдието. Последва и фалит на застрахователната компания \"Олимпик\", бунтове на шофьори и стотици хиляди без \"Гражданска отговорност\". Кой е виновен за грандиозния гаф с Търговския регистър и кой проспа фалита на застрахователната компания \"Олимпик\"?\r\nМного трудно в общественото мнение се изяснява виновникът. Трудно става известен, защото се търси по политическа линия\", посочи политологът Татяна Буруджиева в предаването \"България сутрин\" по телевизия .\r\r\n                    \r\n                    По думите ѝ част от отговора е фактът, че си задаваме въпроса кой е отговорен. Трябва да е ясно кога и докъде е годността и да не чакаме да зейнат огромни дупки, смята тя.\n\n\n\n\n\n\r\n\"При нас всички трябва да са убедени, че могат да си решат проблема, когато стигнат до министър-председателя. Това е много показателно за факта, че нямаме нива на отговорност\", коментира Буруджиева.\r\nПолитологът Христо Панчугов е на мнение, че скандалите с Търговския регистър и \"Олимпик\" са симптоми на невъзможността на институциите да работят. \r\n\"Отговорността се носи на политическо ниво. И когато изпълнителният директор на Агенцията по вписванията подададе оставка, трябваше да заяви кой според нея е виновният\", обясни Панчугов.\r\nСпоред него има натрупване на посредственост и партизанщина в институциите. По думите му срив като този в Търговския регистър не се е случвал в България. \n\r\n ", "date": "2018.08.20", "title": "Сайтове падат, валят оставки... но: Кой е виновен? "}
{"url": "https://www.dnes.bg/za-da-se-razbirame/2018/08/20/energiinite-vampiri-kak-da-gi-razpoznaem.385366", "text": "Някои хора успяват да изцедят енергията от нас, причинявайки ни емоционална вреда и то без дори понякога да разберат за своето влияние над нас. Подобни токсични хора биват определяни като енергийни вампири и с право. Поради особености на своя характер и чрез поведението си те успяват да ни накарат да се чувстваме зле. За да се спасите от токсичното им влияние е добре да се ориентирате кои са най-често срещаните типове енергийни вампири и да ги избягвате, доколкото е възможно. Тип Жертва Всеки от нас познава поне по една такава личност, която вечно се оплаква и мрънка. Човек, който винаги се представя в ролята на жертва, животът му е най-черен, тежък, мрачен и никой друг не страда така, както той. Познахте ли някой човек от обкръжението ви или от офиса? Постарайте се да избягвате компанията му, за да не се чувствате като изцедени всеки път след контакт с него. Нарцисистът  Този тип енергийни вампири изпиват силите ни с непрестанния стремеж да са в центъра на внимание. Желаят да са харесвани и обичани от всички, изискват специално отношение и използват всяка възможност да подчертаят колко са ценни. Този тип хора са изключително натоварващи и дори да са наистина надарени с положителни качества, те губят своята сила, когато ги презентират така нахално и натрапчиво.  Доминантът Този тип личности обичат да имат влияние над другите и да задават тона на общуване, всички прилежащи правила на комуникация. Живеят за властта и доминацията над другите, и държат тяхното мнение да е водещо. Не приемат чуждо мнение и критика, виждат света черно-бял и компромисът за тях е тема табу.", "date": "2018.08.20", "title": "Енергийните вампири – как да ги разпознаем?"}
{"url": "https://www.dnes.bg/stranata/2018/08/20/spasitelna-akciia-na-pirin-turist-s-travma-na-glavata.385495", "text": "Спасителна акция, с участието на хеликоптер, се е провела в района на Стражите в Пирин, съобщиха от Планинската спасителна служба (ПСС).\r\nВчера трима души са предприели изчакване на връх \"Голяма Стража\" откъм \"Дисилишкия циркус\".\r\nВследствие на паднал камък един от тях е получил травма на главата.\r\nСигнал за пострадалия е подаден към 12:45 часа. Екипът на ПСС на място решава, че е необходимо използване на хеликоптер, тъй като е имало съмнение за черепно-мозъчна травма.\r\nАкцията е продължила в рамките на 4-5 часа, приключила е около 18:00 часа, обясниха от ПСС.\r\nИнформация за обстановката в планините може да намерите на адреса на ПСС в интернет.", "date": "2018.08.20", "title": "Спасителна акция на Пирин – турист с травма на главата!"}
{"url": "https://www.dnes.bg/notifikacii/2018/08/20/piian-i-drogiran-potroshi-speshnoto-v-pernik-posle-sori.385496", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАгресивният пациент, който изпотроши кабинет на Спешното отделение в Перник в събота, се извинил на екипа, станал жертва на поведението му. \n\r\nМъжът постъпил за преглед там след побой. По-късно се върнал и поискал описаните наранявания след прегледа му да бъдат променени.\r\nСлед като медиците отказали, мъжът обърнал кушетка, счупил прозорец и няколко шишета с разтвори за вливане, разказа пред  медицинската сестра, която е била на смяна по това време Мая Алексова.\rПо това време пред Спешното е била и една санитарка. Двете успели да позвънят на 112. Полицията бързо се отзовала на сигнала.\r\n\"Още когато идваше към отделението, пациентът изглеждаше доста агресивен, носеше каубойска шапка. Въпреки, че го попитах накъде се е запътил, той ме подмина, влезе в лекарския кабинет, затвори рязко вратата и нещата започнаха да излизат извън контрол\", допълни още Мая Алексова.\r\nТя посочи, че в неделя сутринта младежът е потърсил медиците, за да им се извини и да заплати щетите, които е нанесъл. Признал на дежурния лекар, че е бил пиян и дрогиран.\r\n\"Аз не се съгласих да дойда и да приема извинението. Това не е нещо, за което можеш да се извиниш. Предполагам, че се опитва да се спаси от закона. След инцидента не съм спала три дни, кошмарът, който преживях е ужасен, дори ме беше страх да се върна на работа\", сподели Алексова.", "date": "2018.08.20", "title": "Пиян и дрогиран потроши Спешното в Перник, после: Сори!"}
{"url": "https://www.dnes.bg/politika/2018/08/20/vip-harchove-parlamentyt-plashta-141-bona-za-hoteli-na-gostite-si.385494", "text": "141 000 лева плаща парламентът за настаняването в хотели на гостите на Народното събрание.\r\nОбществена поръчка за  това е публикувана на сайта на институцията на 16 август. \n\r\nСумата, която е разчела администрацията на Народното събрание, трябва да покрие разходите настаняването на гостите за две години.\r\nХотелите обаче няма да са само в София, а в цялата страна.\r\nИзискването е да са 4- или 5-звездни и да могат да осигуряват както единични стаи, така и апартаменти.\r\nОсвен това трябва да осигурят настаняване или напускане на гостите преди и след фиксирания, за останалите гости, час за хотела. Разплащането ще става чрез ваучери.\r\r\n                    \r\n                    В обществената поръчка е записано още, че хотелите трябва да предложат и отстъпка от редовната цена на стаите.\r\nОтделно парламентът ще даде 255 хил. лв. допълнително за новата пленарна зала, чийто строителни дейности закъсняват.\r\nПарите сега са нужни, за да се изгради специално скеле, с помощта на което да се сложи стъкленият купол на залата на бившия Партиен дом.\r\nДруги 80 хиляди лева без ДДС е заделило Народното събрание за осигуряване на фиксирана телефонна услуга чрез обществена съобщителна мрежа за двете си сгради в София и за почивната станция във Велинград.\r\nЗа това ще бъде проведено публично състезание. Става въпрос за над 90 поста и 2000 номера в обекти на НС, а изискването е да има пакети от безплатни минути за разговори.\r\nОще 20 хиляди ще са за осигуряването на клетъчна GSM мрежа с национално покритие.", "date": "2018.08.20", "title": "VIP харчове: Парламентът плаща 141 бона за хотели на гостите си"}
{"url": "https://www.dnes.bg/notifikacii/2018/08/20/28-mlekoprerabotvateli-ot-258-ne-vlagat-mliako-kakvo-li-slagat.385492", "text": "28 от общо 258 млекопреработвателни предприятия в България произвеждат имитиращи продукти, става ясно от регистъра на предприятията, произвеждащи храни от животински произход.\n\r\nВ списъка на млекопреработвателните предприятия, в колоната \"Забележка\" са посочени кои предприятия са заявили, че произвеждат млечни имитиращи продукти.\n\r\nДа изберат дали ще произвежат истински млечни храни или такива с вложено палмово масло, бе задължението на предприятията, въведено с промени в Наредбата за хигиената на храните.\n\n\n\n\r\nТова изискване е в сила от 19 юли и на производителите бе дадена възможност сами да определят какви храни ще произвеждат.\r\"Спазването на това изискване на наредбата ще бъде включено в обхвата на контрола от инспекторите от Българската агенция за безопасност на храните\", обясниха от агенцията пред \"\".\r\nС друга промяна земеделският министър Румен Порожанов наложи забрана на насипната продажба на сирене, съдържащо палмово масло. Изменението бе разписано в наредбата за изискванията към млечните продукти и с него се дават 6 месеца на производителите да приведат продуктите си към новите правила. Срокът започна да тече на 9 юли.\r\nДосега тези продукти можеше да се продават на грамажи на специални точки в магазините. Тази практика ще отпадне с измененията, т.е. продуктите с палма ще се предлагат само пакетирани на отделни щандове с надпис \"Имитиращи продукти\".\r\nИзмененията са поредна стъпка на министерството към насърчаване и подкрепа за българските производители и потребители.\r\nВ мотивите за промяната бе посочено, че имитиращите продукти трябва да бъдат ясно класифицирани като такива. Въпреки че в наредбата и преди имаше критерии за определяне на \"мляко\" и \"млечни продукти\" и техни производни, се срещаха случаи на заобикаляне на разпоредбите, установени при проверки на Агенцията по храните.\r\nНаскоро земеделският министър Румен Порожанов обяви, че в една мандра няма да може да се произвеждат едновременно истинско сирене и продукт с палмово масло. Новото изискване е записано в наредбата за хигиената на храните и в момента е в процедура на обществено обсъждане.\r\n\"Искаме да пресечем възможностите да се спекулира с качеството, когато се обявява, че е млечен продукт, а вътре има растителни мазнини\", обясни министърът.\r\nСпоред него не може да се нарече сирене продукт, в който има литър-литър и половина мляко, а останалото е палмово масло.", "date": "2018.08.20", "title": "28 млекопреработватели от 258 не влагат мляко! Какво ли слагат?"}
{"url": "https://www.dnes.bg/notifikacii/2018/08/20/piian-bez-knijka-podkara-traktor-bez-registracionni-tabeli.385504", "text": "Пиян водач на трактор бе заловен да шофира по улиците на Каварна, съобщават от Областната дирекция на МВР в Добрич.\r\nНа 18 август, около 08:40 часа, в морския град е спрян за проверка колесен трактор \"Болгар\", без регистрационни табели с прикачено ремарке, също без регистрационни табели. \r\nВ хода на проверката е установено, че водачът на трактора – 62-годишен мъж от с. Септемврийци, обл. Добрич, е неправоспособен. На всичкото отгоре при извършената проверка за употреба на алкохол с техническо средство, цифровата индикация отчита наличието на 1,26 промила в издишания от водача въздух. \r\nМъжът е задържан за 24 часа. \r\n ", "date": "2018.08.20", "title": "Пиян без книжка подкара трактор без регистрационни табели"}
{"url": "https://www.dnes.bg/politika/2018/08/20/merkel-pritisna-borisov-vyrnete-si-bejancite-toi-pak-otkaza.385477", "text": "Канцлерът на Германия Ангела Меркел е поискала от премиера Бойко Борисов България да приеме обратно бежанци по примера на Гърция. Борисов обаче е отказал.\r\nКанцлерът и българският министър-председател са провели тежкия телефонен разговор преди дни, информират запознати правителствени източници пред \"Труд\".\r\nПо време на разговора Меркел в прав текст поискала от Борисов България да приема отново бежанци.\r\nПремиерът обаче отказал категорично с мотива, че страна ни има позиция за обратното, която е изразена многократно.\n\n\n\r\nБорисов припомнил на Меркел и че не веднъж е настоявал ЕС да дава средства за организиране на hotspot-ове - горещи точки, с временни центрове в държавите, близки до района на конфликт.\r\r\n                    \r\n                    Германия вече подписа споразумение с Гърция, според което ще връща кандидатите за убежище и южната ни съседка ще приема обратно мигрантите, влезли в ЕС от нейна територия.\r\nСпоред действащите правила за миграцията на Европейския съюз молбата за убежище трябва да се разглежда от властите на страната, в която първо е влязъл бежанецът.\r\nДо дни предстои у нас да пристигнат европейски лидери, които да инспектират сигурността на границата ни, която е външна на ЕС. Очаква се в България да дойдат председателят на Европейската народна партия (ЕНП) в Европейския парламент Манфред Вебер и експерти на федералния министър на вътрешните работи Ханс Зеехофер.\r\nИменно Зеехофер и неговата партия Христоянсоциалният съюз като част от властта в Германия настоява Германия да търси начини да връща бежанците в страните, от които са влезли на територията на ЕС.\r\nОт Министерски съвет не коментират дали очакват нов натиск по време на визитите за приемане на бежанци в България.\r\nДнес от управляващата коалиция у нас отново заявиха, че България има изготвена рамкова позиция по реформата за регламент Дъблин, като част от общата реформа на европейската система за убежище.\r\nА на срещата на върха в Брюксел в края на юни премиерът Борисов предложи сключване на споразумения като договореността с Турция, и с Тунис и Йордания, където бягащите от война да бъдат подслонявани и подпомагани в изнесени центрове. Пак тогава българският министър-председател заяви, че ЕС трябва да приложи строга система за охрана на външните си граници и отчете нулев натиск по българските.\r\n ", "date": "2018.08.20", "title": "Меркел притисна Борисов: Върнете си бежанците! Той пак отказа"}
{"url": "https://www.dnes.bg/stranata/2018/08/20/bylgarinyt-pecheli-ot-imoti-jilishte-ofis-magazin-koe-kolko-nosi.385478", "text": "Инвестирането на свободни средства е важна част от финансовата ни култура. Някои икономически обстоятелства у нас – фалита на КТБ, ниски лихви по депозити, миграция, високи възнаграждения в някои сфери и др. ориентираха българите към покупка на недвижими имоти с инвестиционна цел. \r\n\r\n краткият отговор за различните типове имоти в София е около 6% за жилищни имоти, около 8,5% за търговски/офисни и  около 9,5%;  за идустриални/логистични имоти.  \r\nРазбира се това са осреднени стойности, чиито нива зависят от района на имота, цената на която е придобит, заетостта му, разходите по поддръжката, категоричен е Христов преди . \r\r\n                    \r\n                    Той допълва, че въпреки най-ниският процент на възвращаемост, жилищните имоти си остават най-предпочитани.\r\nПричините за това са по-високата им ликвидност и по-лесното рентиране. \n\n\n\r\nТрадиционно най-изгодни за инвестиция са малките апартаменти, поради по-ниската цена и съответно по-малките разходи по придобиване и обзавеждане, ако се налага, на имота. \r\nПоради аутсорсинга, икономическия растеж в страната и нуждата на фирмите от престижни офиси се наблюдава увеличение в търсенето на офисни и търговски площи. \r\nДоказателство за това е, че само 12% от общия брой офис площи са свободни. Високото търсене предопределя и високите им продажни цени, което ги прави и по-малко достъпни. \r\nОчакванията са, че през следващата година в София ще се застроят около 212 хил.кв.м. индустриални площи, като само 30 хил. от тях ще се рентират. Тези данни показват засилващата се нужда от такъв тип имоти. Като най-търсен район се откроява този около Летище София. Средните наемни цени са около 4,5 ев. на кв.м..\r\n е категоричен, че доходността интересува купувачите, които желаят да станат собственици на недвижими имоти с инвестиционна цел. Според него при моментните ниски лихвени нива на кредитите и депозитите това изглежда много добро решение. \r\nВ какъв точно недвижим имот да инвестираме според него? \r\nСредната брутна годишна доходност (без да се отчитат разходите за ремонти, данък сгради, такса битови отпадъци, данък по ЗОДФЛ, застраховка) за отделните видове имоти за град Пловдив е в следните граници -  \r\n1. Апартаменти - от 4 до 6%; \r\n2. Офиси - от 4.5 до 6.5%; \r\n3. Магазини - от 5 до 8%; \r\n4. Земеделска земя - от 1.5 до 2.5%.\r\nТук умишлено не споменавам промишлени и складови имоти, тъй като те са придружени със съответни незастроени площи, които влияят върху наемната стойност и не дават възможност за правилна преценка за наем на само застроената площ, каза Дердерян.\r\nКои характеристики имат отношение към определяне доходността на отделните видове имоти?  \r\nПри апартаментите с най-голяма доходност са малките /едностайни/, панелни, на последните етажи. Първите защото са най-търсени, а вторите и третите защото са с по-ниски продажни стойности, които не влияят на наемите. \r\nПри офисите и магазините е добре да се отчитат по-ниските разходи по поддръжката им, по-високите разходи по данък сгради и такса смет, както и факта, че при евентуална икономическа криза, тези, които не са на атрактивни места, ще останат без наематели или драстично ще трябва да намалят наема. \r\nЗемеделската земя е с ниска доходност, но тя няма никакви допълнителни разходи или при нея брутният доход е и нетен.\r\n обясни, че въпреки очакванията за спад или намалено търсене на недвижими имоти спрямо предходната 2017 год., статистиките отчитат ръст, в брой реализирани сделки както в продажните, така и в наемните нива с близо 8-10%. \r\nТова е следствие на добрите условия от банките, които все още удовлетворяват потребителите, категорична е тя. \r\nЗа разлика от предходни години обаче, през 2018 год. се наблюдава спад в закупуването с цел отдаване под наем, повечето клиенти купуват жилища като основни, с цел препродажба, заради активния пазар, за техни роднини или близки. Също така се наблюдава, и завръщането на доста българи живеещи в чужбина, които след дългото си отсъствие, влагат в страната ни събраните средства.  \r\nПазарът във Варна си остава динамичен и сделки за жилищни имоти се реализират между 750 и 1000 Евро/ кв.м, в зависимост от това дали имота се намира в централни части или по кварталите, разясни Димитрова. \r\nОт такъв тип имоти, доходността която може да се очаква е приблизително 4-5%, като при по-малките жилища е в по-високите граници. Разбира се, ако имотът е луксозен в привлекателната част на Варна, с морска панорама и добре изградена инфраструктура около него, може да достигне и до 5-6%. Имаме реализирани сделки за такива имоти и на цени от 1800 до 2000 е/кв.м; \r\nПри бизнес имотите и самостоятелните къщи, ситуацията е малко по-различна, там сделки се реализират в диапазон 1000-1200 евро/кв.м в кварталите и 1200 – 2000 евро/кв.м в централните градски зони, главни булеварди и оживени райони. Доходността от един такъв имот може да достигне и до 7-8%. \r\nТака или иначе доходността от имоти под наем за вбъдеще ще бъде една интересна предпоставка за развитие на пазара, тъй като лихвите по депозитите са ниски, пазарът прие едни разумни граници и хората ще предпочетат да влагат парите си в имот, с цел отдаване под наем, категорична е Димитрова\r\n обясни, че имотите под наем в Стара Загора имат добра средна доходност, което е мотивация за инвеститорите да закупуват определен вид имоти, чрез които получават добра възращаемост на средствата си. \r\nПо данни от реализираните в Агенция РОКА ПРОПЪРТИС сделки, доходността на отдаваните имоти под наем е следната:\r\n- За жилищни имоти – 5,5%; \r\n- За магазини – 4,5 – 5%; \r\n- За офиси – 4,5 – 5% ; \r\n- За складове – 5,5 – 7,5 %.\r\nПри жилищата се наблюдава една стабилна средна доходност, като анализа се отнася за жилища напълно обзаведени и оборудвани, новопостроени или реновирано старо строителство. \r\nРазликата в доходността за магазините идва от тяхното местоположение и площ. Имоти, разположени в суперцентъра с лице към бул. Цар Симеон Велики, се продават на цени от 4500 - 5000 Евро/ кв.м., а наемите са в диапазона 20 – 25 Е/ кв.м., поради това и доходността им е по-ниска. За останалите търговски обекти средната доходност е около 5 % . \r\nГолямата разлика при складовете се определя от вида на склада – старо строителство или ново строителство изпълнено с термопанели, местоположението и площта. При направения анализ се установи, че новите складове, които изискват една по-голяма първоначална инвестиция имат по-висока доходност, отколкото старите производствени помещения, които се нуждаят от допълнителни разходи за ремонт и поддръжка.\r\n ", "date": "2018.08.20", "title": "Българинът печели от имоти! Жилище, офис, магазин – кое колко носи? "}
{"url": "https://www.dnes.bg/zvezdi/2018/08/20/zvezdniiat-ni-rojdenik-buntarkata-demi-lovato.385370", "text": "\n\r\nДеми Ловато, певицата и актрисата, която стресна почитателите си със здравословни проблеми през последните дни, днес празнува рожден ден.\r\nДеми е родена на 20 август 1992 година в Албакърки, щата Ню Мексико, САЩ. Рожденото й име е Деметрия Девон Ловато.\r\nТя прави дебюта си като актриса в сериала Barney & Friends (2002-2004). През 2008 г. става известна покрай участието си във филма Camp Rock. През същата година издава своя дебютен студиен албум Don't Forget., който става номер 2 в Билборд 200 и е обявен за златен от Асоциацията на звукозаписната индустрия в Америка 5 месеца след премиерата му.\r\nПрез 2009 г. записва втория си студиен албум Here We Go Again, който оглавява Билборд 200.\r\r\n                    \r\n                    2010 година се оказва преломна за Деми. Тогава тя се срива психически заради емоционални проблеми, влиза в рехабилитационна клиника и слага край на актьорската си кариера. По-късно Деми ще признае за булимията си, за проблеми с наркотиците и биполярно разстройство, което я подтиква към самонараняване.\r\nЗа състоянието й допринася и раздялата ѝ през 2010 г. с Джо Джонас от популярната бой банда Jonas Brothers.\r\nМакар и всичко това да слага край на актьорската кариера на Ловато, музикалната й не е приключила. През 2011 година Деми се връща на сцената с третия си студиен албум Unbroken, а през 2012 г. се присъедини като съдия и ментор в американския The X Factor. През 2013 г. записва четвъртия си студиен албум Demi, предшестван от дебютния за албума сингъл Heart Attack.\r\nИзвън работата си в музикалната индустрия Деми участва в благотворителни дейности чрез различни организации, а освен това тя има и своя кампания Stay Strong. През 2013 година Ловато прави кавър на Moves like Jagger.\r\nНаскоро Деми престоя в болница, а първоначалната информация за причините беше приемането на свръхдоза хероин. По-късно, когато певицата бе изписана, бе уточнено, че тя е припаднала заради комбинация от обезболяващи и наркотичният аналгетик фентанил.\r\n ", "date": "2018.08.20", "title": "Звездният ни рожденик: Бунтарката Деми Ловато"}
{"url": "https://www.dnes.bg/notifikacii/2018/08/20/posred-nosht-vzriviha-bankomat-v-kazanlyk.385482", "text": "Банкомат е бил взривен тази нощ в Казанлък. Престъплението е било извършено коло 3 часа през нощта.\r\nТогава страшен тътен е събудил жителите на кв. \"Васил Левски\" в града, съобщи bTV.\r\nСпоред първоначалните данни бандитите са успели да вземат наличните пари в устройството.\r\nОт ударната вълна са изпотрошени стъклата на магазина, в който е монтиран банкомата.\r\nВсички входове и изходи на града са блокирани от полиция, проверява се всеки автомобил който напуска града.\r\n ", "date": "2018.08.20", "title": "Посред нощ: Взривиха банкомат в Казанлък"}
{"url": "https://www.dnes.bg/stranata/2018/08/20/ponedelnik-zapochva-sys-slynce-posle-oblaci-i-dyjd.385480", "text": "Понеделник ще започне със слънчево време, но около и след обяд на Запад ще се развива купеста и купесто дъждовна облачност. На места се очакват краткотрайни валежи с гръмотевици.\r\nЩе духа слаб до умерен североизточен вятър.\r\nТемпературите слабо ще се понижат и максимални ще са между 28° и 33°, за София – около 28°, соци прогнозата на НИМХ при БАН, цитирана от \"Фокус\".\r\nКрай морето също ще е предимно слънчево. И там ще духа до умерен североизточен вятър. Максимални температури ще са 29–30°. Температурата на морската вода ще е 27°. Вълнението на морето ще бъде 2-3 бала.\r\nВ планините също ще бъде предимно слънчево. В следобедните часове обаче и там ще се развива купеста и купесто-дъждовна облачност и в масивите от Западна България ще има краткотрайни валежи от дъжд с гръмотевици. Ще духа слаб до умерен североизточен вятър. Максимална температура на височина 1200 метра около 21°, на 2000 метра – около 14°.\r\r\n                    \r\n                    Във вторник ще бъде предимно слънчево. Около и след обяд ще се развива купеста и купесто-дъждовна облачност и на места, главно в Западна и Централна България ще превали и прегърми. Преобладаващите максимални температури ще бъдат между 28° и 33°.\r\nВ средата на седмицата ще има повече слънчеви часове, а вероятността за валежи е малка. Ще продължи да духа слаб, в източните райони до умерен вятър от изток-североизток.\r\nАтмосферното налягане слабо ще се понижи, но ще остане близко до средното за месеца.\n\r\n ", "date": "2018.08.20", "title": "Понеделник започва със слънце, после облаци и дъжд"}
{"url": "https://www.dnes.bg/balkani/2018/08/20/gyrciia-izleze-uspeshno-ot-poslednata-spasitelna-programa.385481", "text": "Гърция излезе успешно от последната си спасителна програма, договорена преди три години, за да помогне на страната да се справи с последиците от дълговата криза. Това обяви спасителният фонд на еврозоната, Европейският стабилизационен механизъм (ЕСМ), цитиран от Ройтерс и БТА.\r\n\"Днес ние можем да приключим благополучно програмата на ЕСМ без повече допълнителни спасителни програми, тъй като, за първи път от началото на 2010 г., Гърция може да си стои на краката\", каза в изявление председателят на управителния съвет на спасителния фонд Мариу Сентену.\n\n\r\nПортугалският министър на финансите, който е и председател на Еврогрупата, отбеляза, че \"това е станало възможно благодарение на изключителните усилия на гръцкия народ, доброто сътрудничество със сегашното гръцко правителство и подкрепата на европейските партньори чрез кредити и облекчаване на дълговете\".\r\r\n                    \r\n                    Гърция договори през август 2015 г. спасителната програма с международните си кредитори - Европейския съюз, Европейската централна банка и Международния валутен фонд. \r\nЕСМ отбеляза, че през последните три години е предоставил на страната 61,9 милиарда евро в подкрепа на макроикономическата корекция и банковата рекапитализация. Останалите 24,1 милиарда евро, които са били на разположение на Гърция по програмата, не са били необходими.\r\n ", "date": "2018.08.20", "title": "Гърция излезе успешно от последната спасителна програма"}
{"url": "https://www.dnes.bg/usa/2018/08/20/incident-v-ankara-streliaha-po-amerikanskoto-posolstvo.385484", "text": "Стрелба е била открита от кола по американското посолство в Анкара, съобщават световните агенции.\r\nИнформациите се позовават на турските медии Си Ен Ен Тюрк и Хабертюрк, пише БТА.\r\nИзстрелите са проехтели от преминаваща кола. Те са поразили будка на охраната, имало счупени стъкла, но никой не е пострадал.\r\nНеизвестният нападател или нападатели след това са избягали.\r\nИнцидентът става в момент, в който отношенията между Турция и САЩ са обтегнати заради американския пастор Андрю Брънсън, което доведе до ескалиращ търговски и дипломатически спор, добавил се към икономическите проблеми на Турция, припомня ДПА.\r\nТурция отказа да освободи пастора, задържан за шпионаж и обвинения, свързани с тероризма. Двете страни си наложиха взаимно мита, а САЩ санкционира двама водещи турски министри.\r\nМеждувременно турската лира изгуби над 35 процента от стойността си спрямо долара от началото на годината.\r\n ", "date": "2018.08.20", "title": "Инцидент в Анкара: Стреляха по американското посолство"}
{"url": "https://www.dnes.bg/tenis/2018/08/20/djokovich-nadvi-federer-i-e-pobediteliat-v-sinsinati.385483", "text": "Сърбинът Новак Джокович спечели турнира от сериите Мастърс в Синсинати, след като надви във финалната битка седемкратния шампион Роджър Федерер с 6:4, 6:4.\r\nТриумфът позволи на Джокович да запише и историческо постижение. 31-годишният сърбин стана първият тенисист в историята, който може да се похвали, че е спечелил всичките 9 турнира от категорията Мастърс, пише \"Фокус\".\r\nТака той постигна т.нар. \"Златен Мастърс\". Сърбинът вече има 31 Мастърс титли, а Федерер остава с 27. Рекордьор е испанецът Рафаел Надал с 33.\r\nКики Бертенс от Холандия (17-та в световната ранглиста) спечели титлата на турнира по тенис в Синсинати.\r\nНа финала холандката надигра първата ракета в света Симона Халеп с 2:6, 7:6(6), 6:2 за 2 часа и 5 минути игра.\r\nТитлата е шеста на сингъл за Кики Бертенс и втора за тази година.\r\n ", "date": "2018.08.20", "title": "Джокович надви Федерер и е победителят в Синсинати"}
{"url": "https://www.dnes.bg/temida/2018/08/20/prokuraturata-v-kfn-zaradi-falita-na-olimpik.385510", "text": "Главният прокурор Сотир Цацаров разпореди извършването на проверка по повод прекратяването на дейността на клона на \"Олимпик\" у нас.\n\n\n\n\r\nПредмет на проверката са начина на осъществяване на държавния застрахователен надзор от страна на Комисията за финансов надзор, на ресорния й заместник-председател, ръководещ управление \"Застрахователен надзор\" и на това управление, по отношение на конкретния застраховател, съобщиха от държавното обвинение. \r\nЩе бъде проверено спазването на изискванията на закона за започване на дейността на клона на \"Олимпик\" в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана \"Олимпик\" да сключва нови договори и да удължава срока на досегашните.\r\r\n                    \r\n                    Проверката се осъществява от прокурор от Върховната касационна прокуратура и е възложена на Държавна агенция \"Национална сигурност\".\r\nПо данни на КФН действащите полици \"Гражданска отговорност\" на кипърското дружество в България са 197 551 броя. От 18 август те са прекратени. \r\nТака че клиентите на фалиралата компания по задължителната \"Гражданска отговорност\" трябва да сключат нови застраховки с други дружества на пазара.", "date": "2018.08.20", "title": "Прокуратурата в КФН заради фалита на \"Олимпик\" "}
{"url": "https://www.dnes.bg/notifikacii/2018/08/20/moreto-vze-nova-jertva-myj-se-udavi-v-primorsko.385505", "text": "Мъж се е удавил в морето в Приморско, съобщиха от Областната дирекция на МВР-Бургас.\r\nОколо 20.00 часа снощи туристи са съобщили за давещ се мъж в района на южния плаж срещу спасителен пост 2.\r\nВъпреки предприетите действия по спасяването му, той е завлечен навътре от мъртвото течение.\r\nЧас по-късно в района до пост 3 морето изхвърлило тялото на удавения - 71-годишен мъж от Пловдив.\r\n ", "date": "2018.08.20", "title": "Морето взе нова жертва – мъж се удави в Приморско"}
{"url": "https://www.dnes.bg/crime/2018/08/20/tiineidjyri-obirali-avtomati-za-kafe-v-kyrdjali.385507", "text": "Невръстна група обирала кафе машини в Кърджали. Момчетата, които са на 13, 13 и 14 години, били установени след  подаден сигнал за поредния разбит автомат и откраднати 60 лв., съобщиха от полицията в града.\r\nЧаст от парите са били намерени и иззети. Тийнейджърите се специализирали в кражби от машини за кафе и имали в \"актива\" си десетки  такива деяния.\r\nПроверката по случая продължава сектор \"Криминална  полиция\" в управлението и инспектор от Детска педагогическа стая.", "date": "2018.08.20", "title": "Тийнейджъри обирали автомати за кафе в Кърджали"}
{"url": "https://www.dnes.bg/balkani/2018/08/20/albanskata-mafiia-sred-pette-nai-svirepi-v-sveta.385500", "text": "Албанската мафия попада сред петте най-силни и опасни мафиотски организации на света, пише в свой материал скопското електронно издание \"Локално\", цитирано от \"Фокус\".\n\r\nИзданието прави топ 5 на най-свирепите организации в света, като нарежда на първо място мексиканският наркокартел, а на второ – прочутите италиански мафиотски фамилии. \n\r\nВ топ 3 попадат още руските престъпни организации, следвани от американските гангстери и улични банди, сред които и латино бандите, свързани с мексиканските картели. \r\nАлбанската мафия пък е наредена на пето място, с уточнението, че има тенденция тя да заеме и по-високо място в бъдеще.\n\r\nСпоред изданието албанската мафия има свои клонове в целия свят и сътрудничи с всички организации, които се занимават с наркотрафик. Според медии в Белград албанците са най-активни в Европа, но имат присъствие дори в Северна и Южна Америка, та чак до Китай.\r\n                    \r\n                    \r\nАлбанските престъпни кланове имат връзка с политици в редица страни, отбелязва \"Локално\", а самата тя се характеризира с ясна йерархична структура, включваща дори и бракове само в нейните рамки.", "date": "2018.08.20", "title": "Албанската мафия сред петте най-свирепи в света"}
{"url": "https://www.dnes.bg/stranata/2018/08/20/myj-pochina-zatisnat-ot-motora-si-vyv-vidinsko-selo.385498", "text": "Мотоциклетист загина при катастрофа на ул. \"Първа\" във видинското село Медовница, съобщиха от полицията.\r\nСигналът за пътния инцидент е получен в събота в 14:35 часа. На ляв завой 56-годишният мъж загубил контрол и паднал на пътното платно.\r\nМотоциклетът е затиснал водача, а пристигналият на място медицински екип само констатирал смъртта му. По случая е образувано досъдебно производство.\r\n ", "date": "2018.08.20", "title": "Мъж почина, затиснат от мотора си във видинско село"}
{"url": "https://www.dnes.bg/notifikacii/2018/08/20/nikoga-ne-iajte-tezi-hrani-predi-vajno-sybitie-zashto.385364", "text": "Когато ви предстои голямо събитие, например презентация, интервю за работа, сватба, рожден ден или каквото и да е различно от ежедневните ви занимания, нивото на стрес и нервност в организма ви се повишава. \r\nХраната в такива случаи може да ви е както полезна, така и опасна, защото може да предизвика различни видове дискомфорт, неразположения, диария, замайване, липса на енергия.\r\n \r\nВажно е да внимавате какво ядете преди големи събития, за да имате сили да преминете през тях, да останете енергични и с балансирана стомашно-чревна система.\r\n \r\n\r\n\r\n\r\n \r\nМоже лъжливо да усещате, че нещо сладко ще ви вдигне на крака, ще ви даде енергиен тласък и ще утоли глада ви, но се лъжете. Захарите в тези продукти се разпадат моментално в организма, рязко повишават нивата на глюкоза и инсулин в кръвта, от което могат да произтекат редица проблеми, особено под стрес. Освен това яденето на наситени захари на празен стомах може да ви накара да се почувствате още по-зле.\r\n \r\n\r\n \r\nМного хора хапват набързо кифла, баничка, кексче или нещо подобно, за да утолят глада преди важно събитие. Тези храни могат да ви накарат да се чувствате подути, неразположени, както физически, така и психически. Освен че тялото ви ще абсорбира много бързо тези захари, мозъкът ви ще се почувства изтощен, тъй като освен въглехидрати, той се нуждае най-вече от полезни мазнини и протеини.  \r\n\r\n\r\n \r\nДори зърнената ви закуска да се причислява към уж здравословните пълнозърнести флейксове, те не са чак толкова препоръчителни. Повечето от тях са подсладени с глюкозо-фруктозен сироп, царевичен сироп или други подобни подсладители, носещи празни калории, но много захари на организма.\r\n\r\n", "date": "2018.08.20", "title": "Никога не яжте тези храни преди важно събитие! Защо?"}
{"url": "https://www.dnes.bg/stranata/2018/08/20/pojar-izpepeli-kyshta-v-kazanlyk-spasen-e-vyzrasten-myj.385503", "text": "Пожар избухна в къща в Казанлък. Инцидентът се е случил около 08:00 часа сутринта, съобщи Нова тв.\r\nЗа щастие няма пострадали, пожарникарите са успели да извадят трудноподвижен мъж. \r\nНапълно унищожена е една къща и няколко пристройки. На мястото са се чули и два гърмежа от газови бутилки.\r\nПожарът е бил изключително опасен, тъй като пламналият имот е на 30 метра от бензиностанция и съвсем близо до фабрика за китари, пълна с дървен материал.\r\nДва противопожарни автомобила са локализирали пожара.", "date": "2018.08.20", "title": "Пожар изпепели къща в Казанлък, спасен е възрастен мъж"}
{"url": "https://www.dnes.bg/stranata/2018/08/20/kuche-na-pytia-kola-v-nasreshtnoto-sblysyk-smyrt.385499", "text": "48-годишен водач на товарен автомобил е починал при катастрофа на пътя между селата Кесарево и Кавлак, съобщи полицията във Велико Търново. Произшествието е станало в петък около 14:30 ч.\r\nПо първоначална информация 31-годишна варненка, водачка на \"Мерцедес\", опитала да избегне внезапно появило се на пътното платно куче.\r\nТя обаче навлязла в насрещното и блъснала челно товарен автомобил \"Шкода\", управляван от 48-годишен мъж от Варна.\r\nШофьорът на шкодата е починал във великотърновската болница. Водачката на мерцедеса също е откарана там - в кома. Пътник от колата е бил прегледан и освободен за домашно лечение.\r\nПо случая е започнато досъдебно производство.\r\n ", "date": "2018.08.20", "title": "Куче на пътя... Кола в насрещното, сблъсък, смърт!"}
{"url": "https://www.dnes.bg/obrazovanie/2018/08/20/uchitelite-v-pensiia-sled-10-godini-koi-shte-prepodava.385501", "text": "Училищата в цялата страна обявиха стотици свободни работни места. Само на територията на столицата се търсят 650 учители.\r\nСпоред просветния министър Красимир Вълчев тази бройка е нормална.\r\nВ системата на училищното образование работят 90 000 души, от които около 15 000 са в София.\n\n\n\r\n\"Има голям брой учители, които се пенсионират. Последните 3-4 години има много висок брой на пенсиониралите се учители. Но най-големият недостиг ще дойде след около 10-ина години. Затова са и мерките за увеличаване на заплатите, за увеличаване на мотивацията на повече млади хора да се включат\", коментира той пред Нова тв.\r\r\n                    \r\n                    Министърът на образованието призна, че учителската професия не е привлекателна за младите хора, защото те търсят професии, които по-бързо дават възможности.\r\n\"Учителската професия малко или повече загуби престиж през годините, беше под средната заплата, сега нещата се променят, но все пак подготовката на един учител отнеме пет години\", допълни Вълчев.\r\nТой бе категоричен, че навсякъде в страната учебната година ще започне нормално, въпреки трудностите към момента.\r\n\"Някъде се ангажират пенсионери, другаде учители от близки дисциплини\", смята министърът.\r\nВълчев коментира и предложенията на някои университети да подаряват кола или екскурзия в чужбина за новите студенти.\r\n\"Днес възможности да завършат висше образование имат всички, преди години това е било възможно за 30% от завършващите средно образование. Висшето образование се масовизира по цял свят, не само у нас, а то не е толкова селективно, както гимназиалното\", заключи Вълчев.\r\nСпоред него родителите се заблуждават, че децата им ще получат по-добро образование в набедените за елитни училища.", "date": "2018.08.20", "title": "Учителите –  в пенсия! След 10 години кой ще преподава? "}
{"url": "https://www.dnes.bg/notifikacii/2018/08/20/niski-zastrahovatelni-premii-podlygvat-bylgarite.385497", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПремиерът Бойко Борисов ще поиска промяна в европейското законодателство след случая с фалиралата застрахователна компания \"Олимпик\". По думите му данъкоплатците в лицето на държавата ще трябва да платят на купилите си по-евтини застраховки.\r\nКазусът с фалиралата компания и последиците за българските граждани коментираха в ефира на икономистът Иво Мирчев и журналистът Петър Илиев.\r\n\"И преди и сега не е имало възможност за влияние, това е клон на кипърско дружество и се надзирава от кипърския надзор. Проблемът е в ниските застрахователни премии, подлъгали толкова българи. Правило е, че евтината застраховка води до недостиг на резерви, които гарантират платежоспособността на компанията\", заяви  Илиев в \"България сутрин\".\rПо думите на икономиста във \"функциите на българската КФН е да види, че има проблем и да подаде сигнал до Кипърския надзор\".\r\n\"Трябва да се промени директивата. Ако българската комисия подаде сигнал за ниските премии, тя трябва да подаде сигнал, че на всички са ниски\", контрира го Илиев.\r\nСпоред Иво Мирчев никой застраховател на българския застрахователен пазар не навлиза, без да има силни позиции или да са направени предварителни уговорки с останалите играчи на пазара.\n\n\n\n\r\n\"Проблемът е, че КФН като регулатор и изобщо българските институции не си вършат работата. Навлизането на българския застрахователен пазар е трудно и става с разрешението на останалите играчи\", категоричен бе той.\r\n\"Кипърският регулатор не си е свършил работата. Не може нито един регулатор да каже: \"Цените са ви ниски\", допълни Илиев.\r\nМеждувременно пред сградата на КФН се събраха протестиращи, за да изразят недоволството си и с надежда да получат парите от застраховката си.\r\nСред тях бе и Георги Тодоров: \"Събираме се, за да изкажем възмущението си заради това, че КФН не е извършила функцията си да надзирава, заради което понесохме загуби\", заяви той пред камерата на Bulgaria ON AIR.\r\nДруг протестиращ бе дошъл от Перник, за да изкаже недоволството си от управляващите:\"Не претендираме за връщане на сумата, която сме дали, а за удължаване на полицата\".\r\nОт КФН информираха, че вече 66 хил. автомобила са с нови полици \"Гражданска отговорност\".\n", "date": "2018.08.20", "title": "Ниски застрахователни премии подлъгват българите!?"}
{"url": "https://www.dnes.bg/index/2018/08/20/dynov-uchastval-v-spasiavaneto-na-bylgarskite-evrei.385515", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКнига на писателката Павлина Павлова разкрива в 600 страници нови моменти от живота на Петър Дънов, наричан от последователите си Учителя.\n\r\n\"Провокира ме случаен разказ за ролята на Петър Дънов за спасяването на българските евреи от газовите камери. Много малко знаех за неговото учение, бях виждала негови последователи да посрещат изгрева на слънцето в Южния парк, да танцуват. Бях възхитена от цялото учение на Петър Дънов\", сподели Павлова в \"България сутрин\".\n\r\nТой не само говори, а с личен пример показва как трябва да се живее, добави тя и подчерта, че не възпитаваме на нищо младите хора и сме оставили училището да се грижи за тях. \r\n\"Той (Петър Дънов - бел. ред.) не е както го изкарват, че бил човек край когото се събирали прости хора. Край него се събира цветът на тогавашната интелигенция на България. Много интелектуалци са гравитирали около него\", посочи още Павлина Павлова.\n\r\nПред Bulgaria ON AIR тя отбеляза, че е живяла почти целия си живот с постулатите на Петър Дънов. Без да знам, съм дъновистка, ставам винаги преди изгрева на слънцето и го посрещам, каза още Павлова пред \r\n ", "date": "2018.08.20", "title": "Дънов участвал в спасяването на българските евреи"}
{"url": "https://www.dnes.bg/stranata/2018/08/20/po-sluchaia-s-pochinalata-reneta-troina-ekspertiza-proverki-posle.385512", "text": "Тройна съдебномедицинска експертиза е назначена по случая на починалата родилка в сливенската областна болница.\r\nПредставители на следствието са изискали цялата документация от раждането и последвалото лечение на Ренета Томова. Това съобщи директорът на МБАЛ \"Д-р Иван Селимински\" д-р Васислав Петров пред БТА.\n\n\n\r\nСъдебни лекари от Стара Загора ще извършат аутопсията. Уточнява се дали тя ще бъде направена на място, или тялото на починалата ще бъде транспортирано в Стара Загора. В сливенската болница е назначена вътрешна проверка по случая.\r\nСтановище на лекарската комисия ще има едва след като станат известни резултатите от аутопсията, поясни д-р Петров. По думите му, ако бъдат установени пропуски от страна на медицинския екип, извършил раждането, ще бъдат предприети съответните мерки не само от страна на лечебното заведение, но и от други компетентни институции.\r\r\n                    \r\n                    Засега е ясно, че раждането е започнало нормално, но после са настъпили усложнения и по тази причина са приложени инструментални методи за извличане на бебето.\r\nСлед раждането и на майката, и на детето, е направен скенер. Изследването показало, че те са в добро състояние. Според д-р Петров, Ренета не е имала травми по гръдния кош. Ден след раждането тя била настанена в реанимация с белодробен оток и високо кръвно. Там починала в петък.\r\nБебето Мария в момента е добре, под лекарско наблюдение и се консултира от специалисти. Лекарите се надяват частичната пареза на ръката, причинена от инструментите, скоро да отшуми.\r\nМеждувременно в Сливен трети ден семейството и приятели на починалата настояват пред областната болница, ако смъртта на Ренета е причинена от лекарска грешка, да има наказани.\r\nПо случая е образувано досъдебно производство под наблюдение на Окръжната прокуратура.", "date": "2018.08.20", "title": "По случая с починалата Ренета – тройна експертиза, проверки... После?"}
{"url": "https://www.dnes.bg/world/2018/08/20/talibani-otvliakoha-nad-100-dushi-v-severen-afganistan.385517", "text": "Афганистанските талибани организираха засада на конвой от автобуси на път в Северен Афганистан и отвлякоха над 100 души, предадоха световните агенции.  Сред похитените има жени и деца, казват местните власти.\n\r\nЗасадата е извършена въпреки обявеното от президента на Афганистан Ашраф Гани безусловно прекратяване на огъня с талибаните по време на мюсюлманския празник Айд ал Адха.\n\r\nНападението е извършено в провинция Кундуз, в зона, която неотдавна падна под талибански контрол. Според Мохамад Юсуф Аюби, ръководител на провинциалния съвет на Кундуз, бунтовниците спрели три автобуса на пътя близо до окръг Хан Абад и принудили пътниците да тръгнат с тях. Според него талибаните вероятно са търсели правителствени служители и членове на силите за сигурност, които обикновено се прибират по празниците у дома.\r\n                    \r\n                    \r\nПътниците в автобусите са били от провинциите Бадахшан и Тахар и са пътували за столицата Кабул. Засега няма новини за тяхната съдба.\n\r\nПротиворечиви са данните за броя на отвлечените. Според АП те са над 100, според Ройтерс са десетки, според ТАСС в трите автобуса е имало около 150 души.", "date": "2018.08.20", "title": "Талибани отвлякоха над 100 души в Северен Афганистан"}
{"url": "https://www.dnes.bg/politika/2018/08/20/goranov-iska-glavata-na-zam-shefkata-na-kfn-ralica-again.385526", "text": "Зам.-председателят на Комисията по финансов надзор (КФН) Ралица Агайн да освободи поста си, поиска финансовият министър Владислав Горанов.\n\n\n\n\n\r\nТова е позицията на цялото правителство, уточни той след среща с премиера Бойко Борисов заради фалита на кипърското дружество \"Олимпик\". \r\n\"Още през месец май беше ясно, че лицензът на кипърската компания е отнет и до тук свършва приносът на Комисията за финансов надзор, издавайки забрана за сключване на нови полици. Липсва обаче информация към Министерството на финансите, към правителството и към КФН за последствията от отнемането на лиценза в Кипър. От няколко месеца текат съдебни процедури. А се оказва, че в деня, в който финансовото министерство в Кипър обявява искане за несъстоятелност на дружеството, българската Комисия за финансов надзор не знае нито правилата, нито процедурите, нито начина, по който засегнатите български граждани трябва да реагират\", каза Горанов и допълни, че заради всичко това кабинетът е намерил сериозни пропуски в работата на Ралица Агайн, която е ръководителят на управлението \"Застрахователен надзор\" в Комисията. \r\r\n                    \r\n                    Той призна, че законът не предвижда възможността правителството да поиска нейната оставка, но някой трябва да поеме отговорност и като се имат предвид натрупаните проблеми и липсата на адекватни действия в застрахователния сектор, Ралица Агайн трябва доброволно да освободи поста, който заема като зам.-предеседател на КФН. \r\nГоранов обясни, че още днес външният министър Екатерина Захариева ще се срещне с кипърския посланик. \r\nЦелта на разговора е да се поиска съдействие на официалните кипърски власти. \r\nТрябва да бъде уточнено какъв е статусът на компанията в Кипър в момента и дали дружеството се прекратява поради несъстоятелност или на друго основание. \r\n\"Ако се прекратява поради несъстоятелност, българските граждани, които са кредитори, ще имат право да получат обезщетение от кипърския фонд за обезпечаване. Ако дружеството се прекратява на друго основание, българските граждани, които имат вземания, ще трябва да се удовлетворят от масата на състоятелността – така, както са процедурите при общата несъстоятелност в ЕС\", каза още Горанов. \r\n\"Ако се стигне до подобно състояние, ще ангажираме специалист по кипърското търговско право, тъй като целият процес ще се води там, който да представлява българските кредитори Кипър\", допълни той.", "date": "2018.08.20", "title": "Горанов иска главата на зам.-шефката на КФН Ралица Агайн "}
{"url": "https://www.dnes.bg/stranata/2018/08/20/ot-bolnicata-za-rodilkata-niama-takova-neshto-skachane.385536", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт болницата в Сливен, където преди дни издъхна 33-годишна родилка след странни методи на раждане според близките й, отричат обвиненията им.\r\nРенета Томова почина няколко дни след първото си раждане – на малката Мария. Родителите й разказаха, че преди да издъхне, младата жена споделила, че се чувства като смазана, че всичко я боли, че натискали корема й, защото бебето не искало да излезе.\r\nСпоред бащата и майката на Ренета е бил приложен методът на раждане \"Форцепс\". От болницата пък обявиха като причина на смъртта й е белодробна емболия. Официално заключение все още няма, защото аутопсия още не е направена.\n\n\n\n\r\r\n                    \r\n                    Родителите на Ренета са категорични, че става дума за лекарска грешка и ще търсят правата си в съда.\r\nОт болницата обаче отричат обвиненията им, съобщи .\r\nДнес от лечебното заведение за първи път излязоха с позиция. Директорът д-р Весислав Петров беше категоричен, че върху Ренета не е скачано по време на раждането.\r\nТой обясни, че младата жена е била приета с тежка дихателна недостатъчност и високо кръвно. Заради това е била настанена в реанимация. Раждането й започнало нормално – при специализант.\r\n\"След време д-р Татяна Пашева била извикана в отделението, защото раждането не върви, напъните стават неефективни, разказа директорът. Той е категоричен, че когато тя е повикана, вече е било късно за други решения.\r\nДиректорът отрича върху корема на Ренета да е скачано.\r\n\"Д-р Пашева каза, че не са скачали върху родилката, няма такова нещо \"скачане върху родилката\", категоричен бе д-р Петров.\r\nПред болницата в Сливен трети ден продължават протестите на близките и приятелите на починалата млада жена.\r\n\"Не със смърт се изражза, не със смърт\", изплака почернената майка на Ренета. Тя се обърна към д-р Пашева и я попита дали по същия начин би израждала своята дъщеря.\r\n\"Родителите търсят вина, аз ги разбирам – най-тежкото е да загубиш дете. Но не можем веднага да кажем - ето този е виновен, отрежете му главата\", отвърна на обвиненията директорът.\r\nМеждувременно се появяват информации и за други проблемни раждания при д-р Таня Пашева.\r\nМихаела Йорданова разказа, че при раждането й явно е станал перетонит и перфорация на дебелото черво.\r\n\"С извадено дебело черво съм, още се възстановявам\", обясни младата майка.\r\nД-р Пашева отказа да застане пред камерата и пред родителите. Лекарката не е отстранена и продължава да работи.\r\n\"Болницата не може да излезе със становище, тъй като до момента не е направена аутопсия на родилката. За нас също е неясно защо е починала тази жена\", каза днес директорът.\r\nАутопсията ще бъде направена в болницата в Стара Загора, следствието и прокуратурата работят по случая, медицинският одит започна своя паралелна проверка.", "date": "2018.08.20", "title": "От болницата за родилката: Няма такова нещо скачане!"}
{"url": "https://www.dnes.bg/world/2018/08/20/osvobodiha-149-dushi-otvlecheni-ot-talibanite-v-afganistan.385543", "text": "Афганистанските сили за сигурност успяха да освободят 149 души, в това число жени и деца, които по-рано днес бяха отвлечени при засада на талибаните срещу три пътнически автобуса в северната провинция Кундуз, предаде Асошиейтед прес, цитирана от БТА.\n\n\r\nНасрат Рахими, заместник-говорител на афганистанското вътрешно министерство, каза, че бунтовниците държат в плен още 21 души. При операцията по освобождаването на задържаните, която продължава, са били убити най-малко 7 талибани.\n\r\nГоворителят на талибаните Забиула Муджахид каза днес, че те са решили да пленят хората от автобусите, след като техни разузнавателни източници са разкрили, че в тях пътуват много членове на афганистанските сили за сигурност. Муджахид увери, че цивилните от автобусите ще бъдат пуснати, но не каза какво ще стане с военните, предаде Ройтерс.\r\n                    \r\n                    \r\nТой заяви също, че талибанските лидери не са обявили прекратяване на огъня в отговор на обявеното от афганистанския президент Ашраф Гани прекратяване заради празника Курбан байрам. Независимо от това талибаните ще освободят най-малко 500 пленници, в това число и членове на силите за сигурност, заловени по време на сблъсъци в три афганистански провинции.\r\n ", "date": "2018.08.20", "title": "Освободиха 149 души, отвлечени от талибаните в Афганистан"}
{"url": "https://www.dnes.bg/snimka-na-denia/2018/08/20/vyv-vtornik-sutrinta-slynce-sledobed-oblaci-i-dyjdec.385521", "text": "Утре ще преобладава слънчево време. Около и следобед ще се развива купеста и купесто-дъждовна облачност и на места, главно в северните райони на Западна и Централна България ще превали и прегърми. Ще духа слаб, в източните райони до умерен североизточен вятър. Според  максималните температури ще са между 28 и 33, за София - около 28 градуса.\r\nПо Черноморието ще е предимно слънчево. Ще духа до умерен североизточен вятър. Максималните температури ще са 29-30. Температурата на морската вода е 27 градуса. Вълнението на морето ще е 2-3 бала.\r\nВ планините ще е предимно слънчево. В следобедните часове ще се развива купеста и купесто-дъждовна облачност и на места, главно в западните райони на Стара планина ще има краткотрайни валежи от дъжд с гръмотевици. Ще духа до умерен вятър от изток-североизток. Максималната температура на височина 1200 метра ще е около 21, на 2000 метра - около 14 градуса.\rВ средата на седмицата ще бъде предимно слънчево, температурите слабо ще се повишат и максималните ще са между 29 и 34 градуса. Ще продължи да духа до умерен изток-североизточен вятър, с който температурите в четвъртък съвсем слабо ще се понижат. Ще има временни увеличения на облачността, главно над планинските райони и само на изолирани места там ще превали краткотраен дъжд.", "date": "2018.08.20", "title": "Във вторник: Сутринта слънце, следобед – облаци и дъждец"}
{"url": "https://www.dnes.bg/notifikacii/2018/08/20/zadyrjaha-chanti-bokserki-chorapi-menteta.385527", "text": "Стотици чанти, боксерки, чорапи и други изделия, представяни като маркови, но фалшиви, бяха задържани от митничари на Митница \"Столична\".\r\nНаходката е била открита на 15 август в товарен автомобил, превозващ стока от Турция.\r\nСред редовно декларираната стока - текстилни изделия, те открили и общо над 1720 артикула, които носят световно известни марки и за които е възникнало съмнение, че нарушават права върху интелектуалната собственост.\r\nОткрити са 540 чанти с надписи на ZARA, GUESS и TOMMY HILFIGER, 830 спортни долнища с лого на ADIDAS и NIKE, както и 350 мъжки боксерки HUGO BOSS, CALVIN KLEIN и POLO, съобщиха от Митниците.\r\nНаред с това митничарите открили и 4200 чифта недекларирани чорапи, някои от които също носят защитени изображения и надписи на спортни търговски марки.\r\nСтоките са задържани, уведомени са притежателите на марките.", "date": "2018.08.20", "title": "Задържаха чанти, боксерки, чорапи... Ментета!"}
{"url": "https://www.dnes.bg/obshtestvo/2018/08/20/na-protest-s-pesen-detskiiat-hor-na-bnr-si-iska-dirigenta.385545", "text": "\n\r\nДетският хор на БНР излезе на улицата с протестна песен. Причината за това е прекратяването на договора на досегашния диригент на децата - Венеция Караманова, която е в пенсионна възраст от 2011 г.\r\nРодителите на хористите, както и самите деца, обаче са възмутени, че последни са разбрали за промяната.\r\nТака че те подписаха открито писмо, в което искат маестро Караманова да бъде възстановена на работа за още две години.\r\nДецата се оплакват, че новата диригентка не ги познава и е работила съвсем малко с тях. \r\nОт БНР обясняват, че новият диригент Теодора Димитрова е назначена след проведен конкурс. Преди това тя е работила близо 10 години в хора.\r\r\n                    \r\n                    Хористите и родителите им се възмущават, че са разбрали последни за промяната.\r\n\"Детският радиохор е голяма част от техния живот. Това е мястото, където те израстват като личности, а не просто да се учат да пеят\", заяви Петър Мечкаров, един от протестиращите родители.\r\n\"Детският радиохор не е просто един музикален състав, това е семейство за тези деца\", настоя майка на друго дете Виктория Виткова.\r\nГенералният директор на БНР Александър Велев заяви, че се е срещнал с Агенцията за закрила на детето, защото смята, че е недопустимо деца да се замесват в подобен спор.\r\n\"Съвсем нормално е един човек, който е навлязъл в пенсионна възраст да се оттегли и да отстъпи мястото си на следващия\", добави още Велев.\r\nТой категорично отрече твърдението, че Караманова стои в основата на този протест, защото лично тя е посочила  наследника си.", "date": "2018.08.20", "title": "На протест с песен. Детският хор на БНР си иска диригента!"}
{"url": "https://www.dnes.bg/stranata/2018/08/20/specakciia-krai-svetovrachane-11-zadyrjani-bejanci.385551", "text": "Мащабна операция на жандармерията и полицията срещу нелегалните мигранти в района на Световрачене. \r\nЗадържани са 11 души, чийто произход не е изяснен. Предстоят разпити. Властите трябва да изяснят и по какъв начин мигрантите са влезли в страната.\r\nАкцията започнала след подаден сигнал на живущите в района, съобщават от БНР.  Граждани забелязали и изоставен багаж. На място работят разследващи. \r\nИздирват се и мигранти в района на Световрачане и река Лесновска, която се намира наблизо. \r\nИзяснява се дали става дума за канал за трафик на бежанци от турската граница, или пък заловените са вече регистрирани в някои от центровете на Държавната агенция за бежанците.", "date": "2018.08.20", "title": "Спецакция край Световрачане: 11 задържани бежанци"}
{"url": "https://www.dnes.bg/sofia/2018/08/20/adyt-po-bul-bylgariia-svyrshva-na-10-ti-septemvri.385542", "text": "\n\r\nБлизо месец отнемат ремонтите дейности по бул. \"България\" в участъка между булевардите  \"Иван Гешов\" и \"Гоце Делчев\".\r\nРемонтът на ключовия за София булевард започна на 12 август и ще продължи до 9 септември.\n\n\r\nДвижението за автомобили ще бъде пуснато изцяло на 10 септември, обеща столичният кмет Йорданка Фандъкова, която отиде на място, за да види как върви ремонтът.\r\nГрадоначалникът увери, че се работи активно и благодари на софиянци за проявеното търпение, въпреки че шофьорите се предвиждат доста трудно, защото едното платно на булеварда е затворено.\r\r\n                    \r\n                    \"По мое настояване на целия участък ще се сложи мрежа, за да бъде по-здрава новата настилка. Ако строителите спазят графика и не вали от събота движението в това платно ще бъде пуснато и ще затворим другото - в посока център\", каза Фандъкова.\r\nЗа следващата година остават ремонтите на участъците от \"България\" между НДК и бул. \"Иван Гешов\" и от бул. \"Гоце Делчев\" до Околовръстния път.\r\nОще не е ясно дали ще се работят паралелно или на етапи.\r\nФандъкова напомни, че от днес е пуснато движението по бул. \"Христофор Колумб\". От утре обаче за ремонт се затваря Източната тангента. Там ще се пропускат само коли на работещите в района. Ремонтът трябва да приключи до 15 септември.", "date": "2018.08.20", "title": "Адът по бул. \"България\" свършва на 10-ти септември"}
{"url": "https://www.dnes.bg/notifikacii/2018/08/20/15-godishen-zadyrjan-s-evropeiska-zapoved-v-plovdiv.385547", "text": "Апелативният съд в Пловдив потвърди допуснатата от Окръжен съд - Пловдив европейска заповед за арест спрямо 15-годишния И.М., съобщиха от пресцентъра на Съдебната палата и .\n\n\r\nТой е издирван от прокуратурата в германски град Вупертал по обвинение в изнасилване и блудствени действия в съучастие с други лица на малолетно момиче, станало на 21 април 2018 г. в град Фелберт.\r\nСъдът е приел искането на германските власти за основателно и отговаря на изискванията на закона. В европейската заповед за арест на момчето е посочено, че според германското законодателство се касае за тежък случай на сексуална злоупотреба над деца, извършена колективно от няколко лица.\rСъщо така е записано, че предвиденото според приложимия за непълнолетни лица закон в Германия, максималното наказание за извършените престъпления е лишаване от свобода до десет години. Решението на Апелативния съд е окончателно.\r\nНа 13 юни тази година \"Билд\" съобщи, че 13-годишно момиче било изнасилено от осем българчета в град Велберт. Изнасилвачите били на възраст между 14 и 16 години. Шест от извършителите били задържани, но двама били обявени за издирване.\n\r\nИнцидентът е станал на 21 април, около 18 часа момичето се прибирало към дома си след тренировка по плуване, когато било пресрещнато от момчетата в гора в града.\n\r\nПървоначално 2 от момчетата изнасилили тийнейджърката, докато другите 6 снимали гаврата с телефоните си.\n\r\nСлед това я завлекли през гората под мост, където отново момичето било изнасилено.\n\r\n ", "date": "2018.08.20", "title": "15-годишен задържан с европейска заповед в Пловдив"}
{"url": "https://www.dnes.bg/sofia/2018/08/20/posadeni-i-posle-izostaveni-syhneshtite-fidanki-na-sofiia.385520", "text": "\n\r\nСтотици новопосадени дръвчета съхнат или вече са изсъхнали по улиците на София. За това сигнализираха от \"Спаси София\" и обвиниха Столичната община, че има стара практика да засажда малки фиданки и да не полага никакви грижи за тях след това.\r\n\"И всяко едно от дръвчетата, разбира се, е платено от нашите данъци\", обобщиха от организацията. Оттам публикуваха снимки на съхнещи дървета по ул. Г. С. Раковски.\r\n\"Когато дърветата са млади, е от особено значение да се развие добра коренова система, като за целта е много важно да се поливат редовно. Специалистите препоръчват и използването на торове за вкореняване\", уточниха от \"Спаси София\".\r\r\n                    \r\n                    Според тях ако точно в първите, най-стресови за дървото месеци, няма адекватна поддръжка, резултатите са това, което се вижда и из цяла София.\r\nОт \"Спаси София\" разкритикувха Йорданка Фандъкова, че въпреки че се бие в гърдите колко ѝ е важна зелената система на града, разчита, че засаждането на цветя ще е достатъчно за пред хората.\r\nОт организацията настояват да се изработят задължителни указания за това какви дървета да се съдят по софийските улици в зависимост от климата, почвите, количеството дъждове, търсените ефекти (пречистване на въздуха, шумоизолация, осигуряване на сянка, красота, бърз растеж и т.н.).\r\n\"Тези указания трябва да съдържат и много ясни правила как се режат, поддръжат и оформят дърветата, за да не ставаме и занапред свидетели на варварщината, с която се унищожават вече пораснали дървета из София, под претекст, че така се прави и всичко е наред\", категорични са още от \"Спаси София\".\r\n ", "date": "2018.08.20", "title": "Посадени и после изоставени: Съхнещите фиданки на София!"}
{"url": "https://www.dnes.bg/za-da-se-razbirame/2018/08/20/perfektnata-vi-polovinka-spored-vashiia-mesec.385564", "text": "Намирането на идеалната половинка е доста трудно нещо, но не и невъзможно. Може да си говорим с някой с часове и от държанието му да заключим, че той е роден за нас, но когато го опознаем по-добре, да установим, че първото впечатление ни е заблудило.  \r\n\"За всеки влак си има пътник\", казват възрастните хора. Ако сте отчаяни и си мислите, че няма да срещнете подходящия човек, не бързайте със заключенията. Той може да е до вас, но вие да не го виждате. \r\n \r\nЕто коя е най-подходящата партия за вас според месеца, в който сте родени (част 1):\r\n \r\n\r\n \r\nАко искате сериозна връзка, уверете се, че до вас стои човек, на който може да се разчита. Вие сте доста амбициозни. Затова вашият партньор трябва да умее да ви предизвиква и насърчава за нови начинания. Освен това трябва да израства личностно с вас, а не да изостава, защото това ще ви дразни. \r\n \r\n\r\n \r\nВие сте самодостатъчни и доста горделиви. Не се интересувате от благото и удоволствието на никого. Това означава, че сте най-подходящи за партньор, който оценява трудния ви характер. Докато не намерите човек, който ви кара да се чувствате в безопасност и не се опитва да ви промени, не предприемайте по-сериозни обвързвания.  \r\n \r\n\r\n \r\nБезкористността е част от вашата природа. Вие сте много състрадателен човек.\r\n \r\n", "date": "2018.08.20", "title": "Перфектната ви половинка според вашия месец"}
{"url": "https://www.dnes.bg/kino/2018/08/20/sinyt-na-mel-gibsyn-po-stypkite-na-bashta-si.385555", "text": "Майло Гибсън се присъедини към актьорския състав на филма \"The Outpost: An Untold Story of American Valor\" /\"Базата: Неразказана история за американска доблест\"/, по бестселъра на журналиста Джейк Тапър, съобщи Контактмюзик.\r\nРежисьор на филма е създателят на \"Последния замък\" Род Лури. В ролите са също Орландо Блум, Скот Истуд, Калеб Ландри Джоунс.\r\nФилмът е за 53-има американски войници, били се с 400 талибани, нападнали базата им в Афганистан през октомври 2009 г. Няколко от тях загиват, включително и героят на Майло Гибсън капитан Робърт Илескас.\r\nМайло Гибсън е на 28 години. Той дебютира в киното като Лъки Форд във филма \"Възражение по съвест\", режисиран от баща му Мел Гибсън. След това се снима във \"Всички мъже на дявола\" и \"Brother's Keeper\".\r\r\n                    \r\n                    Майло е най-големият син на звездата Мел Гибсън. Той е от дългогодишния му брак с Робин Мур Гибсън, с която се разведе през 2011 г.\r\nСлед развода Гибсън стана баща и на Ларс Джерард от Розалинда Рос, както има дъщеря и от Оксана Григориева, която го обвини в домашно насилие.\r\n\n\r\n\n\r\n ", "date": "2018.08.20", "title": "Синът на Мел Гибсън – по стъпките на баща си"}
