{"url": "https://www.dnes.bg/eu/2018/05/09/propoviadvat-djihad-v-centralnata-djamiia-v-briuksel.375927", "text": "В централната джамия в Брюксел се проповядват джихад и антисемитизъм, сочи доклад на белгийските служби, цитиран от местни медии.\n\r\nОтбелязва се, че проповедите на арабски призовават за въоръжени действия, насърчават изказвания срещу евреите и посегателства над хомосексуалисти. \n\r\nВ доклада от 40 страници се допълва, че помагалата за образованието на белгийските имами са заимствани от ръководства за дейността на терористичната мрежа Ал Кайда.\n\r\nПрез март белгийските власти разтрогнаха договора със Саудитска Арабия за стопанисването на джамията, сключен във втората половина на миналия век. \n\r\nДействителното прекратяване на този договор е с отсрочка от една година. В края на миналата година белгийското правителство прогони имама на джамията, саудитски гражданин, определен като \"изключително радикализиран, консервативен и опасен\" за обществото и за националната сигурност.\r\n                    \r\n                    \r\nЦитираният доклад на службите е изготвен покрай парламентарното разследване на атентатите в Брюксел от март 2016 г., за които отговорност поеха терористите от \"Ислямска държава\". Миналата година Федералният парламент на Белгия настоя за преразглеждане на отношенията с Рияд. В документа се призовава за \"задълбочен размисъл\" по дипломатическите, търговските и другите връзки със Саудитска Арабия. /БТА/\r\n ", "date": "2018.05.09", "title": "Проповядват джихад в централната джамия в Брюксел "}
{"url": "https://www.dnes.bg/notifikacii/2018/05/09/slaviia-specheli-kupata-sled-duzpi-levski-otnovo-zagubi-final.375963", "text": "Отборът на Славия спечели Купата на България по футбол!\r\n\"Белите\" победиха \"Левски\" с 4:2 след изпълнение на дузпи. В редовното време и продълженията двата отбора не успяха да си отбележат гол.\r\nКато цяло \"Левски\" тотално надигра \"Славия\", но в крайна сметка загуби финала за Купата на България.\n\r\nДвата отбора не успяха да си вкарат голове за редовните 120 минути и се стигна до ударите от бялата точка, в които \"белите\" показаха по-здрави нерви. Така най-старият столичен клуб отново лиши \"сините\" от трофей след 2013 г., когато поднесоха титлата на Лудогорец на тепсия след онова 1:1 на \"Герена\". \r\nЛевски пък загуби трети пореден финал за Купата, след пораженията от Берое и Черно море. Така отборът няма трофей от 2009 г., когато за последно стана шампион.\n\r\nВ редовните 90 минути Левски тотално надигра Славия, но изпусна един куп положения. Още в началото Георги Петков спаси дузпа на Жорди Гомеш, после ветеранът се превърна в големия герой, отразявайки всичко възможно. След удар на Габриел Обертан и гредата се оказа пръв помощник на \"белите\", които до допълнителните 30 минути не създадоха нито една опасност пред Божидар Митрев.\n\r\nВ продълженията Левски отново изпусна по-добрите положения и така се стигна до дузпи. При тях Петков отново беше над всички, след като спаси ударите от бялата точка на Кали Тиам и Роман Прохазка, а за \"белите\" пропусна единствено Ивайло Димитров. Така Славия спечели първа Купа на България от 1996 г.\n\r\n", "date": "2018.05.09", "title": "Славия спечели Купата след дузпи, Левски отново загуби финал"}
{"url": "https://www.dnes.bg/politika/2018/05/09/deputat-ot-ataka-naprejenie-v-op-niama.375966", "text": "Диалог в коалиция \"Обединени патриоти\" има. Нормално е понякога партиите да са на различни мнения. Важното е да се движим в една посока. Каквито и противоречия да имаме, ние следваме основната си цел, обяви в студиото на \"Денят ON AIR\" депутатът от \"Атака\" проф. Станислав Станилов.\n\n\n\r\nПовод за думите му са подозренията, че вътрешният конфликт в \"Обединени патриоти\" е възможно да ескалира, тъй като и третият съпредседател на обединението - Валери Симеонов, възнамерява да проведе разговор с Корнелия Нинова във връзка със законодателните си идеи.\n\r\nПрипомняме, че вчера вицепремиерът Красимир Каракачанов предизвика гнева на коалиционния си партньор Волен Сидеров, провеждайки среща с лидера на БСП, на която лобира за законопроекта на партията си ВМРО за вероизповеданията.\r\n                    \r\n                    \r\n\"Вътрешнокоалиционните ни отношения са прекрасни. Няма нужда да се спекулира. А всички са наясно с принципите и харизмата на Волен Сидеров. Затова и няма как да му се държи тон\", подчерта още проф. Станислав Станилов.\r\n ", "date": "2018.05.09", "title": "Депутат от Атака: Напрежение в ОП няма"}
{"url": "https://www.dnes.bg/politika/2018/05/09/glas-ot-bsp-potencialyt-ot-kompromisi-e-izcherpan.375965", "text": "Народният представител от БСП Таско Ерменков обяви, че настоящото правителство, в което участват ГЕРБ и \"Обединени патриоти\", е било създадено с компромиси. По думите му управленската програма на кабинета не съдържа това, което трябва да има в една такава програма.\n\r\n\"Видимо се изчерпва потенциалът на компромисите, с които това правителство беше направено. Това правителство беше направено с компромиси, които нямаха нищо общо с принципния подход към политиките\", подчерта Таско Ерменков в студиото на \"Денят ON AIR\".\n\r\nТой каза също, че преди година не е подкрепил съставянето на този кабинет, защото е виждал, че плановете на правителството за управление през мандата включват само действия, които ще са в интерес на големия капитал, а касаещото обикновените българи е било \"замазвано\".\r\n                    \r\n                    \r\n\"Майчинските не са пипани, продължават протестите на хората с увреждания, защото няма достатъчно пари за тях\", подчерта депутатът от БСП пред Bulgaria ON AIR.\n\r\nТой коментира още срещата на Красимир Каракачанов с Корнелия Нинова, като беше категоричен, че БСП не е в изолацията, в която се опитват да я представят. Народният представител заяви също, че лидерът на БСП ще продължи с разговорите с представители на патриотите.\n\r\n\n\r\n ", "date": "2018.05.09", "title": "Глас от БСП: Потенциалът от компромиси е изчерпан!"}
{"url": "https://www.dnes.bg/stranata/2018/05/09/v-sofiisko-i-v-stara-zagora-po-trima-zam-oblastni.375932", "text": "По трима заместник-областни управители ще има в Софийска област и в област Стара Загора, реши правителството.\r\nПромяната е свързана с подобряване на координацията в дейността на областните администрации, необходимостта от активна работа с представители на бизнеса за реализиране на политики на местно равнище, с възлагане на специфични дейности, свързани със стопанисване и управление на язовири и охрана на обекти.\r\nУвеличението на числеността в двете областни администрации се извършва чрез компенсирана промяна за сметка на други структури.", "date": "2018.05.09", "title": "В Софийско и в Стара Загора – по трима зам.-областни"}
{"url": "https://www.dnes.bg/sofia/2018/05/09/otkriha-uchebna-mina-v-iztok-voenni-ia-premestiha.375967", "text": "Специализиран екип от състава на Сухопътните войски разузна и транспортира тази вечер на безопасно място учебна противотанкова мина ТМ 62, открита в мазе в жилищен блок на ул. \"Незабравка\" в кв. \"Изток\" в София, съобщиха от пресцентъра на Министерството на отбраната. \r\nМината ще бъде унищожена. \r\nДействията на военнослужещите от военното формирование в Горна Баня по разузнаване и транспортиране на учебната мина бяха ръководени от лейтенант Александър Цветков. \r\nИскането за обезвреждане на открит боеприпас е подадено в Министерството на отбраната след 17.15 ч. Той е намерен в жилищния блок след потушаването на възникнал по-рано днес пожар. \r\nВоеннослужещите от Сухопътните войски незабавно са предприели действия за унищожаването на боеприпаса, в изпълнение на мисията си в помощ на населението, отбелязват от МО.", "date": "2018.05.09", "title": "Откриха учебна мина в \"Изток\", военни я преместиха"}
{"url": "https://www.dnes.bg/politika/2018/05/09/vyv-vsiaka-oblast-centyr-za-postradali-ot-nasilie.375918", "text": "Във всяка област да има поне един кризисен център за пострадали от домашно насилие. Това решиха почти единодушно депутатите като приеха промените на левицата за поправки в Закона за защита от домашно насилие.\r\nШефът на правната комисия в НС Данаил Кирилов от ГЕРБ обясни, че и сега общините, които имат възможност, имат такива центрове. Като пример той посочи София.\r\nМакар че и неговите съпратийци застанаха зад предложението на БСП, Кирилов предупреди, че ще е нужно да се направи финансов разчет и обосновка и да се намерят пари за прилагането на тази мярка.\n\n\n\r\nС приетите промени в закона се дава срок от два месеца за изграждането на центрове за защита след влизането в сила на нормативния акт. Задачата се пада на правителството.\r\r\n                    \r\n                    Социалистите искат за тази цел държавата да задели 2 млн. лева.\r\nВ мотивите си те пишат, че с промените в закона се изпълняват част от мерките, заложени в Истанбулската конвенция, заради която имаха доста спорове с ГЕРБ.\r\nСоциалистите отхвърлиха ратификацията на документа заради текстове в него, които тълкуват като атака срещу традиционното семейство и общоприетите полови роли.\r\nТе настояват борбата срещу насилието да се засили посредством промени в действащото законодателство.\r\nВ началото на март обаче правителството оттегли законопроекта за ратификацията й заради огромната съпротива от страна на нейните противници.", "date": "2018.05.09", "title": "Във всяка област – Център за пострадали от насилие"}
{"url": "https://www.dnes.bg/notifikacii/2018/05/09/igrata-na-kim-pregovori-s-trymp-za-da-vyzpre-kitai.375916", "text": "Непосредствените причини за неотдавнашния дипломатически пробив на Корейския полуостров са добре известни: засилени международни санкции срещу Северна Корея (КНДР), одобрени дори от Китай и Русия, и войнственият отговор на президента на САЩ Доналд Тръмп на неотдавнашното засилване на ракетните и ядрени опити при управлението на Ким Чен Ун, лидер на КНДР от 2011 г.\n\r\nНо така се пропуска един по-фундаментален подтик: засилващите се амбиции на Китай да доминира в Източна Азия. Очевидните действия на Ким за помирение с южнокорейския му колега, президента Мун Дже Ин, са преди всичко гамбит за сближаване с Америка, за да се сдържа Китай. Той се надява да намали тоталната икономическа зависимост на Северна Корея от Китай и да обуздае домогванията на Пекин да контролира бъдещето на Корейския полуостров, пише Жан-Пиер Кабестан, в.\"Ню Йорк таймс\".\r\nОцеляването и сигурността на режима отдавна са най-важен приоритет за семейството на Ким, а политическата независимост не остава далеч назад; това са основните причини, поради които той се стремеше към разработването на севернокорейски ядрени оръжия и ракети с голям обсег. За тази цел бяха използван и политически чистки, особено убийството на чичото на Ким Чен Ун Джан Сон Тхек през 2013 г., който беше заподозрян в поддържане на особено близки отношения с Китай, а в началото на 2017 г. - и на полубрата на Ким, Ким Чен Нам, друго протеже на Пекин, някога смятано за вероятен наследник на Ким Чен Ир, предишния лидер на КНДР и баща на Ким Чен Ун.\n\n\n\n\r\nСега, след като тези неотложни екзистенциални цели изглежда са били постигнати, икономическото развитие стана основен въпрос за дългосрочната стабилност на режима. Изобщо не е съвпадение, например, че миналият месец Корейската трудова партия рязко реши да изостави отдавна установената си политика на едновременно развитие на икономиката и на армията на страната - особено ядрената й програма, за да се фокусира изцяло върху икономическото развитие.\n\r\nНо какъв е най-добрият начин да се постигне това? Предвид, че над 90 на сто от севернокорейската търговия вече зависи от Китай, по-нататъшно сближаване с Пекин води до риск от превръщане на Северна Корея в придатък на Китай или в зависима страна - мечта за някои китайски националисти, но кошмар за почти всеки севернокореец. Интеграцията с Южна Корея би подкопала върховенството на семейството на Ким в Севера. На теория Русия би могла да намали севернокорейската зависимост от Китай за петрол и газ, но не много повече. Така че за Ким най-добрият вариант за подсилване на севернокорейската икономика е да диверсифицира партньорствата й и да се открие към Япония и Запада.\n\r\nСближаването със САЩ и отдалечаването от Китай е разумна стратегия и от гледна точка на сигурността. Китай може да не заплашва открито севернокорейската независимост, но амбициите му да контролира по-добре своята \"близка чужбина\" - в Югоизточна Азия, около Южнокитайско море, чрез инициативата си \"Един пояс, един път\" - могат само да подхранват сериозни подозрения в Пхенян. (Изглежда не се и говори за активизиране на стария китайско-севернокорейски съюз или на отдавна забравения договор за съвместна отбрана). Опитите на Ким за преговори с Тръмп, за да възпре Китай днес, не са толкова различни от действията на Мао Цзедун, който протегна ръка на американския президент Ричард Никсън през 70-те години, за да възпре съветската заплаха.\n\r\nТова развитие, независимо колко внезапно или малко вероятно може да изглежда, не би трябвало да е изненада, особено в част от света, където държавните лидери клонят към реализъм по отношение на международните дела. А Ким може би е най-големият реалист от всички тях.\n\r\nВсичко това изобщо не означава, че Китай скоро \"ще спре да бъде фактор\", както спекулираха някои. Пекин винаги ще бъде част от картината, а понякога и част от проблема. Идеята е просто, че съседите на Китай се препозиционират, докато той се засилва и се опитва да установи с тях йерархични или клиентелистки отношения. Някои като Камбоджа и Лаос се подчиняват. Други като Виетнам и Сингапур се опитват да окажат ответен натиск или поне да възстановят баланса. Северна Корея също трябва да се пренастрои и да ограничи рисковете.\n\r\nТя го прави от специално положение, разбира се, поради ядрената си програма и дипломатическа изолация - и заради оставащата несигурност за намеренията й, включително по толкова основен въпрос като какво Пхенян има предвид с думата \"денуклеаризация\". Въпреки това неочакваното предложение на Ким да се срещне с президента Тръмп и бързото му приемане от Тръмп подсказва, че и двамата лидери виждат в този момент възможност за някаква степен на разведряване. Поне дотолкова те са прави.\n\r\nОтмяната на санкции, нормализирането на отношения, започването на търговия - тези неща може да не се случат скоро, или изобщо. Но стратегическият ландшафт на Корейския полуостров вече се промени и се промени в полза на САЩ и техните съюзници.\n\r\nВнезапната и необявена среща между Ким и китайския президент Си Цзинпин, състояла се неотдавна в Пекин, беше преди всичко забележително дипломатическо шоу, целящо преди всичко да позволи на Китай да \"запази лице\". През петте години, откакто е на власт, Си изглежда като цяло пренебрегваше Ким; сега може би съжалява за този подход. Докато влиянието на Китай се засилваше, това на Америка отслабна, убеждавайки Северна Корея да се сближи повече със САЩ и да получи от тях гаранции за сигурността си.\n\r\nСкептиците ще изразят съмнение, че Северна Корея би могла да се движи в тази посока предвид идеологията си; оптимистите може да видят на хоризонта обединяването на Корейския полуостров. Аз мисля, че севернокорейската еднопартийна система ще се запази доста време и през това време ситуацията с човешките права в страната ще продължи да бъде тежка. Подобрените отношения между двете Кореи и дори сключването на мирен договор няма да доведат до никакво обединение. Всякаква подобна инициатива би била самоубийствена за Пхенян и прекалено скъпа за Сеул.\n\r\nНо все пак мисля, че този момент наистина е рядка възможност за Америка и нейните съюзници да подобрят отношенията си със Северна Корея - и да работят с нея за създаването на нов баланс на силите в Североизточна Азия, който може да уравновеси амбициите на Китай за доминация в региона и да служи по-добре на интересите на Запада.\r\n\r\n-----------------\r\n/БТА/ \r\n ", "date": "2018.05.09", "title": "Играта на Ким: Преговори с Тръмп, за да възпре Китай?"}
{"url": "https://www.dnes.bg/politika/2018/05/09/bsp-shte-podkrepi-simeonov-sreshtu-reklamata-na-hazarta.375968", "text": "Парламентарната група на \"БСП лява България\" обсъди предоставения от Валери Симеонов ЗИД на Закона за хазарта и единодушно реши да го подкрепи и да гласува за ограничаването на рекламата на хазартни игри, съобщиха от пресцентъра на партията. \nЗа утре от 11 часа е насрочена среща в сградата на Народното събрание между председателят на НС на БСП Корнелия Нинова и вицепремиера Валери Симеонов, по негова покана. \r\nКакто е известно, Симеонов се обяви за законодателни промени заради агресивната реклама на хазартни игри. \"В момента в България се излъчват реклами на хазарт по най-безобразен начин, които въздействат не само върху децата, но и върху зрелите хора, като им внушават, че може за се забогатее и да се постигне нещо в живота без труд. Това е пагубно и съсипва ценностната система на българина от вече десетина години\",  каза преди време в парламента Симеонов.\r\n ", "date": "2018.05.09", "title": "БСП ще подкрепи Симеонов срещу рекламата на хазарта"}
{"url": "https://www.dnes.bg/zvezdi/2018/05/09/nai-iziashtni-v-kan-zvezdite-s-otlichni-toaleti.375936", "text": " Точно когато си мислим, че след Мет Гала няма какво повече да ни изненада, идва откриващата церемония на филмовите награди в Кан.\r\nФестивалът официално е открит, а звездите от киното се разходиха по червения килим с типичните официални рокли.\r\nХоливудските знаменитости се настаниха във Франция, а ние ще се радваме на цели 12 дни моден пир за очите.\r\nВижте кои се справиха страхотно с тоалетите на откриването:\r\nКрасавицата се появи на червения килим с Хавиер Бардем, а двамата се затвърдиха като една от любимите ни двойки. Пенелопе бе избрала черна рокля на Chanel с фини бродерии и елементи от тюл. Акцентът върху деколтето е постигнат с нежни, едва забележими презрамки, а А-линейния силует я превърна в истинска принцеса.\r\nВижте останалите в ", "date": "2018.05.09", "title": "Най-изящни в Кан! Звездите с отлични тоалети"}
{"url": "https://www.dnes.bg/obshtestvo/2018/05/09/uchitelka-nameri-pari-na-ulicata-i-gi-predade.375940", "text": "Учителка от Кърджали намери пари и документи и ги предаде в полицията, съобщиха от МВР.\r\nЖивка Карагьозова върнала 250 лв. и дебитна карта, които намерила на ул. “Екзарх Йосиф“ в Кърджали. \r\nЖената, която е била учителка в СУ \"Владимир Димитров-Майстора\", сега пенсионерка, незабавно отнесла изгубените вещи в полицията, където са приети с протокол. \r\nПритежателка на документите и парите е 69-годишна жена от село Миладиново.\r\nИзгубените вещи са били предадени на нейни близки, които се свързали с Живка Карагьозова, за да благодарят за почтената постъпка.", "date": "2018.05.09", "title": "Учителка намери пари на улицата и ги предаде"}
{"url": "https://www.dnes.bg/zvezdi/2018/05/09/polanski-za-az-syshto-kolektivna-isteriia.375945", "text": "Световноизвестният режисьор Роман Полански определи движението #Аз също, хвърлящо светлина върху сексуалното насилие от страна на могъщите в Холивуд, като \"колективна истерия\" и \"тотално лицемерие\", предаде Асошиейтед прес.\n\n\r\nПолански направи своя коментар в интервю пред \"Нюзуик Полша\", дадено броени дни преди той да бъде изключен от редовете на американската киноакадемия, след като бе неин член в продължение на почти половин век.\r\nРежисьорът беше изваден от състава й във връзка със секс скандал с малолетна, за който Полански се призна за виновен през 1977 година, пише БТА.\r\nНосителят на \"Оскар\" изтъкна пред изданието, че в наши дни всеки бърза да се подпише под инициативата #Аз също предимно от страх да не изостане от другите. За Полански разразилата се истерия прилича на публичното оплакване на починалите севернокорейските лидери, което е толкова показно, че те кара да се смееш на глас.", "date": "2018.05.09", "title": "Полански за #Аз също: Колективна истерия!"}
{"url": "https://www.dnes.bg/politika/2018/05/09/evrodeputat-otnoshenieto-na-makedonskiia-prezident-e-obidno.375964", "text": "За първи път български държавен глава се поклони пред българските жертви, чиито кости са положени в гробището край Ново село в Македония. Македонският президент, който посрещна българския си колега, след което двамата разговаряха неформално в Дойран, не присъства на церемонията.\n\r\nПред Bulgaria ON AIR евродепутатът от ГЕРБ/ЕНП Андрей Ковачев определи като \"знаково\" посещението на президента Румен Радев в Македония. И подчерта, че тази церемония се провежда ежегодно от вече 11 години. По думите му обаче е останал \"горчив привкус\" от това, че македонският държавен глава не е пожелал да придружи на нея българския президент.\n\r\n\"Това бе една изключително комична, дори обидна ситуация. Македонският президент изглежда има проблем с България и смята, че подобни действия биха се приели негативно от македонците, както и че могат да доведат до неблагоприятни последици за него\", посочи Андрей Ковачев.\r\n                    \r\n                    \r\nПо думите му, другата осезаема липса е била тази на представители на Българската православна църква.\n\r\nВ студиото на \"Денят ON AIR\" евродепутатът коментира още престрелките между законодателна и изпълнителна власт у нас, на които все по-често ставаме свидетели.\n\r\n\"Институциите в една държава трябва да работят в синхрон за благото на народа. Трябва да имат обща визия както за миналото, така и за бъдещето. За съжаление обаче в момента сме на коренно различни позиции\", каза Ковачев.\r\n", "date": "2018.05.09", "title": "Евродепутат: Отношението на македонския президент е обидно"}
{"url": "https://www.dnes.bg/health/2018/05/09/moje-li-folievata-kiselina-da-ulesni-zachevaneto.375904", "text": "Фолиевата киселина е част от групата на витамините В-комплекс и се означава като витамин В9. Тя е водноразтворима и не може да се складира в организма. Затова трябва да се набавя редовно с храната, а най-важен е приемът ѝ при бременни и жени, които опитват да заченат. \r\nОпределящата роля на фолиевата киселина за ембриогенезата се дължи на нейните разностранни функции. Тя има ключова роля за:\r\nВсичко това доказва важната роля на фолиевата киселина не само през бременността, а и в периода преди зачеването и непосредствено след него. Много важно е фолиева киселина да се набавя в достатъчни количества още при плануване на зачеването, за да се подсигури нормалното протичане на бременността и развитието на плода.\r\n \r\n\r\n ", "date": "2018.05.09", "title": "Може ли фолиевата киселина да улесни зачеването?"}
{"url": "https://www.dnes.bg/obshtestvo/2018/05/09/shte-se-sbydne-li-skoro-mechtata-za-moderno-obrazovanie.375959", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбразованието у нас винаги е в реформа, която сякаш никога не се случва. Остаряла ли е системата и отживелица ли са познатите методи на преподаване? В навечерието на ежегодната конференция \"Образование и бизнес\" - какви са проблемите пред българската образователна система, в предаването \"Директно\" по Bulgaria On Air коментират двама от лекторите на конференцията Радосвета Стаменкова и Христо Господинов.\r\nАкцент на тазгодишния форум \"Образование и бизнес\" ще бъдат регионите. Колкото и да не трябва да допуска системата, има разлика между училищата, в които учат децата. Защо това се случва и как да направим образованието еднакво за всички? Може ли ученето да стане интересно за младите? На фона на 21 век с огромния технологичен напредък, учебният процес може да бъде дигитализиран и да стане по-атрактивен. Достатъчно ли е това?\r\r\n                    \r\n                    \"Интерактивните начини на преподаване не се свеждат само до технологиите. Той разчупва стереотипа лектор-слушащи. Всички са равнопоставени и обучението става с интерактивни методи – ролеви игри, мозъчни атаки. Младите хора са предизвикани да са максимално креативни и активни участници в процеса\", коментира в предаването Радосвета Стаменкова от Българската асоциация по семейно планиране.\r\n\"Нека да сме с ясното съзнание, че технологиите не са достатъчни. Ролята на преподавателя е изключително важна и трябва да се запази. Днес вече учителите не са просто \"даскали\", а са ментори. За да стане една промяна, трябва да се даде възможност преподавателската професия да стане интересна за младия човек\", сподели учителят Христо Господинов.\r\nДоколко системата е способна да тръгне в нова посока и как може да стане това? ", "date": "2018.05.09", "title": "Ще се сбъдне ли скоро мечтата за модерно образование? "}
{"url": "https://www.dnes.bg/temida/2018/05/09/pusnaha-ot-aresta-myja-prebil-medik-v-kyrdjali.375933", "text": "Районният съд в Кърджали освободи от ареста мъжа, ударил в събота медик от екип на Бърза помощ в Кърджали.\n\r\nНа 36-годишния Божидар Добрински е наложена най-леката мярка за неотклонение \"подписка\", пише .\r\nМъжът беше задържан в събота по обяд в дома му в Кърджали, след като нападна медик, дошъл да прегледа майка му.\r\n\"Виновен съм, не отричам, но имах основателна причина да го направя – медикът не искаше да окаже първа помощ на майка ми\", заяви след като излезе от съдебната зала Добрински. \n\r\nТой разказа, че още с пристигането на екипа фелдшерът го попитал защо не е повикал личния лекар. Добрински му казал да влезе при майка му и да си върши работата.\r\r\n                    \r\n                    Последвали думи на медика, които провокирали сина. \"Каза ми: \"Сега ще прегледаме майка ти, а после я прави каквото искаш\". Аз не издържах и го ударих с юмрук\", разказа Божидар Добрински. \n\r\nСпоред служебният защитник Бисер Самуилов клиентът му е нанесъл на медика лека телесна повреда.\n\r\n\"Линейката е закъсняла. Клиентът ми не е бил на себе си. Баща му е умрял в ръцете му, след като го е гледал на легло няколко години. Сега се грижи за майка си, която е на 78 години и е с трети инсулт\", каза Бисер Самуилов.\n\r\nТой поясни, че делото вече не се води по бързото производство, а случаят ще мине по общия ред заради бавещи се експертизи. Според Самуилов клиентът му е с чисто съдебно минало и очаква срещу него да бъде постановена условна присъда.", "date": "2018.05.09", "title": "Пуснаха от ареста мъжа, пребил медик в Кърджали"}
{"url": "https://www.dnes.bg/stranata/2018/05/09/vrachani-ostavat-bez-speshno-koi-shte-gi-spasiava.375946", "text": "Врачанската болница може да остане без Спешно отделение заради масовото напускане и използването на отпуск от персонала му. \n\r\nОще утре на дневната смяна няма да има дори санитари, посочиха от ръководството на здравното заведение пред БНР. \n\r\nАвансът за месец февруари е последното възнаграждение, което получиха преди дни работещите във Врачанската болница близо 500 души. \n\r\nИзпълняващият длъжността директор на здравното заведение Орлин Цветков заяви, че като не получават заплати някои са принудени или да работят на втора работа или да излезнат в различни отпуски, само и само да може да си покриват нуждите. \n\r\n\"Получихме рапорт и от началника на Спешното отделение, който е изключително притеснителен -  даже сестри  и санитари няма да има в утрешният ден. Това е болницата, която обслужва областта, не само град Враца“, обясни той.\r\r\n                    \r\n                    Заплахата област Враца да остане без 24-часова спешна медицинска помощ предизвика очаквана остра реакция сред врачани, които се притесняват, че без бърза помощ ще умират по улиците.\n\r\n ", "date": "2018.05.09", "title": "Врачани остават без Спешно! Кой ще ги спасява?"}
{"url": "https://www.dnes.bg/cars/2018/05/09/treta-marka-slaga-dvigateli-na-volvo.375947", "text": "Компанията Lotus, която неотдавна беше закурена от китайския концерн  Geely, постепенно ще премине на двигатели, производство на Volvo. Така  това ще стане третият бранд, използващ агрегати на шведската фирма.\r\nВ момента технологиите на Volvo се използват от брандът Polestar, който беше част от шведската компания, но вече е отделен производител на хибриди и електромобили. Фирмата Lynk&Co, принадлежаща на Geely, също разчита на задвижващите технологии на Volvo.\n\r\nБританците от Lotus също ще получат мотори, но това няма да стане веднага, а през следващите няколко години. Дотогава производителят на спортни коли ще продължи да използва двигателите на Toyota, които сега доработва и ги прави по-мощни.\r\r\n                    \r\n                    Инженерите на Lotus ще форсират и агрегатите на Volvo. Гамата на шведите в момента се състои само от мотори с обем 1,5 и 2,0- литра. Освен това англичаните ще използват хибридните и електрическите мотори на шведите за своя първи кросоувър, който трябва да се появи след около 2-3 години.\r\n", "date": "2018.05.09", "title": "Трета марка слага двигатели на Volvo"}
{"url": "https://www.dnes.bg/obshtestvo/2018/05/09/pri-voina-bomboubejishtata-zadovolitelni-ili-pone-370-ot-tiah.375914", "text": "В цялата страна има 711 бомбоубежища, като само 370 от тях са в добро или задоволително състояние, което означава, че те могат да бъдат приведени в готовност за укриване веднага или до една седмица.\n\r\nТова обяснява МВР шефът Валентин Радев в писмен отговор на въпрос на депутата от \"Обединени патриоти\" Александър Сабанов.\r\nНародният представител пък мотивира интереса си към скривалищата, които трябва да се ползват в случай на военно нападение, с притеснението на хората след бомбардировките в Сирия.\r\nОказва се, че на места хората няма къде да се скрият, ако се стигне до такъв черен сценарий, защото 341 бомбоубежища са напълно неизползваеми.\r\nОт противорадиационните укрития пък едва 152 са в добро или задоволително състояние.\r\r\n                    \r\n                    Съгласно Закона за защита от бедствия, колективните средства за защита са имоти публична държавна, публична общинска или частна собственост и отговорност за тях носят или кметовете, или частите им собственици.\r\nСделки с бомбоубежища, които са собственост на държавата или на общините, няма, успокоява Радев.\r\nЧастните скривалища пък са 229.", "date": "2018.05.09", "title": "При война: Бомбоубежищата – задоволителни! Или поне 370 от тях"}
{"url": "https://www.dnes.bg/obrazovanie/2018/05/09/biznesyt-natiska-visshe-bez-pari-sreshtu-zaplata-v-bylgariia.375910", "text": "Бизнесът предлага висшето образование у нас да стане безплатно срещу задължението висшистите да останат да работят 5 години в България.\r\n\"В Конституцията е записано, че при определени условия образованието във висшите държавни училища е безплатно. Предлагаме такива условия – то да е безплатно за тези, които се реализират след това в България или работят за български институции в чужбина\", каза Васил Велев от Асоциацията на индустриалния капитал в България.\r\nТой даде пример с военното образование.\n\n\n\r\n\"Доколкото знам там след като завършиш, трябва да работиш 10 години в страната по специалността, иначе има санкции. Подобни практики има от Балканите до Обединеното кралство има такива практики. Например в медицинските специалности\", каза още Велев.\r\r\n                    \r\n                    Той обясни и че българските бизнесмени и предприемачи не са доволни от качеството на висшето образование у нас.\r\n\"Има девалвация на висшето образование – голямо количество, ниско качество. Лошо структурирано е по професии, които са необходими\", категоричен бе Велев пред Нова тв.\r\nБившият образователен министър проф. Тодор Танев обаче е против всички специалности да бъдат поставяни на този режим.\r\nОт друга страна според него би било много трудно да се реши кои точно висшисти да се задължават да работят в България.\r\n\"На Министерството на образованието и в момента му е вменено да изготви такъв списък, но въпросът е доколко той е легитимен. Бизнесът трябва да казва кои да бъдат професиите\", каза Танев.\r\nСпоред него най-добрият механизъм е \"държавата дава на банка, а банката после си иска парите\".", "date": "2018.05.09", "title": "Бизнесът натиска: Висше без пари срещу заплата в България! "}
{"url": "https://www.dnes.bg/notifikacii/2018/05/09/kakvi-predizvikatelstva-ni-chakat-po-pytia-kym-evrozonata.375958", "text": "\n\r\nБългария е единствената страна, която декларира, че има заявен интерес и прави конкретни стъпки за влизане в еврозоната. Така коментира намерението на управляващите да започнат преговорен процес  Калин Христов, подуправител на Българска народна банка и ръководител на управление \"Емисионн\", на дискусията на Клуб Инвестор \"Банки и финанси\".\n\r\nСтраните, които сега са извън еврозоната, трябва да знаят за промените и отворения й характер, коментира той желанието на България да приеме еврото.\r\nХристов напомни, че страната изпълнява четири от петте критерия за влизане във валутно-курсовия механизъм ЕRМ II, като на 23 май Европейската централна банка (ЕЦБ) ще оповести какво е изпълнението на тези критерии.\r\nКристофор Павлов, главен икономист за България на УниКредит Булбанк, обяви, че, за да се завърши цялата архитектура на еврозоната, това трябва да стане с добавянето на успешен банков и политически съюз. Той посочи, че са необходими реформи за довършване на банковия съюз, където трябва да се решат въпросите за гарантиране на депозитите, за да не се стигне до евентуална криза.\n\r\nФондът за стабилност трябва да е автоматичният стабилизатор по време на криза, за да компенсира дефицит и да предпази от загуба на работни места, коментира той. Експертът отчете, че в момента Европейският съюз е много далеч от създаването му. \n\r\nФинансовият консултант д-р Христов Кацанис заяви, че ако няма обща политика в еврозоната и конвергенция на икономиката, еврозоната ще продължи да се изправя пред предизвикателства в банковите системи и капиталовите пазари.\n\r\nКацанис допълни, че трябва да има задълбочена реформа на еврозоната. \"Аз бих препоръчал на България да участва колкото може по-активно в решаване на бъдещето на ЕС и еврозоната. Българската общественост няма ясна представа какво се случва в еврозоната\", препоръча той.\r\n", "date": "2018.05.09", "title": "Какви предизвикателства ни чакат по пътя към еврозоната? "}
{"url": "https://www.dnes.bg/obshtestvo/2018/05/09/otsrochka-zadochnoto-pravo-otpada-no-sled-godina.375948", "text": "Наредбата за придобиване на висше образование по специалността \"Право\" и професионална квалификация \"юрист\", която предвижда отпадане на задочната форма на обучение, ще влезе в сила от учебната 2019-2020 година, реши правителството.\r\nТя предвижда още въвеждане на допълнителни хорариуми за определени дисциплини и откриване на специализирани магистърски програми.\r\nНовият срок ще даде достатъчно време висшите училища да се подготвят и при необходимост да променят учебните си програми, за да са в съответствие с новите изисквания, съобщават от правителствената пресслужба.\r\nНационалната агенция за оценяване и акредитация също ще има възможност да актуализира критериите за оценяване и акредитация на специалността \"Право\". Ще се създадат и необходимите условия за оценка и акредитация на специализирани магистърски програми, мотивират се от МС.", "date": "2018.05.09", "title": "Отсрочка! Задочното \"Право\" отпада, но след година "}
{"url": "https://www.dnes.bg/sport/2018/05/09/djokovich-prodyljava-da-propada-padna-ot-edmynd.375960", "text": "Двукратният шампион Новак Джокович (Сърбия) отпадна във втория кръг на турнира по тенис от сериите \"Мастърс\" в испанската столица Мадрид с награден фонд 6.2 милиона евро.\r\nПоставеният под номер 10 в схемата сърбин загуби от британеца Кайл Едмънд с 3:6, 6:2, 3:6 за 1:42 часа.\r\n23-годишният Едмънд, който нямаше спечелен сет в предишните си три мача срещу Джокович, направи пробив за 5:3 в решителния трети сет и при свой сервис затвори мача.\r\nБившият номер 1 в света Джокович пропусна три поредни точки за пробив в петия гейм на третия сет. Така в третия кръг британецът ще играе срещу Давид Гофен (Белгия). Осмият поставен Гофен надделя над Робин Хаазе (Холандия) със 7:5, 6:3.\r\n", "date": "2018.05.09", "title": "Джокович продължава да пропада, падна от Едмънд"}
{"url": "https://www.dnes.bg/world/2018/05/09/izstrel-vsia-panika-v-iujnata-gara-na-briuksel.375961", "text": "Южната гара в Брюксел бе евакуирана за кратко след силен гръм, който предизвика паника сред хората, съобщи БТА.\r\nПристигналите на място войници и полицаи установиха, че са гърмели пиратки. \r\nПреди това очевидци съобщиха в социалните мрежи, че са видели кръжащи над гарата хеликоптери, а полицията е блокирала достъпа до нея.\r\nМалко по-късно от белгийската прокуратура съобщиха, че паниката е предизвикана от изстрел от огнестрелно оръжие. Инцидентът станал в 17.00 часа местно време. Видеозаписи показват мъж, който стреля в земята и побягва.\r\nРайонът бил отцепен от полицията. На местопроизшествието е намерена гилза, която е изпратена за балистична експертиза. Заподозреният се издирва.\r\nНяма пострадали при инцидента и в резултат на паниката. Полицията и прокуратурата опровергаха съобщения на белгийски медии, че гарата била евакуирана.", "date": "2018.05.09", "title": "Изстрел вся паника в Южната гара на Брюксел"}
{"url": "https://www.dnes.bg/teatar/2018/05/09/biliana-petrinska-rodi-momche-krysti-go-adrian.375942", "text": " Актрисата Биляна Петринска роди първото си дете. Малкият носи името Адриан, а щастливата майка се похвали с голямото събитие в живота ѝ на страницата си във Facebook.\n\r\n\"Светът те приветства, скъпо мое детенце, Адриан!!! Добре дошъл при нас, щастие наше и ти благодарим, че избра нас за твои родители. Ти беше моя блясък и озарение цели 9 месеца.\n\r\nТова бяха най-вълшебните и щастливи дни през целия ми 44 г. живот. Бях най-красивата очакваща те. Ти беше най-хубавата ми „дреха“, с която пристъпвах гордо, а баща ти – най-голямата ми подкрепа.... Как минава времето... От момента на твоята „първа снимка“... до днес когато се сгуши в мен.\r\n                    \r\n                    \r\nОт този момент Сърцето ми побира Целия свят и тупти извън пределите ми! С любящият ти татко ще направим всичко по силите си за да растеш здрав и щастлив, да имаш шарено детство и да станеш достоен, креативен и свободен Човек!\"\n\r\nПо време на бременността си, Биляна Петринска не се отказа от сцената и дори се подготви да пее през март в зала 1 на НДК. Актрисата от Народния театър роди син на бизнесмен, с когото е от около две години.\r\nВижте още за звездите в", "date": "2018.05.09", "title": "Биляна Петринска роди момче. Кръсти го Адриан"}
{"url": "https://www.dnes.bg/eu/2018/05/09/bylgarcheto-ne-hodi-na-iasla-skypo-e.375908", "text": "България е сред европейските държави, в които най-малко деца ходят на ясла, показва доклад на Европейската комисия.\n\r\nОсновните причини, които родителите изтъкват за това са високите цени и липсата на места.\n\r\nВ същото време Европейската комисия съобщи, че е изпълнила целта си - всяко трето дете до 3-годишна възраст да бъде обхванато от система детски ясли, за да могат родителите му да се развиват кариерно.\n\r\nПостижението се дължи главно на страни като Дания, Холандия и Швеция, където повече от половината деца ходят на ясла. Детските заведения са особено непопулярни в Словакия, Чехия и Полша, където под 10 на сто от бебетата ги посещават.\n\r\nОбщо 12 европейски държави са изпълнили поръката на Брюксел за обхващането на всяко трето дете, останалите 16 са на различна отдалеченост от европейската цел.\r\n                    \r\n                    \r\nБългария е поставена в една група с Гърция, Литва, Унгария, Хърватия и Румъния, където по-малко от 20 на сто от децата са записани в ясли. Еврокомисията обаче съобщава, че Румъния е постигнала огромен напредък в последната година, докато Гърция е влошила резултата си.\n\r\nБългария не се справя и с друга препоръчителна цел на ЕС - 90 на сто от децата между 3 и 6 години да ходят на детска градина. Тук страната е съобщила, че всяко трето дете е на градина, но резултатите са влошени спрямо 2013-а. 12 държави, сред които отново водещи са скандинавските и западноевропейските, са изпълнили тази препоръка, като практически са обхванали в градините всички деца в предучилищна възраст.\n\r\nЕврокомисията посочва, че детските заведения са решаващи за това жените да могат да работят. В някои държави до една четвърт от младите майки не работят, защото не могат да намерят или да си позволят да дадат децата си в градина.\n\r\nВ България цената е определящ фактор за родителите, които твърдят, че не могат да отделят средства. На второ място се посочва липсата на достатъчно места, а на трето - неудобното работно време на детските заведения. Отдалечеността от населеното място, както и лошата храна имат еднаква тежест за отказа на родителите да предоставят децата си на специализирани грижи. България има един от най-дългите платени отпуски по майчинство в ЕС, което също има значение за слабите резултати, особено при деца до 3-годишна възраст.\n\r\nЦелите за качествена и достъпна специализирана детска грижа са приети от ЕС през 2002 г. като част от стратегията на Съюза да гарантира на жените пълноценно участие в пазара на труда, се изтъква в доклада.", "date": "2018.05.09", "title": "Българчето не ходи на ясла, скъпо е!"}
{"url": "https://www.dnes.bg/notifikacii/2018/05/09/shte-rejem-ryce-ushi-alo-apashi-zaplashiha-kmet.375925", "text": "Неизвестни ало извършители опитаха да измамят кмета на старозагорското село Кирилово. Двама мъже и жена последователно звънили на служебния телефон в кметството и по схемата \"съдействие на полицията\", последвана от заплахи за физическа саморазправа настоявали местните управници да им дадат 30 000 лева.\r\nМъж, представил се за полицейски инспектор Лъчезар Иванов, позвънил в кметството на старозагорското село Кирилово около 9:30 часа тази сутрин.\r\nОбяснил, че открил тефтер на телефонни измами със списък, в който номера на кметството фигурирал на четвърто място. Настоял за съдействие.\r\nПоследвало обаждане от мним доктор с пострадала жена, която се представила за дъщеря на секретаря на кметството и поискали 30 000 лева за спешна операция, разказва кметът Станимира Маринова.\r\"Обадиха се пак от полицията, казват, че сега трябва да проследят разговора. Отново звъни телефонният измамник. При нас обаче покритието не е много добро и прекъсна телефона. Набраха ни отново, започнаха с обиди и заплахи, че ще ни отрежат ръцете, носовете, ушите…\", допълни още тя, цитирана от БНР.\r\nСлужители на ОД на МВР в Стара Загора са посетили селото. Извършителите се издирват, а по случая е образувано досъдебно производство.\r\n ", "date": "2018.05.09", "title": "Ще режем ръце, уши... ало апаши заплашиха кмет"}
{"url": "https://www.dnes.bg/sofia/2018/05/09/avtobus-se-blysna-v-stylb-v-sofiia-postradaha-chetirima.375962", "text": "Трима души са пострадали, след като автобус, движещ се по линия 74, се е блъснал в стълб, съобщава \"Фокус\".\r\nИнцидентът е станал в района на бул. „Тотлебен“. В момента полицията извършва оглед на местопроизшествието. \r\nТрима души, пътуващи в рейса, са пострадали и са откарани в УМБАЛСМ \"Н.И.Пирогов\". Пострадал е и един човек на спирка. Тяхното състояние се установява от лекарите.\r\nЗаради катастрофата е затруднено движението по булевардите \"Ген. Едуард И. Тотлебен\" и „Цар Борис III“. В следствие на инцидента движението на трамваите е било преустановено.", "date": "2018.05.09", "title": "Автобус се блъсна в стълб в София, пострадаха четирима"}
{"url": "https://www.dnes.bg/blizak-iztok/2018/05/09/za-ujasa-v-siriia-malkata-majida-ostanala-bez-krak.375900", "text": "Десетки хиляди деца са осакатени при въздушните нападения в Сирия. Те са жертви на една война, която изобщо не разбират - като десетгодишната Мажида от Алепо, която на пет години губи единия си крак.\n\r\nМажида Ал-Омар е била на пет години, когато касетъчна бомба откъснала десния ѝ крак. И днес тя си спомня всеки детайл от ужасния ден на нападението, макар и да ѝ се иска да го забрави. \"Бяхме в малък камион с още десет души. Изведнъж самолетът започна да стреля по нас... и после всичко стана черно\", разказва Мажида, цитирана от .\n\r\nТова се случва през февруари 2013 - по време на бягството на Мажида и семейството ѝ от източната част на Алепо, където се водят боеве. \"Наоколо имаше само трупове, овъглени трупове. Сякаш адът се беше разтворил пред нас\", спомня си майката на Мажида. Именно тя първа видяла, че бомбата е откъснала крака на дъщеря ѝ. Момичето било откарано във военнополева болница, кракът ѝ бил незабавно ампутиран.\r\n                    \r\n                    \r\nВ крайна сметка семейството успяло да се добере до Турция. Днес живее в Газиантеп, на 60 километра от сирийската граница. Турският град е приел вече един милион сирийци. Те са настанени в лагери в покрайнините или в апартаменти в центъра - като Мажида и семейството ѝ.\n\r\nВ тяхното малко жилище нищо не напомня за родината им - няма снимки, нито пък някакви предмети от предишния им живот. Останали са само спомените. \"Когато излязохме от болницата, дворът беше пълен с трупове. Единият не беше покрит. Сестра ми си затвори очите, но аз не затворих моите. По-добре да не бях видяла това, което видях. Никога няма да мога да забравя тази гледка\", разказва Мажида.\n\r\nПо данни на ООН войната в Сирия е превърнала 1,5 млн. души в инвалиди. На над 80 хиляди от тях е трябвало да бъде ампутиран крак или ръка - включително на много деца като Мажида. УНИЦЕФ говори за \"цяло едно поколение с телесни и психични увреждания\".\n\r\nДнес Мажида е на 10 години и отново може да ходи - благодарение на протезата, която ѝ е била поставена, и на много упражнения. Споделя, че е много щастлива с изкуствения си крак. Само че делникът често е труден. \"Другите деца сутрин се събуждат и скачат от леглото. Обличат се, вземат си чантите и отиват на училище. На мен ми трябва цял час да се оправя - заради крака. Мама понякога ми помага\", споделя Мажида.\n\r\nНа всеки няколко месеца момичето ходи на контролен преглед в една малка клиника в Газиантеп - \"Will Steps Rehabilitation Center\", основана от сирийски лекари и терапевти и издържаща се от дарения, включително от ЕС. Именно тук е била поставена и протезата на Мажида. В началото тя е трябвало да посещава клиниката много по-често, отколкото сега. Но поне физиотерапията ѝ доставя удоволствие: тя се изкачва по стълби, прави упражнения за равновесие. Междувременно тя се справя толкова добре, че, когато е с дълъг панталон или дълга рокля, човек почти не забелязва, че е с протеза.\n\r\n\"Искаме нашите пациенти да се чувстват добре с протезите си, да чувстват че могат да се справят с всичко в делника\", изтъква физиотерапевтът Анас Алзофи. Той добавя, че Мажида е смела и има силна воля, точно затова бързо е напреднала и се справя добре. За него е важно тя да гледа нагоре, а не надолу към протезата. Най-добре изобщо да не мисли за крака си.\n\r\nКлиниката разполага със собствена работилница за протези. Екипът може да изработи един изкуствен крак за ден-два. Основните елементи като ходилата се доставят от германска фирма. \"До 15 пациенти месечно получават тук нови крайници\", посочва Мустафа Ал-Кхатиб, който преди войната в Сирия е работил като болногледач. В Газиантеп се е специализирал в поставянето на протези. \"Клиниката би могла да обслужва повече пациенти\", казва той. Само че в началото на 2016 Турция на практика е затворила границата си към Сирия и оттогава в клиниката вече почти не пристигат нови пациенти.\n\r\n\n\r\nМажида ходи не само на физиотерапия. В клиниката тя посещава и психотерапевтката Валаа Хамза. Тя се грижи за раните, които са невидими за очите. Мажида идва при нея от години. Понякога двете рисуват заедно, а понякога - както днес - плетат.\n\r\nВалаа е от Сирия. В разговорите с Мажида и други деца тя се опитва да разбере как ги е променила войната. \"Някои деца стават агресивни и гневни. Много от тях са измъчвани от кошмари. Често можеш да разбереш каква точно е травмата им по начина, по който играят. Разиграват например сцени от войната\", казва психотерапевтката.\n\r\nМажида вече е в четвърти клас и ходи в държавно турско училище. Най-много обича математиката, а когато порасне, иска да стане лекарка.\r\n", "date": "2018.05.09", "title": "За ужаса в Сирия: Малката Мажида, останала без крак"}
{"url": "https://www.dnes.bg/cars/2018/05/09/broniraniiat-kortej-novata-moderna-ruska-gordost-na-putin.375924", "text": "\n\r\nРуският президент Владимир Путин събра погледите на автомобилните ценители с новата лимузина, с която пристигна в Кремъл за тържественото си встъпване в длъжност за четвърти път на този пост.\n\n\n\n\nВеличественият автомобил има модерен външен вид в стилистиката на Rolls-Royce Phantom, бронирана защита и мощност 600 конски сили, но най-важното му качество е табелата \"Сделано в Росии\".\r\nЗа първи път от 1990 г. руският държавен глава се вози в автомобил собствено производство, като остави в гаража използвания досега Mercedes 600 Pullman. Това бе разчетено като символичен жест с оглед на обтегнатите отношения на Русия с Германия, Западна Европа, Великобритания и САЩ.\r\r\n                    \r\n                    Путин отдавна крои планове да слезе от държавните \"Мерцедес\"-и. Те бяха въведени от неговия предшественик Борис Елцин, който обърна гръб на старите лимузини \"Чайка\" и ЗИЛ, като използваше Mercedes S-класа W140, а впоследствие бяха закупени моделите W220 и W221.\r\nТази епоха приключи с началото на четвъртия мандат на руския президент. Още преди 6 години Путин поръча да бъде изработена нова, модерна руска лимузина, след като не хареса доставения му от ЗИЛ автомобил с кодировка 4112Р.\r\nНовата кола на държавния глава е първи екземпляр от проекта \"Кортеж\", който ще включва три типа превозни средства (лимузини, ванове и SUV-ове) за висшата държавна администрация, базирани на една и съща платформа. До края на 2018 г. трябва да бъдат сглобени около 100 екземпляра от различните модификации.\r\nТехническата разработка се осъществява под прекия надзор на самия президент. Той лично изпробва качествата на първия предсериен прототип, но за производителите не остава време да изготвят втори вариант. Появата на \"Кортеж\" при встъпването в длъжност се прие като изненада, защото се смяташе, че колата още не е готова. Зад конструирането на модела стоят Руският държавен институт за автомобилни изследвания и руският холдинг \"Солерс JSC\", като в технологичното проектиране са участвали елитни инженери от Porsche и Bosch, пише \"Труд\".\r\nПо неофициални данни лимузината \"Кортеж\" се задвижва от 4,4-литров бензинов турбо двигател V8. Моторът генерира мощност около 600 конски сили и е свързан с 9-степенна автоматична скоростна кутия. Дължината на автомобила е 6,62 м, широчината – 2 м, а пътният просвет – 20 см. Заради бронировката теглото достига колосалните 6,5 тона. Затова в процес на разработка е втори, още по-мощен двигател, с какъвто не разполагат конкурентните западни производители.\r\nПовече технически подробности се очаква да бъдат оповестени по-късно през годината на автомобилното изложение в Москва, когато ще се състои световната премиера на серията \"Кортеж\". Тя ще изпълни с гордост и съдържание руската автомобилна индустрия, която изведнъж ще разполага с модерно трио – лимузина, ван и SUV. Лимузината още няма цена, но се предполага, че ще се продава за сума около 200 000 евро.", "date": "2018.05.09", "title": "Бронираният \"Кортеж\": Новата модерна руска гордост на Путин"}
{"url": "https://www.dnes.bg/sofia/2018/05/09/spas-aleksandyr-izliza-ot-zatvora-arestuvat-go-pak.375935", "text": "Софийска районна прокуратура внесе в съда искане за вземане на мярка за неотклонение \"задържане под стража\" по отношение на Спас Василев, добил известност в социалните мрежи с името Александър Николов, съобщават от обвинението.\n\n\n\n\n\r\nВ момента Василев изтърпява наложеното му наказание \"лишаване от свобода\" за срок от седем месеца, за извършена от него измама. Присъдата беше обявена след споразумение между защитата на Спас Василев и прокуратурата, и след като щетите от 1900 лева бяха платени на потърпевшите.\n\r\nВ Софийска районна прокуратура са налице още две досъдебни производства за измами срещу Спас Димитров Василев, разследването по които не е приключило.\r\n                    \r\n                    \r\nПо едно от тях вчера – на 08 май 2018 г., е изготвено постановление за привличането му към наказателна отговорност, като му е повдигнато обвинение за измама в големи размери, извършена в условията на продължавано престъпление – с шест отделни деяния.\n\r\nВасилев е обвинен в това, че е заблудил девет лица, че ще им осигури закупуването на изгодни самолетни билети, което впоследствие не е изпълнил. Той е обвинен и за това, че е заблудил и управителя на дружество \"А.\" ООД - с предмет на дейност - туристическа и туроператорска дейност, че е представител на фирма \"Еспас Медия\" ООД и че служители на дружеството пътуват много и често по различни дестинации в Европа и света и искат да ползват услугите на \"А.\" ООД за закупуване на самолетни билети и хотелско настаняване. С действията си Василев е причинил на пострадалите имотна вреда в общ размер почти 37 500 лв.\n\r\nПредвид високата обществена опасност на деянието и дееца, както и поради обстоятелството, че предстои освобождаване на Василев от затвора, поради изтърпяване на наложеното му наказание \"лишаване от свобода\", наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 09 май 2018 г. за разглеждане на искане за вземане спрямо него на мярка за неотклонение \"задържане под стража\".", "date": "2018.05.09", "title": "Спас-Александър излиза от затвора, арестуват го пак!"}
{"url": "https://www.dnes.bg/akoshtete-vqrvaite/2018/05/09/grisho-e-kysmetliia-nikol-pokaza-formi-v-meksiko.375939", "text": "Никол Шерцингер подкрепи естествената красота и публикува свой кадър без грим. Чистото лице на нежната половинка на Гришо идва директно от Мексико, където тя в момента е на почивка. \r\n„Когато слънцето целува, луничките не могат да устоят“, написа певицата.\r\n \r\nОсвен кадрите без грим, Никол радва феновете си с предизвикателни кадри от екзотичната си почивка.\r\n \r\nПолегнала в изрязан бански или предизвикателно показваща задните си части, докато се люлее на люлка са само част от фотосите, намиращи се в личната страница на певицата в Instagram.\r\n\r\n", "date": "2018.05.09", "title": "Гришо е късметлия: Никол показа форми в Мексико"}
{"url": "https://www.dnes.bg/notifikacii/2018/05/09/bylgarskata-ikonomika-minava-na-visoka-predavka.375888", "text": "\n\r\nToвa става ясно от пocлeднa пpoгнoзa на UnіСrеdіt за pacтeжa нa икономиките на ЦИE, пpeдcтaвeнa пo вpeмe нa гoдишнaтa cpeщa нa Eвpoпeйcĸaтa бaнĸa зa възcтaнoвявaнe и paзвитиe в Йopдaния.  \r\nИкономиките от ЦИЕ също бележат най-силния си темп на растеж от финансовата криза насам. Очаква се икономиката да се разшири с 2,8% през 2018 г. в региона, като след това ще се забележи известно циклично забавяне, коментират още от банката. \r\n2018 г. ще бъде девета поредна година, в която ръстът на световната икономика ще бъде от поне 3,5%, като това не се е случвалo от 60-те години на миналия век. Ръстът на БВП на еврозоната също е силен и се вижда в редица страни.\n\r\nРастежът на кредитирането в Централна и Източна Европа (без Русия и Турция, или CESEE) през 2018 г. за пръв път ще съответства на ръста на депозитите от десет години насам. През миналата година увеличението на депозитите рязко се ускори до 8%, докато при кредитирането повишението стабилно нараства от 2015 г. насам, след като спадна под нулата предишните три години. Тази година обаче се очаква ръстът и при двата сегмента да достигне 5%, сочат новите данни на UniCredit.\n\r\nИнтересното е, че в региона, включващ Русия и Турция, прогнозите са ръстът на кредитирането дори да задмине този на депозитите и през тази, и през следващата година. Според банката това носи известна доза оптимизъм за пренасочването на икономическите настроения на региона от спестявания към инвестиции.\n\r\nПрез изминалата година най-бърз ръст на кредитирането бележи Турция с 20,7%. След нея е Словакия с 9,9%, Босна и Херцеговина с 6,5% и Чехия с 6,5%. Очакванията на банката са отдаването на заеми в тези страни да достигне по-умерен ръст, но рязко да се ускори при страните, които изоставаха през 2017 г., например Хърватска и Сърбия.\n\r\nСпоред проучването на UniCredit от 2011 г. насам съотношението кредити/депозити под 100% в банковата система на ЦИЕ (без да се включват Турция и Словакия) и ще остана стабилно и сравнително без промяна през 2018 и 2019 г. Това показва, че повечето банки от региона успяват да се самофинансират.\n\r\nДържавата, където това съотношение се очаква да спадна най-рязко за времето от 2010 до 2019 г., е Унгария – от близо 140% до около 70%, или двойно по-малко. Също сериозно понижение се очаква за България – от около 115% преди 8 години до 70% през следващата година. Само при два страни се очаква обратната тенденция с увеличение на съотношението – Словакия (от 90% на 100%) и Турция (от около 92% до около 125%).\n\r\nКаква е другата положителна новина ", "date": "2018.05.09", "title": "Българската икономика минава на висока предавка!?"}
{"url": "https://www.dnes.bg/obshtestvo/2018/05/09/po-chudo-ocelial-myj-opita-da-se-samoubie-spasi-go-krusha.375912", "text": "35-годишен мъж по чудо оцеля, след като скочи от петия етаж на жилищен блок в Кюстендил. Инцидентът е станал малко след 17 часа вчера на улица \"Александър Димитров\".\n\r\nВеднага след случая на място е повикан екип на Спешен център и полиция. \r\n\"Момчето е паднало върху крушата пред блока. Тя го е спасила. Иначе сега вече нямаше да е жив. Ето ги изпочупените клони, стоят си\", разказват съседи.\n\r\nПо техни думи, малко преди инцидента 35-годишният кюстендилец се е скарал с приятелката си. \r\n\"За какво се караха не знаем, но се чуваше викане. Сигурно е искала да го напусне. Явно след скандала той е решил да се самоубие. Добре, че беше дървото, за да го спаси. Просто сме потресени от случилото се. Не можем да повярваме. Момчето не е с лабилна психика\", коментират още съседи пред \"Монитор\".\r\r\n                    \r\n                    35-годишният мъж е настанен в Кюстендилската болница. Той е без опасност за живота. \r\n\"Пациентът беше с травми на кръста и множество охлузвания. След такова падане по чудо е оцелял. Състоянието му е стабилно и вече е настанен в друго отделение\", коментираха медици от Спешното.", "date": "2018.05.09", "title": "По чудо оцелял: Мъж опита да се самоубие, спаси го круша!"}
{"url": "https://www.dnes.bg/health/2018/05/09/bolestta-na-pyrvata-celuvka-kakvo-e-mononukleoza.375907", "text": "\r\nТой е автор на монографичен труд  \"Инфекциозни болести по време на военни мисии\", издаден през 2015 г. и на над 200 научни публикации в български и чуждестранни списания. Член е на Български лекарски съюз, Българско дружество по инфекциозни болести, Българско дружество по военна медицина; Европейското дружество по клинична микробиология и инфекциозни болести.\r\n \r\n\r\n \r\nИнфекциозната мононуклеоза е остро инфекциозно заболяване с разнообразна клинична картина. Симптомите й не са проявени от една единствена система или орган в човешкия организъм. Болестта може да се изяви като ангина, като кожен или лигавичен обрив, като засягане на черния дроб и бъбреците, но основното е температура, увеличени лимфни възли и засягане на назофаринкса, най-често с ангина. Много характерна е кръвната картина, с преобладаване на мононуклеарните клетки, която е патогномонична за заболяването.\r\n \r\nИнфекциозната мононуклеоза се причинява от Епщайн-Бар вирус (EBV), но съществува и понятието мононуклеозо подобен синдром. Проявявата му е много подобна на мононуклеозата, но се предизвиква от други вируси, бактерии и паразити. Например цитомегаловирусът може да причини симптоми, подобни на инфекциозната мононуклеоза. В първите си изяви HIV-инфекцията също може да протече с клинична картина, подобна на мононуклеозата. Също така токсоплазмозата – болест, която се наблюдава при контакт с котки може да протече с такъв мононуклезо подобен синдром.\r\n \r\n\r\n \r\nИнфекциозната мононуклеоза е спорадично заболяване. Честотата му не е висока, но нерядко се развиват малки епидемии в затворени колективи –  детски градини, училища, сред войници, студенти, лишени от свобода... Характерно за заболяването е, че напоследък честотата му нараства при малките деца. Романтичното име на мононуклеозата – „Болест на първата целувка“, насочва главно към юношенската възраст (16-18 години), но все по често наблюдаваме случаи, когато заболяването засяга деца от 3 до 6 години, включително и този сезон. Инфекциозната мононуклеоза е заболяване с широк възрастов диапазон – от ранна детска възраст до хора, които не са се срещали с EBV и боледуват на около 40-50 години.\r\n \r\n\r\n \r\nСпоред мен причината е комплексна, свързана с нарушения имунитет на децата. Първо, те имат физиологично по-неразвита имунна система в сравнение с  възрастните. Второ, имунната им система е подложена на въздействие на неконтролирана и безразборна употреба на антибиотици за заболявания, които не изискват такова лечение, както и вторичния прием на антибиотици, включително чрез храните, които се добиват от животни третирани с тези лекарствени средства. Нарушената имунна система на децата ги прави склонни да боледуват от такива вирусни инфекции.\r\n \r\n", "date": "2018.05.09", "title": "Болестта на първата целувка! Какво е мононуклеоза?"}
{"url": "https://www.dnes.bg/muzika/2018/05/09/lisabon-se-vyzpolzva-ot-evroviziia.375915", "text": "Лисабон - домакин на международния песенен конкурс \"Евровизия\", се надява да привлече повече туристи, въпреки оплакванията на местното население, което вече е подложено на силен туристически натиск, предаде Франс прес.\n\r\nКметството на португалската столица очаква финалът на конкурса, който е в събота, да привлече допълнително 30 000 чуждестранни туристи.\n\r\nОт миналия уикенд безплатни концерти се провеждат всяка вечер в \"Селцето Евровизия\", инсталирано на Търговския площад край брега на река Тежу, предава БТА.\n\r\nПортугалският обществен тв канал RTP, който организира конкурса тази година, помоли всеки от 43-та участници да се представи пред публиката с видео от 40 секунди, заснето на туристически обект в страната.\r\n                    \r\n                    \r\nТези \"пощенски картички\" са за двата полуфинала и на финала в събота, като по този начин ще привлекат очаквана публика от близо 200 милиона зрители.\n\r\nСпоред британската онлайн туристическа агенция Travel Republic резервациите за Лисабон са скочили с 27 % в месеца, след победата на португалския певец Салвадор Собрал на финала миналата година в Киев. Именно тази победа даде на Португалия домакинството на конкурса през тази година.\n\r\nЛисабон, който дълго време бе пренебрегван от посетителите, които предпочитаха морските курорти в южния регион Алгарви, привлича все повече туристи. Рецептата за това са относително ниските цени, рекламните кампании и силно разрастващият се пазар на круизните пътувания.\n\r\nБроят на чуждестранните туристи наистина нарасна до 11 милиона през 2017-та спрямо 6 милиона през 2010-та според официалните статистики.\n\r\nНо докато местното население се възползва от икономическия възход, на който туризмът е един от основните двигатели, то други се оплакват, че градът не прави достатъчно, за да смекчи неудобствата от една дейност, която подлага на трудно изпитание обществените услуги като събирането на отпадъци или обществения транспорт.", "date": "2018.05.09", "title": "Лисабон се възползва от \"Евровизия\"!"}
{"url": "https://www.dnes.bg/obshtestvo/2018/05/09/veteranka-na-94-sys-17-ordena-nikoga-niama-da-zabravia-kyrvaviia-sniag.375911", "text": "\n\r\nС правнуците ми в София ще отбележим 9 май - Деня на победата над фашизма, каза в интервю за БТА 94-годишната Лидия Александровна Осипова, ветеран от Великата Отечествена война. Родена е през 1924 година. На 17 години отива на фронта като медицинска сестра. Победата я сварва на дежурството във Военно-полевата болница. \n\r\nНа ревера на Лидия Александровна са окачени 17 ордена и медала.\n\r\nЗа ролята на жените във войната разказва, че без тяхната помощ би било немислимо. \"Жените спасяваха, помагаха, чакаха - едни се трудеха в тила, други на фронта\", допълва Лидия Александровна Осипова.\n\r\n\r\n                    \r\n                    \r\nДъщеря ми се омъжи за българин. И ето ме вече повече от двадесет години съм тук, в слънчева България.\n\r\nПърво днес ще се съберем с другите ветерани и с нашите български приятели в Дома на Москва. Вече съм много възрастна, карам 95 години и нямам сили да отида до паметника на Съветската Армия да положа цветя. Но след като отпразнуваме със съратниците, ще се прибера у дома, където ме чакат вече правнуците, с които всяка година отбелязваме този изключителен за мен, за нас, ден. За мен 9 май е \"празник със сълзи на очи\".\n\r\nБях на 17 години, тъкмо завърших 9-ти клас. Живеех със семейството си в покрайнините на Москва, в Архангелское. Бяхме се събрали цялото семейство вкъщи, когато чухме новината по радиото в 12 часа на обяд. Първоначално не я възприехме насериозно, докато съобщението не се преповтори няколко пъти. Хората се засуетиха. Настъпи паника. Беше истина - война. Излязохме на площада. Жените плачеха, защото знаеха, че ще изпращат синовете и мъжете си. Мъжете се държаха както подобава по-мъжки.\n\r\nСлед като премина суетата, настъпи сериозната реакция. Всеки от нас мислеше единствено как и с какви средства да защити Родината. Нямахме други мисли и подбуди, единствено тази - да защитим Родината от врага.\n\r\n\n\r\nПървоначално, ние, по-младите дежурихме на покривите на домовете, след което от комсомола ни разпределиха на трудовия фронт. Първата ни задача беше да копаем окопите. 17-годишните не ни взимаха в армията, защото не сме пълнолетни. \n\r\nРазпределяха ни на трудовия фронт, където изкарах малко повече от половин година. \n\r\nСлед това се записах на курсове за медицинска сестра. Много търсена професия за момичетата по време на войната. Но през декември 1941 г. започнаха битките под Москва. Тогава се записах като доброволец на фронта. Зарязах курсовете за медицински сестри и отидох директно на фронтовата линия да помагам с каквото мога. Нямаше време в такъв момент за учене.\n\r\nЖивотът те учи, всеки ден на бойното поле практикувах знанията, които успях да получа в медицинското училище. По онова време имах две приятелки, с които бяхме неразделни. Едната обаче успя да завърши медицинските курсове и взе направление за дивизията до град Истра. С другата си приятелка отидохме във Военния Комитет и започнахме да им се молим да ни вземат и нас. Но те категорично отказваха, без да сме завършили курса за медицински сестри. Тогава решихме на своя глава да тръгнем с приятелката ни, която имаше законно разпределение за фронта до град Истра. Нея я взеха веднага. А ние двете с другата ми приятелка отидохме при началника на щаба и му се примолихме. Изгаряхме от желание да сме във фронтовите редици и да помагаме на ранените, но и тук ни отказаха заради това, че сме под 18-годишна възраст.\n\r\nНачалникът на щаба нареди да ни нахранят и на другия ден да ни върнат обратно в къщи. Дадоха ни да хапнем и ни заведоха да пренощуваме в землянката. Рано сутринта, преди изгрев, започна щурмът по освобождаване на град Истра. Забравиха ни в землянката. Всички се втурнаха на бойното поле. Когато свърши сражението, излязохме от землянката и какво да видим - снегът беше почервенял от кръвта на убитите и ранените. А на бойното поле млади момичета като нас на 17-18 години превързват ранените и им оказват помощ. Когато видяхме тази кошмарна картина не можехме да стоим и да гледаме - втурнахме се да превързваме ранените. Най-накрая началник щабът склони и ни остави в дивизията. Работихме като санитарни инструктори. Не след дълго ни разпределиха вече официално в полка на Втори Белоруски фронт - Волоколамско направление. Така че първото ми участие на фронтовата линия беше битката за освобождаването на град Истра.\n\r\nСтудът - зимите бяха невероятно студени. Най-вече зимата на 1941 година. Стъклата се пукаха от студ, пръстите ни премръзваха, не си усещахме стъпалата. С момичетата бяхме много слабички, а ни обличаха с мъжки униформи - топли, но огромни канадки и валенки 40-ти номер. Какво да се прави, нямаше униформи за всички. Снегът беше почти метър. След сраженията тичах с огромните валенки от ранен на ранен. Исках да помогна на всички едновременно, но не можех. Никога няма да забравя кървавия сняг - в началото се паникьосвах, защото не знаех кой е ранен и кой жив. Шокът е страшен, когато побутваш лежащия на земята войник, а той не мърда. Изпитвах страх първоначално, често ръцете ми трепереха и не можех да превържа раните.\n\r\nБях всеотдайна на професията си по време на войната. Осъзнавах, че от помощта ми зависи живота на ранения, но след като видех усмивката на лицето му и на мен ми олекваше на душата. Ежедневието от бомбардировки и трупове около мен промени характера ми. Бързо пораснах. От крехко и чувствително момиченце с треперещи ръце и сълзи на очите се превърнах в зряла жена с твърд мъжки характер. Вече не плачех. Помогнах на стотици ранени.\n\r\n\n\r\nОт самото начало на 1941 година до 1945 година. Междувременно успях да завърша курсовете за медицинска сестра и да се дипломирам. По-късно, когато натрупах опит, ме взеха в истинска Военно-полева болница. През декември 1941 година бях тежко ранена. Много добре си спомням датата и никога няма да я забравя - 22 декември 1941 година. Вече бях навършила 18 години и служех във Волоколамското направление на Втори Белоруски фронт. Пренасяхме ранените от Военно-полевата болница в камиони, за да бъдат закарани в тила за последващо лечение. Трябваше да ги съпровождам. Изведнъж започна въздушна тревога. Германските самолети се появиха изневиделица. Бях близо до камиона, в който трябваше да се кача и да отпътувам с ранените. Започна бомбардировката. Беше кошмар, който не мога да опиша с думи. Раниха ме в крака, изгубих съзнание. Раната и травмата бяха много сериозни. Лечението ми продължи два месеца.\n\r\nОгромна! Може би не се е забелязвала, като тази на мъжете. Но и без помощта на жените беше немислимо. Жените спасяваха, помагаха, чакаха. Едни се трудиха в тила, други на фронта. Не бих могла да си представя болниците и сраженията без медицинската и сестринската помощ, която се оказваше предимно от жени. А заводите в тила? Производството за фронта беше пълно с жени.\n\r\n\n\r\nБях дежурна в болницата, нощна смяна. Беше 8 срещу 9 май. Изведнъж започна стрелба. Помислихме, че са десантчиците. Стрелбата беше доста продължителна и еднаква, малко необичайна. Всъщност се оказа стрелба във въздуха - нашите си направиха салют. После, на сутринта, ни съобщиха, че войната е свършила и е подписан мирният договор. Този ден го чакахме с нетърпение. Вярвахме в него. Вярвахме, чакахме и бяхме убедени, че ще настъпи.", "date": "2018.05.09", "title": "Ветеранка на 94 със 17 ордена: Никога няма да забравя кървавия сняг!"}
{"url": "https://www.dnes.bg/notifikacii/2018/05/09/v-borbata-s-raka-na-iaichnicite-sila-uporstvo-i-doverie-v-lekarite.375870", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРак на яйчниците - тази диагноза всяка година чуват около 240 хиляди жени по света. В България техният брой е 700, но около половината от тях не успяват да го преборят.\r\nЕдна от тях е и Мартина. През 2013 г. тя си е направила пълна хистеректомия и е премахнала и двата си яйчника.\r\nМиналата година обаче тя отново чува перитонален тумор в напреднал стадии - от яйчников произход.\r\n\"Тоест, дори и при отстранени органи жената не е на 100% защитена\", споделя Мартина пред .\r\nTя съветва жените да не се отказват и да се борят и да се доверяват на лекарите.\r\"Сега има много медикаменти, които са на растителна, на билкова основа, но те са по-скоро са превантивна мярка\", смята тя.\r\nЗа втора поредна година фондация \"Една от осем\" организира събитие по случай световния ден на борба с рака на яйчника.\r\nПред Народния театър \"Иван Вазов\" десетки жени се гримираха в синьо-зелен цвят – символ на борбата с рака на яйчниците.", "date": "2018.05.09", "title": "В борбата с рака на яйчниците: Сила, упорство и доверие в лекарите"}
{"url": "https://www.dnes.bg/notifikacii/2018/05/09/sled-strelbata-v-sv-vlas-ne-ochakvah-kiril-da-strelia.375917", "text": "На два пъти съм сигнализирала полицията за тормоз, органите си свършиха работата. Не съм допускала обаче, че Кирил ще дойде с пистолет и ще стреля, споделя жената, която вчера пострада при стрелба в курорта Свети Влас.\r\n\"Не се страхувам, чувствам се добре и смятам бързо да се върна на работа\", казва още Лиляна.\n\r\n48-годишната жена е настанена в болницата в Бургас с травма на тъпанчето, предстои й операция.\r\n\"Пациентката има травма на ухото и остра звукова травма, вследствие на звука, който е възпроизведен при изстрела. Лекуваме и я за звуковата травма и за раната, която има. На този етап не може да се каже дали ще има трайно увреждане на слуха\", коментира пред \"\" началникът на отделението д-р Даниел Петков.\rЛили разказа още, че със стрелеца Кирил, който също е в болница, тъй като опита да се самоубие, живели заедно 14 г. Преди година обаче се разделили и от тогава всеки поел по своя път.\r\n\"Не искам да знам нищо за него. Ще се справя и с това\", категорична е жената.\r\n55-годишният Кирил Атанасов бе приет в тежко състояние с рана на главата, в момента е изведен от реанимация, състоянието му е стабилно, казаха от болницата. Срещу него е повдигнато обвинение в опит за убийство.\r\nМалко преди 15 часа той влязъл в магазина, в който работела бившата му жена Лили и се нахвърлил отгоре й с крясъци. Двамата първо спорели, но внезапно Кирил извадил газов пистолет и стрелял по бившата си половинка. После направил опит да се самоубие като се гръмнал в главата.\r\nВъпреки раната мъжът буйствал и се наложило служител от магазина да окаже помощ при задържането му.", "date": "2018.05.09", "title": "След стрелбата в Св. Влас: Не очаквах Кирил да стреля!"}
{"url": "https://www.dnes.bg/health/2018/05/09/za-kakvo-e-polezna-divata-marulia.375845", "text": "Дивата маруля е растение с полезни за здравето свойства. Тя се използва в различни билкови лекарства, отвари, чайове. Употребата ѝ е древна практика в народната медицина на много народи. Дивата маруля се среща и у нас.\r\nКакво представлява?\r\nДивата маруля е растение от семейство Lactuca, към което спада и култивираната маруля, която слагаме в салатите си.\r\nДивата маруля има аналгетични свойства, което я прави чудесна за успокояване на болката. Тя може да се консумира като зеленчук, а може и да се приема под формата на отвара или чай. Има леко горчив вкус, подобно на руколата.\r\nДивата маруля е изключително богат на антиоксиданти източник. В нея се съдържат големи количества флавоноиди и кумарини, които действат мощно срещу свободните радикали.\r\r\n                    \r\n                    \r\n", "date": "2018.05.09", "title": "За какво е полезна дивата маруля?"}
{"url": "https://www.dnes.bg/za-da-se-razbirame/2018/05/09/20-neshta-koito-shtastlivite-dvoiki-praviat-vseki-den.375847", "text": "Всеки търси щастието в любовта. Мечтаем за хармонична връзка, в която партньорът никога не ни писва, обичаме се по-силно с всеки изминал ден и страним от злободневните битови дрязги.\r\nЗвучи като сън, блян, паралелна реалност, но е възможно.\r\nЩастието не идва от нищото. За него трябва да се потрудим. Много хора грешат като смятат, че откриването на идеалния партньор ще им донесе щастие. Съвършени хора няма, има почти перфектни отношения, подкрепяни от дейности, които хората обичат да правят заедно.\r\nЗа любовта е много важно да бъде стимулирана с разнообразие, с хобита, с неща, които двойката прави заедно.\r\nТрудно е, когато сме на работа цял ден. Но не е невъзможно да си набележим дейности, които да вършим с половинката си след работа. Това сплотява, увеличава усещането за щастие във връзката и прави партньорите още по-близки.\r\r\n                    \r\n                    Почерпете опит от двойките, които определят връзката си като щастлива дори след години. Какво правят те всеки ден след работа, за да поддържат любовта си свежа?\r\n\n\r\n", "date": "2018.05.09", "title": "20 неща, които щастливите двойки правят всеки ден"}
{"url": "https://www.dnes.bg/health/2018/05/09/v-sezona-na-skarlatinata-polezni-danni.375905", "text": "Стрептококите от група А са често срещан инфекциозен причинител сред децата, които могат да засегнат дихателните пътища и кожата. Вторично инфекцията може да прогресира, засягайки на практика всички органи и системи. Усложненията, свързани със стрептококовата инфекция, са сериозни и понякога могат да бъдат животозастрашаващи. По тази причина е нужно ранно разпознаване, диагностициране и провеждане на агресивно и целенасочено лечение. \r\nСкарлатината представлява инфекциозно заболяване, което настъпва в резултат от инфекция на горните дихателни пътища или кожата с бета-хемолитичен стрептокок от група А. Отличителната му черта е развитието на характерен обрив. Причината е образуването на пирогенен екзотоксин от бактериите. Не всички деца, които имат стрептококова инфекция на горните дихателни пътища, развиват скарлатина. Това се случва в случаите, когато организмът не може да образува антитела срещу токсина. Инфекциозният причинител лесно се предава от дете на дете особено в затворени колективи, каквито са детските ясли и градини.\r\n \r\n\r\n \r\nВ началото са налице повишена телесна температура, обикновено над 38,5о С, болки в гърлото, лош дъх от устата, подути шийни лимфни възли, отпадналост, безапетитие, гадене, повръщане. 1-2 дни след това се появява и характерният обрив. Обикновено той започва от врата и бързо се разпространява към тялото и крайниците. Обривът е ситен макулозен, дифузен, като кожата изглежда зачервена и избледнява при натиск. В кожните гънки – под мишниците, слабините, лактите обривът е по-силен. При допир кожата е грапава. Кожата по лицето е силно зачервена, като около устата е бледа. В динамика в рамките на 3-4 дни обривът постепенно избледнява, като първо започва от лицето. След преминаване кожата се залющва.\r\n \r\n", "date": "2018.05.09", "title": "В сезона на скарлатината - полезни данни"}
{"url": "https://www.dnes.bg/notifikacii/2018/05/09/aiatolah-ali-hamenei-kym-trymp-sbyrkahte.375919", "text": "Иранският върховен лидер аятолах Али Хаменей нарече \"глупаво и повърхностно\" изказването, в което президентът на САЩ Доналд Тръмп огласи оттеглянето на страната си от сключената през 2015 г. ядрена сделка с Иран, предаде Ройтерс.\r\n\"Снощи чухте, че президентът на Америка направи някои глупави и повърхностни коментари. Той изрече може би над 10 лъжи в изказването си. Заплаши режима и народа, заявявайки, че ще направи едно или друго. Г-н Тръмп, от името на иранския народ ви казвам: Сбъркахте\", посочи на сайта си Хаменей.\n\n\n\r\nИранският върховен лидер даде да се разбере, че Иран няма да остане в споразумението без \"солидни гаранции\" от страна на Европа, предаде Франс прес.\rАятолахът - най-висшата ръководна инстанция в Иран - неохотно подкрепи иранската ядрена сделка и многократно е критикувал публично САЩ, че не изпълняват ангажиментите си по договора, отбелязва Ройтерс.\r\nВиден ирански депутат съобщи, че парламентът се готви да увеличи разходите за балистичната програма на страната, посочва Асошиейтед прес.\r\nРъководителят на иранската парламентарна комисия за национална сигурност и външна политика Алаедин Боруджерди каза това след огласеното от президента Тръмп решение да извади САЩ от споразумението. \r\n/БТА/\n\r\n ", "date": "2018.05.09", "title": "Аятолах Али Хаменей към Тръмп: Сбъркахте!"}
{"url": "https://www.dnes.bg/politika/2018/05/09/dumite-sa-bezsilni-mareshki-na-cherveniia-ploshtad.375923", "text": "\"Думите са безсилни да опишат енергията и емоцията, когато си в Москва точно на този ден\"!\r\nТова написа в профила си във Facebook лидерът на \"Воля\" и зам.-шеф на Народното събрание Веселин Марешки.\r\nДнес той е на Червения площад в Москва по случай 9 май, съобщиха от пресцентъра на партията му. Там се проведе традиционният военен парад на руската армия.\r\n\"Поклон пред паметта на десетките милиони бойци от 61 държави, дали живота си за да я има днес Европа, за да ни има нас\", написа още Марешки в социалната мрежа.\n\n\r\nТой описа и атмосферата на Червения площад на 9 май: \"Усеща се безграничната сила и духът на руската нация, смазала фашизма. Честит празник, европейци!\"\r\r\n                    \r\n                    По-рано депутатите от \"Воля\" излязоха с декларация в парламента.\r\n\"Не само в името на милионите жертви, но и в името на  собственото ни бъдеще, сме длъжни да спрем всеки самозабравил се съвременен политик, който дрънка оръжия и вижда силата и агресията като единствен път за междудържавни отношения\", прочете от трибуната  депутатът Слави Нецов.\r\nТой припомни, че когато човечеството не си взима поука от историята, тя се повтаря в по-страшен вариант.\r\n\"Това ли искаме за децата си? Да загиват на бойни полета, вместо да овладяват науки, да създават семейства и да се радват на живота?! Сигурно това са искали за себе си и онези смели младежи, призовани да се опълчат на хитлеристка Германия. Но безразсъдството на един обезумял политически елит в Европа реши съдбата им по друг начин\", заключи той.\n\r\n ", "date": "2018.05.09", "title": "Думите са безсилни! Марешки – на Червения площад!"}
{"url": "https://www.dnes.bg/zvezdi/2018/05/09/i-megan-markyl-v-muzeia-na-madam-tiuso-ot-vosyk.375928", "text": "\nДевет дни преди сватбата на Меган Маркъл с принц Хари, която е на 19 май, нейна восъчна фигура беше представена в лондонския музей на Мадам Тюсо, предаде Ройтерс.\r\nДвойничката от восък на бъдещата кралска булка носи копие на зелената рокля, с която Меган Маркъл беше облечена на оповестяването на годежа й. Визията й допълва и реплика на внушителния годежен пръстен с три диаманта, проектиран лично от принц Хари. \r\nФигурата на Меган Маркъл е поставена до осъвременено копие на бъдещия й съпруг. Восъчният Хари, направен по случай 30-ия рожден ден на принца - през 2014 г., се е сдобила с брада.\r\n\"Дейли мейл\" пише, че днес восъчна фигура на Меган Маркъл ще бъде представена и в нюйоркския музей на Мадам Тюсо. А в деня на кралската сватба входът ще бъде безплатен за съименници на младоженците, предава БТА.", "date": "2018.05.09", "title": "И Меган Маркъл в музея на Мадам Тюсо. От восък!"}
{"url": "https://www.dnes.bg/politika/2018/05/09/skacheni-sydove-borisov-politikyt-vyn-cvetanov-politikyt-vytre.375895", "text": "Международната активност на премиера Бойко Борисов все повече утвърждава Цветан Цветанов като движеща сила на политиката на ГЕРБ. Това смятат наблюдателите от Института \"Иван Хаджийски\" в традиционния си месечен анализ на политическата обстановка у нас.\r\nСпоред тях почеркът на Цветанов все повече личи в контекста на усложнените коалиционни отношения.\r\nЗам.-шефът на ГЕРБ усилено работи да конституира себе си като твърдо западно крило на ГЕРБ, смятат анализаторите. Те напомнят, че за разлика от нюансите при Борисов, Цветанов еднозначно и при всеки повод се идентифицира с партньорите от ЕС и НАТО.\r\n\"Това е в синхрон с настъпващия консервативен тренд при управляващите – Цветанов съчетава прозападните настроения именно с традиционалисткия подход на ГЕРБ, който напоследък се характеризира от мнозина като опит за специфична консервативност\", пишат анализаторите.\n\n\n\r\r\n                    \r\n                    Според тях всичко това променя представите за \"народняшки\" (Цветанов) и \"европейски\" (Дончев) крила в ГЕРБ и засега маргинализира Томислав Дончев като потенциална алтернатива на позициите и посланията на Цветан Цветанов.\r\nЛинията на Цветанов се опитва да изземе и един от основните аргументи на отново коалиращата се стара десница - необходимостта от защита на евроатлантизма и борба с русофилията.\r\nПолитиката на БСП продължава курса си на всекидневно противопоставяне на ГЕРБ по основните теми на деня, анализират още от Института.\r\nСпоред наблюдателите ДПС не предлага нищо ново, най-вече защото е заета твърде с вътрешните си проблеми. Те са свързани с натиска за обединение с други подобни партии, НПСД и ДОСТ, и с новата обстановка в Турция, провокирана от решението на Ердоган за предсрочни избори.\r\nПатриотите са все по-рядко обединени. Анализаторите определят играта на Валери Симеонов като най-сложна - той прави неща, които му отварят лични пространства, но същевременно не подхождат електорално на партията му.\r\nНеговите избиратели не са нито прозападни, едва ли одобряват идеи като тези за сближаване със СДС и т.н. Ето защо Симеонов се опитва да възстанови образа на партията НФСБ, като все повече избягва говоренето в първо лице ед.ч. и изразява \"колективната воля\" на своето ръководство.\r\nПродължава и противоборството между ГЕРБ и президента Румен Радев. Реактивността на Радев спрямо Цветанов и ГЕРБ досега не носи негативи на президента, настояват от Института \"Иван Хаджийски\".", "date": "2018.05.09", "title": "Скачени съдове: Борисов – политикът вън, Цветанов – политикът вътре! "}
{"url": "https://www.dnes.bg/stranata/2018/05/09/hvanaha-s-podkup-slujiteli-na-zdravnata-kasa-v-plovdiv.375943", "text": "Двама души бяха арестувани в центъра на Пловдив с подкуп този следобед. По първоначална информация те са служители на Здравната каса в града.\r\nДвамата мъже са задържани на улица \"Данаил Николаев\" в Пловдив. Според очевидци, в колата на единия е открита голяма сума пари. \r\nУлицата е блокирана от полицейски автомобил, а в момента цивилни полицаи броят парите, които са в купюри от 50 лева.  \r\nПо непотвърдена информация става въпрос за подкуп от 50 хиляди лева. \r\nДейностите по описването на доказателствата продължават и в момента.", "date": "2018.05.09", "title": "Хванаха с подкуп служители на Здравната каса в Пловдив"}
{"url": "https://www.dnes.bg/pop/2018/05/09/pohvali-za-equinox-za-finala-na-evroviziia-ikebanata-ne-haresva-tova.375921", "text": "Късно снощи интернационалната група Equinox класира България за големия финал на \"Евровизия\" на 12 май.\r\nЖана Бергендорф, Владимир Михайлов, Георги Симеонов-JJ, Джони Манюел и Трей Кембъл излязоха под №10 и след изпълнението на песента \"Bones\" имаха повод да празнуват.\r\nНа пресконференция, продължила до късно тази нощ, те благодариха за шанса да представят България и заявиха, че са готови да се изкачат по стълбицата до първото място.\n\r\n\"Горди сме, че за поредна година България представя на тази престижна сцена качествен и впечатляващ музикален проект, който докосна сърцата на милиони телевизионни зрители в Европа. Equinox се представи безупречно в един труден полуфинал, в който много от песните имат шанс да са потенциални победители. Но най-важното предстои на 12 май, когато отново очакваме силна подкрепа и се надяваме българите в чужбина да се включат в телевота, защото той може да е решаващ за нас\", каза продуцентът на българското участие в \"Евровизия\" Йоана Левиева-Соъйр.\r\r\n                    \r\n                    Голяма част от родните музиканти пожелаха на групата още преди появата на сцената им, други честитиха класирането им на финала.\r\n, написа Милица Гладнишка.\r\n, възкликна и Теди Кацарова.\r\n, допълни еуфорията Йоанна Драгнева.\n\r\nВ критичен тон с крайни епитети се включи човекът, възпял Икебаната и болежките на дървесата - Деян Неделчев., даде мнение той.\r\nИкебаната е видимо недоволен и от факта, че в групата, която представя страната ни, имало американци.", "date": "2018.05.09", "title": "Похвали за Equinox за финала на \"Евровизия\", Икебаната не харесва това"}
{"url": "https://www.dnes.bg/stranata/2018/05/09/moje-li-dve-v-edno-i-razkopki-i-magistrala-struma.375869", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Археологът проф. Николай Овчаров каза в студиото на \"България сутрин\", че доц. Здравко Димитров, който е ръководител на разкопките по трасето на магистрала \"Струма\", му е споделил, че комисия от експерти вече е посетила обекта и са на същото мнение, което споделят двамата археолози, а именно находките да бъдат пренесени.\r\n\"Реално сградите са много по-малко, по-голямата част от тях са направени на кал и те много по-трудно могат да бъдат съхранени. Добре запазените сгради са гробницата, част от тази вила, една баня и една църква\", обясни проф. Овчаров.\n\n\n\r\r\n                    \r\n                    Доц. Здравко Димитров, който е ръководител на разкопките до село Покровник, обясни пред камерата на Bulgaria ON AIR, че е запознал премиера и министрите с откритите находки. Това стана по време на посещението на Бойко Борисов и част от правителството на мястото, където и местни жители протестираха с искане археологическите находки да бъдат запазени, а магистралата преместена.\r\n\"Аз лично предпочитам този вариант, за който говорих от самото начало, а именно пренасяне на целия комплекс без никакво нарушаване, съвсем близо встрани, в рамките на същата археологическа среда, така че от една страна да не се наруши трасето и сроковете на автомагистралата, а от друга - да се запази изцяло тази част от археологическия паметник, която има най-голяма експозиционна стойност\", каза доц. Димитров. По думите му това е едно нормално решение, което запазва паметника.\r\nДоц. Кирил Ангелов, преподавател по инженерна геология пък акцентира на това, че магистрала \"Струма\" се проектира от много години и правенето на завой около селището ще бъде ужас за проектантите.\r\n\"Те променят всички километражи надолу от този участък. Това означава смяна на проектите, означава един изключително мащабен нов проект, преработки, което е истински ужас\", категоричен беше доц. Ангелов пред .\r\nТой допълни също така, че това ще забави самото строителство и всичко ще изисква допълнителни средства.\n\r\n ", "date": "2018.05.09", "title": "Може ли две в едно? И разкопки, и магистрала \"Струма\""}
{"url": "https://www.dnes.bg/rusia/2018/05/09/marshyt-na-triumfa-dyljina-na-krachkata-70-sm-distanciia-265-m.375873", "text": "Дистанцията – двеста шестдесет и пет метра на паважа, скоростта на марша – сто и шестнадесет крачки на минута, дължина на крачката – седемдесет сантиметра. Аритметиката на парада на Победата на Червения площад не се променя с годините.\n\r\nНюансите и детайлите са отдавна отработени на тренировките и репетициите, регламентът е ясен до секунда, всички знаят какво и кога трябва да се направи. Всяка година обаче в тържествената церемония бива внасяно нещо ново. РИА новости разказва за новостите в парадите на Победата през изминалите години. \n\r\n\n\r\nПървият следвоенен парад на Победата на Червения площад се състои на 9 май 1965 г. на двадесетата годишнина от капитулацията на хитлеристка Германия. По нареждане на Леонид Брежнев този ден е обявен за неработен в страната. Пред строя за първи път тържествено преминава Знамето на победата – легендарният щурмови флаг на 150-а стрелкова дивизия, издигнат над Райхстага на 1 май 1945 г. Освен това на 8 май 1965 г. ръководството на страната утвърждава новото почетно звание \"град-герой\", с който същия ден са удостоени Москва, Ленинград, Одеса, Севастопол, Волгоград (Сталинград) и Киев.\r\n                    \r\n                    \r\nТрябва да се отбележи, че парадът на Победата през 1965 г. преминава в разгара на Студената война и надпреварата във въоръжаването. За да изпрати ясен сигнал на \"западните партньори\", съветското ръководство приема решение в парада да бъдат включени макети на междуконтиненталните балистични ракети (МБР) 8К713, 8К96 и 8К99. И трите МБР са експериментални и серийно производство не започва. Възможно е това да е бил преднамерен опит за дезинформация на вероятния противник, който внимателно е следял парада – на бойно дежурство в СССР по онова време са съвсем различни ракетни комплекси. \n\r\nСледващият тържествен парад в чест на Деня на победата се провежда на Червения площад на 9 май 1985 г. Негова особеност е мащабната историческа част с колони ветерани и бойни машини от Великата Отечествена война: танкове Т-34-85, самоходни артилерийски установки СУ-100, гвардейски реактивни миномети БМ-13.\r\nВсички участници са в униформа като тези от военните години. \n\r\nПарадът на Победата през 1985 г. беше запомнен и с гръмкия дебют на най-новите в онзи момент съветски системи за ПВО: зенитно-ракетните комплекси \"Стрела-10\", \"Бук\", \"Оса\". Освен това по паважа на Червения площад преминават танкове Т-72, боени машини на пехотата БМП-2, бронирани разузнавателни машини БРДМ-2, реактивна и стволна артилерия, оперативно-тактически ракетни комплекси \"Точка\" и \"Луна\". \n\r\n\n\r\nПетдесетата годишнина от Победата беше отбелязана в Москва в нов формат – по Червения площад преминаха около 5 000 ветерани от страни от бившия СССР, представляващи всичките десет фронта на Великата Отечествена война. На трибуните за първи път бяха гости отдалеч като генералният секретар на ООН Бутрос Гали, президентът на САЩ Бил Клинтън, премиерът на Великобритания Джон Мейджър, президентът на Китай Цзян Цзъмин, премиерът на Канада Жан Кретиен и други. \n\r\nЗа първи път в историята на следвоенните паради на Победата над Москва прелетя бойна авиация, включително и стратегически бомбардировачи Ту-95 и Ту-160, изтребители Су-27 и МиГ-29.\n\r\n\n\r\nПарадът на 9 май 2010 г., посветен на 65-годишнината от Великата Победа, продължи не както обичайно един час, а час и половина. Причината – в него за първи път участваха военни от страните от антихитлеристката коалиция -  САЩ, Великобритания, Полша и Франция, общо около хиляда души. Участваха и войници и офицери от Въоръжените сили на почти всички бивши съветски републики. \n\r\nНа парада бяха демонстрирани най-новите зенитни ракетно-пускови комплекси \"Панцир-С1\" и пускови установки на ракетния комплекс \"Топол-М\". През 2010 г. над Червения площад прелетяха рекорден брой самолети и хеликоптери на ВВС на Русия - 125 единици.\n\r\n\n\r\nПарадът на Победата на 9 май 2015 г. беше запомнен от мнозина с небивалия си размах /над 16 000 души, от които 700 чужденци/, както и първото публично показване на руска бойна техника от ново поколение: основни бойни танкове Т-14 и бойни машини на пехотата Т-15 на платформа \"Армата\", БМП Б-10 и Б-11 на платформа \"Курганец-25\", колесни бронетранспортьори на шаси \"Бумеранг\", бронеавтомобили \"Тайфун-К\" и \"Тайфун-У\", самоходни артилерийски установки \"Коалиция-СВ\" и др. \n\r\nПрезидентът на Русия Владимир Путин обяви минута мълчание за първи път в историята на парадите на Победата. А министърът на отбраната Сергей Шойгу се прекръсти преди началото на церемонията. Преди това никой от приемащите парада военачалници не беше правил това. ", "date": "2018.05.09", "title": "Маршът на триумфа: Дължина на крачката – 70 см, дистанция – 265 м "}
{"url": "https://www.dnes.bg/balkani/2018/05/09/chernogorska-jurnalistka-prostreliana-pred-doma-si.375868", "text": "Неизвестен нападател е прострелял независима черногорска журналистка, писала за престъпността и корупцията в малката балканска държава, предаде Асошиейтед прес. \r\n49-годишната Оливера Лакич, журналист от вестника \"Черногорски вести\", е била ранена в крака пред дома си в столицата Подгорица. Лакич е откарана в болница, без опасност за живота е.  \r\nНападателят се издирва, заяви Веско Дамянович, директор на черногорската полиция. \"Веднага щом получихме информацията, отцепихме района на стрелбата. Започнахме разследване. Блокирахме всички изходи и входове към града,\" каза Дамянович, цитиран от БНР.\r\nПреди шест години Лакич беше пребита, след като публикува поредица статии за предполагаеми тъмни сделки около фабрика за тютюн.", "date": "2018.05.09", "title": "Черногорска журналистка простреляна пред дома си"}
{"url": "https://www.dnes.bg/sofia/2018/05/09/eto-kyde-niama-da-ima-voda-na-10-mai.375876", "text": "На 10 май 2018 г. (четвъртък), във връзка с монтаж на спирателен кран на ул. \"Георги Бенковски\" с. Лозен се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Васил Левски\", ул. \"Могила\", ул. \"Св. Спас\", ул. \"Рашовец\", ул. \"Рудината\", ул. \"Георги Бенковски\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Могила\" ъгъла с ул. \"Суходол\".\n\r\nНа 10 май 2018 г. (четвъртък), във връзка с подмяна на сградно водопроводно отклонение на ул. \"Богдан\" вилна зона \"Иваняне\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: вилна зона \"Иваняне\". \r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Богдан\" № 7.\n\r\nНа 10 май 2018 г. (четвъртък), във връзка с реконструкция на уличен водопровод на ул. \"Две могили\" кв. \"Кумарица\" се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Светлина\", ул. \"Дъбиците\", ул. \"Леярска\", ул. \"Стадион\", ул. \"Иван Вазов\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Кумарица\" ъгъла с ул. \"Поп Боне Найденов\".\n\r\nНа 10 май 2018 г. (четвъртък), във връзка с прекъсване на сградно водопроводно отклонение на бул. \"Никола Й. Вапцаров\" жк. \"Лозенец\", се налага спиране на водоподаването от 09:30 до 21:30 часа на клиентите на \"Софийска вода\", живеещи в района на: бул. \"Никола Й. Вапцаров\" от бул. \"Черни връх\" до ул. \"Козяк\". \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Никола Й. Вапцаров\" ъгъла с ул. \"Банат\".\n\r\nНа 10 май 2018 г. (четвъртък), във връзка с прекъсване на сградно водопроводно отклонение на ул. \"Осогово\" жк. \"Зона Б-5\", се налага спиране на водоподаването от 10:00 до 17:00 часа на клиентите на \"Софийска вода\", живеещи в района на: ул. \"Осогово\" от ул. \"Св. Св. Кирил и Методий\" до ул. \"Цар Симеон\", ул. \"Св. Св. Кирил и Методий\" от ул. \"Осогово\" до ул. \"Шар планина\". \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Св. Св. Кирил и Методий\" ъгъла с ул. \"Осогово\".\n\r\nНа 10 май 2018 г. (четвъртък), във връзка с подмяна на сградно водопроводно отклонение на ул. \"Стефан Стамболов\" с. Яна, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: ул. \"Юрий Гагарин\", ул. \"Стефан Стамболов\", ул. \"Миньорска\", ул. \"Васил Левски\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Васил Левски\" пред 116 СОУ.\n\r\nНа 10 май 2018 г. (четвъртък), във връзка с подмяна на сградно водопроводно отклонение на ул. \"Гергана\" кв. \"Сеславци\", се налага спиране на водоподаването от 09:00 до 18:00 часа на живеещи в района на: ул. \"Чавдар\", ул. \"Мургаш\", ул. \"Еделвайс\", ул. \"Св. Св. Кирил и Методий\".\n\r\nПри продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: ул. \"Гергана\" ъгъла с ул. \"Липа\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.09", "title": "Ето къде няма да има вода на 10 май!"}
{"url": "https://www.dnes.bg/za-da-se-razbirame/2018/05/09/koga-da-polzvame-pribori-i-koga-da-hapvame-s-ryce.375848", "text": "Как избирате заведението, в което ще хапнете днес с приятели, ще заведете любим човек на романтична вечеря или ще си уговорите бизнес обяд?\r\nБез значение от критериите, по които търсим най-доброто за случая място, никога не трябва да забравяме за етикета на хранене.\r\nВъпреки и да знаем някои основни принципи, има още някои правила, на които е добре да обърнем внимание, като кога можем да се храним с ръце и кога задължително се ползват прибори.\r\n\r\nСупа мисо, както и повечето азиатски супи, които може да си поръчате в ресторант се сервират в малки, но дълбоки купички. Купичката се обгръща с едната длан, като палецът се поставя на стената на купичката, за да я придържате добре. Отпивайте от бульона на малки глътки, а за да си хапнете и от останалите съставки на супата може да ползвате пръчици или лъжица.\r\r\n                    \r\n                    \r\nАко беконът е препечен, хрупкав, има риск да се разпадне, докато ползвате нож и вилица, затова може да го хапвате с ръце. Но когато беконът не е термично обработен, сервиран е като мезе или допълнение към ястието, добре е да ползвате нож и вилица.\r\n", "date": "2018.05.09", "title": "Кога да ползваме прибори и кога да хапваме с ръце?"}
{"url": "https://www.dnes.bg/obshtestvo/2018/05/09/dyshteriata-na-ubitiia-restorantior-vlaikov-e-ubiecyt.375867", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ново писмо и апел от страна на дъщерята на убития ресторантьор Наско Тонкев към главния прокурор и медиите. Деница Тонкева поиска пълна данъчна ревизия на бившия председател на Общинския съвет в Септември Лазар Влайков и истински убиец на баща ѝ, според нея.\n\n\n\n\n\r\nСпоред Деница Тонкева, след като Лазар Влайков е бил пуснат под парична гаранция, сградите, които са били собственост на кооперация \"Виноградец\", са били разпродадени тихомълком и на нереално ниски цени.\n\r\n\"Влайков е председател на тази кооперация. Защо се продават тези сгради на безценица? Те са на цялото село, не само негови. Искам да попитам къде са парите и на кого са продадени имотите\", отбеляза дъщерята на убития преди 9 месеца Наско Тонкев във Виноградец.\r\n                    \r\n                    \r\nТя уточни, че за продажбата е разбрала съвсем случайно от децата, които играят народни танци в селото.\n\r\n\"Лазар Влайков в момента е обвинен в предоставяне на оръжие, защото експертизата показа, че оръжието е било в ръцете на 6-годишно дете, когато се е случило убийството на баща ми. Всичко, което научавам, съм готова да го кажа\", категорична е Тонкева пред .\n\r\n ", "date": "2018.05.09", "title": "Дъщерята на убития ресторантьор: Влайков е убиецът!"}
{"url": "https://www.dnes.bg/stranata/2018/05/09/nahodka-ot-vsv-mesershmit-v-tresavishte-do-borovec.375875", "text": "Находка от Втората световна война беше намерена край Самоков  - свален български самолет, паднал в тресавище. \n\r\nСпоред предварителна информация на военни експерти самолетът е \"Месершмит“, германско производство и вероятно е участвал във въздушен бой през 1943 г.\n\r\nМашината лежи под тресавище, частите ѝ са разпръснати, а по земята лесно се намират и муниции.\n\r\nЧовекът, който открива находката съвсем случайно – Илия, е тракторист. Негов приятел го наел да изкопае дупка в нива край селото, за да отводни терена.\n\r\n\"Като видях, че има патрони, още веднъж-два пъти копнах и повече не посмях. Имаше и ламарини, но ги върнахме вътре\", разказа Илия пред bTV.\r\n                    \r\n                    \r\nТой твърди, че двигателят на германския самолет в момента е на дъното на тресавището.\n\r\nБабите в Марица знаят, че до селото е паднал самолет през Втората световна война. Така е чувал и Илия.\n\r\nМашината вероятно е пилотирана от български пилот, бранил София от бомбардировките през 1943 г.\n\r\nСпоред предварителна информация от местните хора, той е скочил с парашута си, но е бил убит от англо-американските сили.\n\r\nОще детайли за това кой точно е този самолет и при какви обстоятелства е паднал ще научим през следващите дни, когато военни и полиция и ще изровят находката.   ", "date": "2018.05.09", "title": "Находка от ВСВ: \"Месершмит\" в тресавище до Боровец"}
{"url": "https://www.dnes.bg/sofia/2018/05/09/ivancheva-pusna-oshte-otpusk-pylen-haos-koi-ia-zamestva.375877", "text": "Арестуваният кмет на \"Младост\" Десислава Иванчева си е пуснала още 10 дни отпуск. Това съобщи градоначалникът на София Йорданка Фандъкова. От думите й стана ясно, че ситуацията около заместника на Иванчева остава сложна.\r\n\"В предишното си уведомление тя бе посочила за свой заместник Владимир Клисуров, а в това не е посочила име\", каза Фандъкова.\r\nКлисуров е зам.-кметът на \"Младост\", който софийските общинари избраха за и.д. началник на района, но той поиска да се оттегли само няколко дни по-късно. \n\n\n\r\nСпоред Фандъкова обаче Клисуров все още има качество на заместващ Иванчева, защото той е подал заявление за напускане като зам.-кмет, а то е различно. Зам.-кметското му напускане обаче също изглежда трудно, защото само Иванчева можела да го освободи от поста.\r\r\n                    \r\n                    Все пак за тази седмица има известна яснота - Клисуров е в отпуск и е оставил да го замества другият зам.-кмет – арх. Румен Русев.\r\n\"Много е важно който и да е от нейния екип, да изпълнява задълженията си и бъде отговорен. Чухме, че един не иска да си цапа ръцете, а друг – ще си изцапа ръцете. Тук не става дума за цапане на ръцете, защото това е безотговорно, а да се преодолее това забавяне и да започнат да се решават проблемите на \"Младост\", каза Фандъкова пред \"Нова\".\r\nТя призна, че ситуацията в района е доста сложна и в Столична община имало много запитвания как да си свършат понякога и елементарна работа.\r\n\"Сега е важно, който и да е от екипа на г-жа Иванчева, да може да осигури нормалното административно обслужване на хората в района\", каза още Фандъкова.", "date": "2018.05.09", "title": "Иванчева пусна още отпуск, пълен хаос кой я замества"}
{"url": "https://www.dnes.bg/politika/2018/05/09/v-denia-na-evropa-ot-ns-pobedata-ni-obediniava.375882", "text": "Без Деня на победата нямаше да има обединена Европа. Около това мнение се обединиха и леви, и десни в парламента.\n\r\nРаботният ден на народните избраници очаквано започна с декларации за Деня на Европа, като представители на различните групи прочетоха декларации с изключение на Обединените патриоти. От БСП пък акцентираха върху Деня на победата на Съветската армия.\n\r\nПърва темата повдигна шефката на НС Цвета Караянчева, която акцентира върху българското председателство на ЕС.\n\r\n\"Сега Европа е България, тук се дискутират важни за всички европейски граждани теми. Търсят се и се намират най-удачните решения\", посочи тя.\n\r\nСпоред нея през последните месеци България не просто се утвърди като отговорен и надежден член на Европейския съюз, но и даде своя значим принос в дебата за бъдещето на общия ни европейски дом.\r\n                    \r\n                    \r\nЙордан Цонев от ДПС обаче предупреди, че сега национализмът, който стана причина за двете световни войни, отново набира сили.\n\r\n\"Обединена Европа е отказът от национализмите във вида, при които те противопоставят народите един срещу друг по етност, по религия, това противопоставяне сега отново се използва от националистите, за да реализират свои цели, днес тази опасност е по-жива от всякога\", отсече той.\n\r\nСпоред него мирна и обединена Европа отново е изправена на кръстопът.\n\r\n\"Обединението е факт, но просперитетът е за едни, за други не толкова, а трябва да осъзнаем своята отговорност пред поколенията, които осигуриха този път и пред бъдещите\", коментира Цонев.\n\r\nТой настоя още, че трябва да се отчета и факта, че без капитулацията на Германия, едва ли щеше да се стигне до мечтата за обединена Европа и заради това не бива да се пренебрегва и Деня на победата.\n\r\nЗа шефката на външната комисия Джема Грозданова от ГЕРБ Европа е най-великият мирен проект.\n\r\nТя похвали правителството, че трети мандат работи за стабилността в региона и опазването на границата, за стабилна икономика и банкова система.\n\r\nАкцент в декларацията на БСП пък беше Деня на победата и ролята на Съветската армия, \"несломимата воля на онези, които спасиха България\".\n\r\n\"Без 9 май 1945 - Денят на победата, нямаше да има и 9 май 1950 - Денят на Европа. Двете дати са победата на съзиданието над разрушението\", каза зам.-шефът на групата на БСП Драгомир Стойнев.\n\r\nСпоред него е редно да се оцени спокойно и достойно миналото и да се спрат вътрешните боричкания.\n\r\n\"Не може да се отрича миналото и ролята на Съветската армия. Нагнетяването на омраза към Русия е опасно и за Европа, и за света. Тя е част от Европа\", предупреди Стойнев. Стига идеологически залитания и следване на пропагандни сюжети, единство в името на България, призова той.\n\r\n ", "date": "2018.05.09", "title": "В Деня на Европа от НС: Победата ни обединява! "}
{"url": "https://www.dnes.bg/crime/2018/05/09/tazi-nosht-sblysyk-na-dva-tir-a-ranen-e-rumynec.375880", "text": "Два товарни автомобила са се сблъскали тази нощ на пътя Плевен – Русе, в района между селата Масларево и Пейчиново. Пострадал е водачът на единия автомобил, съобщи полицията във Велико Търново.\r\nПроизшествието е станало около 00:20 ч. По първоначална информация при разминаване са се сблъскали движещият се в посока от Плавен към Русе товарен автомобил \"Ивеко\", с румънска регистрация, управляван от 29-годишен румънски гражданин, и насрещно движещ се товарен автомобил \"Даф\", управляван от 39-годишен мъж от Плевен.\r\nВ резултат на това е пострадал водачът на румънския автомобил. Първоначално той е бил откаран в болницата в Бяла, след което е транспортиран във великотърновската болница с фрактура на ръката, без опасност за живота.\r\r\n                    \r\n                    Водачът на другия автомобил е напуснал местопроизшествието и впоследствие е установен от служители на ОДМВР - Плевен.\r\nДвамата са изпробвани за употреба на алкохол с дрегер, пробите са отрицателни.\n\r\nПричините за тежкото ПТП са в процес на изясняване. По случая е започнато досъдебно производство.\r\n \r\n \r\n\r\n ", "date": "2018.05.09", "title": "Тази нощ: Сблъсък на два ТИР-а, ранен е румънец"}
{"url": "https://www.dnes.bg/politika/2018/05/09/trus-ne-bili-obedineni-a-opitomeni-patrioti.375878", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нов скандал разтърси парламентарната група на \"Обединените патриоти\". Волен Сидеров изригна срещу партньорите си Красимир Каракачанов и Валери Симеонов и обяви за нелегитимни планираните срещи с председателя на БСП Корнелия Нинова.\n\n\n\r\nСпоред журналиста Велизар Енчев цялото обединение между патриотите е една бутафория, която няма да доведе до никаква положителна промяна в държавата.\n\r\n\"Това не са \"обединени\", а \"опитомени патриоти\". Там не се знае кой пее и кой поръчва музиката. Между идеологиите им няма никаква връзка. Каракачанов балансира, а идеологиите на Сидеров и Симеонов са коренно различни\", категоричен е журналистът в \"България сутрин\".\r\n                    \r\n                    \r\nПо думите му те ще останат докрай в коалицията и \"вързани за колесницата на Бойко Борисов\" в името на властта и интереса.\n\r\n\"Поотделно патриотите са нищо. Електоратът се връзва на тази риторика и поведение, защото има съвместимост на тримата кръчмари и клиентелата\", уточни Енчев.\n\r\nПолотологът Димитър Димитров е на мнение, че до последно коалицията няма да се разпадне, но в същото време идват европейските избори и не се знае какви изненади ще поднесе вотът.\n\r\n\"Ситуацията е с отворен край. Всеки участник в ОП е достигнал тавана на детските си мечти. Кой ще направи крачка назад и ще разруши постигнатото\", отбеляза политологът пред .\n\r\nДимитров смята, че докато не се видят резултатите от изборите за Европейски парламент, няма да станем свидетели на драстични промени и изменения на политическата сцена у нас.\n\r\n ", "date": "2018.05.09", "title": "Трус: Не били \"Обединени\", а \"опитомени\" патриоти!"}
{"url": "https://www.dnes.bg/politika/2018/05/09/do-6-meseca-novite-rabotnici-da-se-osiguriavat-v-dobrovolen-fond.375883", "text": "Работодателите, които осигуряват работниците и служителите си в доброволен пенсионен или доброволен професионален пенсионен фонд, ще трябва да започнат да осигуряват по същия начин и новопостъпили работници или служители до шест месеца, след като са ги наели. Това решиха депутатите като приеха на първо четене промени в Кодекса за социално осигуряване, внесени от правителството.\r\nСъщите права ще имат и работниците и служителите, с които е сключен договор за възлагане на управление и контрол.\r\nС поправките в КСО се въвеждат изискванията на евродирективата за минималните изисквания за повишаване на мобилността на работниците между държавите-членки на ЕС чрез подобряване на придобиването и запазването на допълнителни пенсионни права.\r\nСпоред изискванията на директивата са предвидени и промени, насочени към предоставяне на осигурените лица и техните наследници на необходимата информация, която засяга придобиването на пенсионни права и третирането на техните средства.", "date": "2018.05.09", "title": "До 6 месеца новите работници да се осигуряват в доброволен фонд"}
{"url": "https://www.dnes.bg/muzika/2018/05/09/foreigner-sviriat-tazi-vecher-v-sofiia.375884", "text": "Foreigner ще зарадват българските фенове тази вечер в зала \"Арена Армеец\". В програмата са включени Juke Box Hero, Cold As Ice, Waiting For A Girl Like You, Feels Like The First Time, Urgent, Say You Will, както и хит номер едно I Want To Know What Love Is, съобщават организаторите от Moko Solution.\n\r\nНепосредствено преди да влязат в залата, най-верните почитатели ще имат възможност да разгледат и да купят оригинални фен артикули на бандата в специално обособени зони.\n\r\nРокаджиите ще излязат на сцената в 20.30 ч., когато ще започне и концертът. Входовете на \"Арена Армеец\" ще бъдат отворени още в 18.30 ч. Всички, купили билети за секторите на терен, ще могат да влязат в залата през вход ВО, за купилите пропуски за трибуни ще бъде отворен вход В. Паркингът пред \"Арена Армеец\" ще бъде на разположение на присъстващите до изчерпване на местата.\r\n                    \r\n                    \r\nЗрители до 18 години ще се допускат с придружител и декларация в два екземпляра. Пълнолетен придружител е всеки родител, настойник или трето лице, полагащо грижи за детето, притежаващ редовен билет. \n\r\nВсеки придружител на малолетни или непълнолетни под 18-годишна възраст трябва да носи попълнена и подписана декларация в два екземпляра, която може да се изтегли от сайта на Eventim.\n\r\nЗабранено е влизането в залата с храни и напитки, видеокамери и фотоапарати, аудиозаписващи устройства, оръжие, остри и опасни предмети, като ножове, чадъри и т.н., стъклени бутилки, преносимо лазерно оборудване, както и пиротехнически средства. \n\r\nВнасянето на алкохол, опиати и наркотични вещества е забранено. Посетители с неадекватно поведение няма да бъдат допускани и няма да им бъде върната стойността на билета, посочват организаторите, цитирани от БТА.", "date": "2018.05.09", "title": "Foreigner свирят тази вечер в София"}
{"url": "https://www.dnes.bg/eu/2018/05/09/koga-shte-gi-stignem-evropeicite-sled-10-g-obeshta-ni-zaharieva.375891", "text": "Вицепремиерът и министър на външните работи Екатерина Захариева прогнозира, че ако доходите в България продължат да растат с темповете от миналата година, до десетина години те ще достигнат средноевропейските. \n\r\nЗахариева каза това на форум за доходите в страните от Западните Балкани, организиран от КНСБ.\n\r\nТя припомни, че през миналата година ръстът на доходите е над 11,5 на сто, много по-висок от средноевропейския.\n\r\nПо думите на Захариева, ако тези темпове се запазят, перспективата е до десет години да достигнем средноевропейските доходи. \n\r\nВицепремиерът обвърза постигнатото в България с европейската перспектива на Западните Балкани, която по думите й ще доведе до по-високи доходи в региона.\r\n                    \r\n                    \r\n\"Реформите, които се изискват по пътя на членството, не се правят само заради членството и само заради Брюксел, те трябва преди всичко да се правят заради гражданите, те водят до по-високи доходи\", отбеляза Захариева. \n\r\nПо думите й доходите на Балканите все още изостават, тъй като сме демократични държави само от 27 години.\n\r\nВицепремиерът и министър на външните работи пое ангажимент пред синдикалните представители на страните от Западните Балкани, че подкрепата на българското правителство към Западните Балкани няма да приключи с шестте месеца на нашето председателство, а ще е дългосрочен приоритет, като целта е да има на всеки година и половина - две форум на високо ниво като предстоящият на 17 май. \n\r\nСпоред Екатерина Захариева фокусът към Западните Балкани ще бъде най-голямото постижение на българското председателство. Тя заяви, че европейската перспектива, благополучието, сигурността и просперитета на Западните Балкани са дългосрочен приоритет за България. \n\r\nВицепремиерът съобщи новина в аванс, че хърватското правителство е поело ангажимент по време на хърватското председателство да се организира отново форум на високо ниво, което ще е след около година и половина-две.\n\r\n\"Очаква се днешната конференция да приеме декларация към Срещата на върха ЕС - Западни Балкани, която ще бъде връчена на премиера Бойко Борисов. В нея ще се формулират исканията на синдикатите от региона\", заяви лидерът на КНСБ Пламен Димитров. В декларацията основното искане е синдикатите и работниците да участват в преговорния процес.\n\r\nПроблемите на работната среда, на доходите, на осигуряването, на социалната закрила трябва да намерят достойно място, заяви Пламен Димитров. Той посочи, че доходите на Балканите не са много различни. Нетният среден доход към декември миналата година в България след облагане е 450 евро, в Сърбия - 456 евро, в Черна гора - 512 евро, в Босна - 440 евро, в Македония - 387 евро , в Косово 457 евро, в Албания - около 300 евро, единствено в Хърватска и Словения са по-високи около 790-800 евро в Хърватска и доста по-нагоре в Словения, отбеляза Пламен Димитров.\r\nПоследните данни на КНСБ показват, че средната работна заплата на Балканите изостава номинално между 5 и 10 пъти спрямо старите държави-членки и около 1.8-2.2 пъти спрямо новите държави-членки.\n\r\nПо отношение на минималната работна заплата, с най-нисък размер са Албания (180,52 евро)и Македония (239,74 евро). На другият полюс е Хърватия с 462 евро. България е с най-ниската минимална заплата в ЕС - 260,76 евро. За сравнение в Люксембург тя е 1999 евро.\n\r\nЛидерът на КТ \"Подкрепа\" Димитър Манолов заяви, че никой не се заблуждава и няма прекалени очаквания за времевия хоризонт за присъединяването на Западните Балкани към ЕС. По думите му пътят на присъединяването няма да е лек и еднозначен, не трябва и да е самоцел, но трябва да се знае, че е от жизнен интерес за стабилизиране на развитието на региона. Нямаме нужда от нови разделителни линии, а от изграждане на мостове - в прекия, и в преносния смисъл - от изграждането на магистрали до обща борба за повишаване на доходите и за подобряване на положението на младежите, каза синдикалният лидер.", "date": "2018.05.09", "title": " Кога ще ги стигнем европейците? След 10 г., обеща ни Захариева"}
{"url": "https://www.dnes.bg/crime/2018/05/09/otkriha-nevzriven-snariad-v-dvor-na-kyshta-v-haskovsko.375886", "text": "Невзривен снаряд е бил открит в двор на къща в село Изворово, община Харманли, съобщи Областната дирекция на на МВР в Хасково. Сигналът до органите на реда е бил подаден от кмета на селото.\r\nДежурна група полицейски служители са установили на място, че боеприпасът е силно корозирал и с поставен на него взривател.\r\nПериметърът е бил обезопасен с охрана до пристигането на служители на МО, които да обезвредят снаряда.", "date": "2018.05.09", "title": "Откриха невзривен снаряд в двор на къща в Хасковско"}
{"url": "https://www.dnes.bg/sofia/2018/05/09/grafa-v-granit-i-ciment-neustoikite-240-bona-na-den.375881", "text": "Санкциите за евентуално забавяне на ремонта на столичната ул. \"Граф Игнатиев\" ще са огромни.\r\n\"За всеки ден забавяне фирмите ще плащат по 240 000 лева неустойка. С до 1,2 млн. лева пък ще бъдат глобявани за некачествено изпълнение на даден елемент\", каза кметът на София Йорданка Фандъкова.\r\nТя обясни, че освен това 50% от цената ще остане в общината осем години, докато изтече срокът на гаранцията.\r\nКметицата съобщи, че голяма част от настилката на \"Графа\" ще бъде от гранит в съчетание с циментови плочи.\n\n\n\r\nФандъкова коментира и започналите ремонти на улици и булеварди и на други места в София. \r\r\n                    \r\n                    Тя обясни, че средствата, отпуснати за въпросните реконструкции, са повече от всякога – 38 млн. лева. И тази сума обаче нямало да стигне за запълването на всички дупки в града.\r\n\"Кварталната инфраструктура е амортизирана. Успяхме да се справим с базовата - големите улици и булеварди. Едно време, когато те не бяха ремонтирани, не забелязвахме дупките по малките пътни артерии\", коментира Фандъкова пред Нова тв.\r\nТя обясни, че разпределянето на средствата за пътни ремонти е приоритет на всички районни кметове, а програмата по оползотворяването на въпросните 38 млн. лева е за няколко години.\r\nФандъкова съобщи и че е започнало почистването на обществени сгради, чиито фасади са изрисувани с графити. \r\nТя призова гражданите да подават сигнали към инспекторите в общината, ако станат свидетели на подобен акт на вандализъм.", "date": "2018.05.09", "title": "\"Графа\" – в гранит и цимент. Неустойките: 240 бона на ден!"}
{"url": "https://www.dnes.bg/pop/2018/05/09/na-final-sme-equinox-preodolia-pyrvoto-prepiatstvie-na-evroviziia.375857", "text": "\r\nБългария се класира за финала на песенния конкурс \"Евровизия\" на 12 май в Лисабон на състоялия се тази нощ първи полуфинал. \r\nГрупата Equinox в състав Жана Бергендорф, Владимир Михайлов, Георги Симеонов-JJ, Джони Манюел и Трей Кембъл, представи песента \"Bones\" и бе изпратена с аплодисменти от публиката.\r\nБългарската песен бе избрана с гласове от Франция, Германия, Италия, Испания и Обединеното кралство, заедно с домакина - Потругалия, които автоматично се класираха за финала.\r\nДругите девет страни, които преминаха първия полуфинал в португалската столица, са Австрия, Албания, Естония, Израел, Ирландия, Кипър, Литва, Финландия и Чехия.\r\nВторият полуфинал ще се състои на 10 май, а Equinox ще се борят на финала на \"Евровизия на 12 май.", "date": "2018.05.09", "title": "На финал сме! Equinox преодоля първото препятствие на \"Евровизия\""}
{"url": "https://www.dnes.bg/eu/2018/05/09/sled-otteglianeto-na-sasht-es-shte-obsyjda-iran-i-trymp-v-sofiia.375858", "text": "Европейската реакция по бъдещето на Иранската ядрена програма и на търговията със САЩ ще бъдат обсъждани на срещата на върха на ЕС в София идния четвъртък. За това съобщи президентът на Съвета на ЕС Доналд Туск, веднага след като американският президент Доналд Тръмп огласи оттеглянето на САЩ от ядрената сделка с Иран.\n\r\nПо предварителна информация вечерята на евролидерите на 16 май трябваше да акцентира върху развитието на цифровия пазар и иновациите преди да прелее в среща с балканските лидери за европейската перспектива на Западните Балкани на следващия ден.\n\r\nДо момента българските домакини не са коментирали решението на председателя на Съвета, нито решението на американския президент.\r\n                    \r\n                    \r\nТуск заяви, че американската позиция по ядрената сделка, както и новите тарифни мита за вноса на стомана и алуминий \"ще срещнат общ европейски подход\" и че ще бъдат дискутирани в София.\n\r\nТръмп даде на ЕС отсрочка от тарифите до 1 юни, но още през март лидерите одобриха ответни мерки, които засега не са приложени.\n\r\nМеждувременно снощи първият дипломат на ЕС Федерика Могерини изрази съжаление от оттеглянето на САЩ от иранската ядрена сделка, като заяви, че тя е достижение на цялата международна общност и ЕС ще продължи да се придържа към нея.\n\r\n\"Докато Иран спазва ядрените си ангажименти, ЕС ще продължи да е ангажиран с цялостното прилагане на ядрената сделка\", заяви Могерини.\n\r\nТя изключи налагането на ядрени санкции на Техеран от страна на еврочленките, тъй като прекратяването им е част от сделката.\n\r\n\"Особено съм разтревожена от анонса за нови санкции и ще консултирам в близките часове с нашите партньори възможните им последици. ЕС е решен да действа в съответствие със своите интереси за сигурност и да защитава икономическите инвестиции\", каза Могерини от Рим снощи.\n\r\nВ изявлението, с което изтегли САЩ от сделката за прекратяване на иранската ядрена програма, американският президент Доналд Тръм я нарече \"ужасно едностранчива\" и определи Техеран като \"водещ спонсор на тероризма\".\n\r\nЕвропейският съюз обаче настоява претенциите срещу политиката на Иран да се разглеждат отделно от ядрената сделка, която се занимава единствено с производството на обогатен уран и с гаранциите, че Техеран няма да произвежда ядрено оръжие.\n\r\nЗа разлика от Парижкото споразумение за климата САЩ може \"да убие\" ядрената сделка с Иран, посочват наблюдателите. Излизането от споразумението беше предизборно обещание на Тръмп.\n\r\nТехерен прекрати подготовката си за направата на ядрено оръжие, след като през 2015 г. Великобритания, САЩ, Германия, Франция, Китай и Русия, свалиха голяма част от санкциите срещу Иран. Сделката беше подготвяна 12 години и подписана от името на САЩ от президента Барак Обама през 2015-та.\n\r\nФренският президент Еманюел Макрон и германският канцлер Ангела Меркел бяха миналата седмица във Вашингтон, но не успяха да разубедят Тръмп. Белият дом съобщи, че американският президент се е обадил първо в Париж да извести за решението си, преди да го обяви официално.", "date": "2018.05.09", "title": "След оттеглянето на САЩ: ЕС ще обсъжда Иран и Тръмп в София"}
{"url": "https://www.dnes.bg/notifikacii/2018/05/09/trup-na-bylgarka-izpluva-na-krit-versiiata-udavila-se-e.375859", "text": "Труп на българка бе изхвърлен на самотен плаж в град Агио Николау на остров Крит. Александра Бижева е била открита от туристи на безлюдно място и без дрехи.\n\r\nВерсията на гръцката полиция е, че се е ударила и евентуално удавила. Това са казали на близките й, които обаче са поискали втора аутопсия, съобщава \"\".\n\r\nПриятелки на Александра изразиха подозрения в социалната мрежа относно тази версия, тъй като жертвата имала страх от водата. На конкретния ден, когато се е удавила, е имало силен вятър и вълнение на морето. Времето е било студено, Александра не е носила никакви аксесоари за плаж, нито хавлия. Единствената открита нейна вещ е личната й чанта на 50-60 метра далеч от нея.\r\nАлександра е имала приятел грък, с когото през зимата живеят в Янина, а през лятото на остров Крит.\n\r\nВ момента тялото се намира в моргата на болницата в град Ираклео в очакване на повторна аутопсия с надежда да се даде повече яснота. На място от България са пристигнали членове на семейството на Александра.\r\nМеждувременно на остров Крит продължава издирването на 37-годишната Десислава Илиева, която живее в град Ретимно. \r\nЖената е в неизвестност от сряда, а от вчера майката и братът на изчезналата нашенка, които живеят в България, са на острова.", "date": "2018.05.09", "title": "Труп на българка изплува на Крит, версията – удавила се е"}
{"url": "https://www.dnes.bg/zvezdi/2018/05/09/deiv-geyn-na-56-harizmata-na-depeche-mode.375779", "text": "\n\r\nНа днешния 9 май рожден ден празнува едно от най-ярките лица на музикалната ню уейв и алтернатив сцена – Дейвид Геън. Роден през 1962 година в Епинг, Великобритания, той започва професионалната си кариера още през 1980 година.\n\r\nВ света на музиката той добива световна популярност като фронтмен на съществуващата от 1980 синт-поп група Depeche Mode.\n\r\nКогато е на шест месеца баща му напуска дома и оставя семейството си. По-късно майка му се жени за втори път, а малкия Дейв взима фамилията на втория си баща – Геън.\n\r\nМалкият Дейв има трудно детство, като само до 14 годишна възраст три пъти посещава съд за непълнолетни заради кражби и вандалски прояви.\r\n                    \r\n                    \r\nСлед като завършва училище за кратко време сменя почти 20 работни места, като работи от продавач на безалкохолни напитки до строителен работник, преди да започне с музиката.\n\r\nНа 8 октомври 1993 г. в Ню Орлиънс, преди да излезе с групата на бис, Дейв получава сърдечен удар. Докато зад сцената парамедиците се борят за живота му, групата е принудена да излезе на бис без своя фронтмен.\n\r\nНа няколко пъти е на прага на смърта – след съредечен удар, злоупотреба с наркотици и опит за самоубийство. Заради фактът, че оцелява и има \"няколко живота\", шеговито му лепват прякора Котката.\n\r\nОсвен с Depeche Mode, Дейв е и успешен солов музикант, като има издадени 2 албума.\n\r\nМузикантът има 3 брака зад гърба си.\n\r\nПризнава, че в миналото е бил пристрастен към наркотиците. Едва и не губи живота си след злоупотреба през май 1996 година.\r\n", "date": "2018.05.09", "title": "Дейв Геън на 56: Харизмата на Depeche Mode "}
{"url": "https://www.dnes.bg/obrazovanie/2018/05/09/pri-koi-profesii-shte-ima-ryst-na-dohodi-sled-20-g.375860", "text": "Няма как да знаем от какви специалисти ще имаме нужда след 20 години, но тогава обаче ще се говори за остър недостиг в определени области. Всеки ученик обаче ще трябва да има езикови и математически умения, както и такива в природните науки. Именно в тези професии, свързани със задълбоченото изучаване на математика и природни науки, ще има най-голям ръст на доходи, заяви министърът на образованието Красимир Вълчев.\r\nНай-голям недостиг у нас има на инженери (29%), а най-голям излишък - на  служители в администрацията (23%). В повече са ни и финансистите (20%),  и изненадващо - операторите в колцентрове (9%). При дефицитните кадри  пък са още ИТ-специалистите (11%) но и търговците и експертите  \"обслужване на клиенти\" - съответно 14 и 15%.\r\n                    \r\n                    \r\nДържавата е изразходвала 25 063 690 000 лв. за образованието на българи, които след това са избрали да работят извън границите на страната. Така България няма как да възвърне инвестицията в тях, плащайки данъци. Разходите за обучение на един учащ възлизат на 38 082 лв., като 26 472 от тях са за първите 12 години, а останалите 11 610лв. за висшето образование. Това сочат данни, които бяха показани по време на форума \"Бизнес и висше образование\", цитирани от \"Монитор\".\n\r\nКрасимир Вълчев посочи, че външната миграция е най-големият проблем, но човешкия капитал не се състои само 40-те хиляди, които държавата губи, финансирайки образовани кадри, тъй като загубата на тези кадри влияе на цялостното състояние на обществото.\n\r\nТой обясни, че 63% са хората, които навлизат в работната среда спрямо тези, които я напускат и затова образователната система трябва да фокусира върху три неща. Да намали до минимум броят на децата, които са отпаднали преждевременно от училище. Второто е свързано с това да се настрои профилната структура спрямо потребностите на пазара. Както и знанията, уменията и компетентностите да бъдат релевантни на обществото и пазара на труда.\n\r\nВълчев даде за пример, че след профилното преструктуриране с приемането на новия ЗПУО през 2016г., спрямо предходната 2015 г. се наблюдава спад в приема в направления, в които има излишък от специалисти. Приемът в държавните ВУЗ в икономическите специалности е намалял с 51%, в администрацията и управлението с 61%, в психологията с 36%, в правото в 28%. Това обаче е довело до прилив към тях в частните университети, в които държавата няма роля.\n\r\nМинистърът обясни, че е важно ВУЗ да имат добри отношения с бизнеса, като повече повече студенти бъдат ангажирани от компаниите на по-ранен етап, а не само да обучават кадри в направления с бъдещ недостиг.\r\n ", "date": "2018.05.09", "title": "При кои професии ще има ръст на доходи след 20 г.? "}
{"url": "https://www.dnes.bg/obshtestvo/2018/05/09/spasiteli-ot-kitai-se-vkliuchiha-v-izdirvaneto-na-boian-petrov.375863", "text": "Днес продължава издирването на изчезналия в Хималаите роден алпинист Боян Петров. В 6:30 сутринта местно време са тръгнали нагоре трима шерпи със спасители от Китай и са стигнали почти до лагер 1. Днес, ако времето позволява, те трябва да достигнат до лагер 2, заяви пред БНТ Деян Петков, близък на Боян.\n\n\n\nСпасителният екип може да нощува и в лагер 1 и в лагер 2, но те трябва да преценят и възможността за връщане. Изпратеният хеликоптер трябва да бъде от Непал, защото в Китай няма такъв, който да може да лети на тази височина, каза още той.\n\r\nВъв втори лагер може да оцелее много дълго време според нас. В трети лагер дори да не е добре запасен с храна, вероятно има продукти от стари експедиции, които да са замръзнали. Ако е в някакъв лагер, е възможно да е оцелял. Ако не е в лагер, може да си е направил заслон някъде, надява се Петков.\r\n                    \r\n                    \r\nАкцията по издирването във вторник приключи без резултат. Шестимата спасители, които търсиха българина, не го намериха в първия лагер под върха. Те трябваше да пренощуват там и да продължат към лагер 2. Това обаче се оказа невъзможно заради изключително лошото време.\n\r\nБоян Петров изчезна по време на експедиция по изкачването на 8-хилядника Шиша пангма, като няма връзка с него от 3 май.", "date": "2018.05.09", "title": "Спасители от Китай се включиха в издирването на Боян Петров"}
{"url": "https://www.dnes.bg/zvezdi/2018/05/09/nikoleta-v-erotichen-rejim-i-v-supermarketa.375862", "text": "Николета Лозанова превключи на еротичен пролетен режим извън дома. Плеймейтката нагорещи социалните мрежи с кадър в кипърски супермаркет, като вместо да се съсредоточи върху покупките, тя е заделила време да се щракне разголена.\r\nЗа разлика от обичайните кадри, в които набляга на напращелия си силикон, този път тя е заложила на изгледа си отзад.\r\nПлеймейтката е облечена в къса черна рокличка, която умишлено или не се е надигнала буквално до кръста от раницата на гърба ѝ и не е оставила нищо на мъжката фантазия.\r\nНиколета е решила да влезе в модния бизнес с линия бански, а в края на тази седмица с гаджето си Николай Михайлов ще открият и собствена чалготека в Студентски град.", "date": "2018.05.09", "title": "Николета в еротичен режим и в супермаркета"}
{"url": "https://www.dnes.bg/stranata/2018/05/09/zaplatata-na-ovchar-do-1500-lv-shte-vnasiame-ot-vietnam.375861", "text": "Скоро по родните пасбища може да се натъкнем на екзотични и \"вносни\" овчари заради недостиг на работна ръка. На България ще и се наложи да ги ангажира от далечни и екзотични държави, сред които бившите съветски републики и Виетнам, съобщи Симеон Караколев, съпредседател на Националната овцевъдна и козевъдна асоциация (НОКА), цитиран от \"Монитор\".\n\r\nУ нас желаещи да се занимават с пастирство няма, въпреки че заплатите които фермерите дават на работещите в този бранш са между 1000 – 1500 лв. Към момента у нас има около 1000 души дефицит за овчари, въпреки сериозно намалелия брой на овцете, които по данни на асоциацията са около 1 милион. \n\r\nСпоред Караколев през следващите 10 години днешното полуномадско овцевъдство ще премине изцяло към оборно отглеждане на животните.\r\n                    \r\n                    \r\nДни преди откриването на традиционния Седми национален събор на овцевъдите, ръководителите на бранщовата асоциация алармира за сериозинте проблеми, пред които са поставени. Един от тези проблеми е свързан с изпозването на растителни мазнини в продукти, обявявани от преработвателите за истински млечни такива. Това води до огромно заблуждение сред потребителите и създава здравни проблеми. А наред с това създава и лош имидж на България пред света. \n\r\nСимеон Караколев даде пример, че за САЩ България изнася овче сирене за 2,90 долара килото. \n\r\n\"Сами можете да си направите изводите колко е овче и колко е сирене този продукт и какъв имидж си създаваме пред Америка\", възмущава се Караколев. \n\r\nДругият сериозен проблем е с вноса на агнета от други европейски страни, основно Румъния, представени у нас като родно българско производство. Този внос е предпочитан заради евтината цена от 4,30-4,50 лв. за килограм. \n\r\n\"Механизмът е следният. Агнетата се внасят живи, у нас те се колят и така трупното месо вече е с българска марка за произход. Трябва да вземем пример от съседна Гърция, където на месото се слагат две марки: едната за европейския му произход, а втората, която доказва, че то е родно производство\", обясни съпредседателят на НОКА Янка Попова. По данни на асоциацията само за Великден сме изяли около 30 хил. румънски анета, маскирани като български. \n\r\nСпоред ръководителите на НОКА изходът от създалата се предкатастрофална ситуация е вземането на мерки от страна на Министреството на земеделието за поощряване на родното овце и козевъдство и за развързване на ръцете на дребните животновъди, на които да се даде възможност да могат да произвеждат готова продукция, която сами да продават. А не както сега да са тотално зависими от изкупвачите. \n\r\nПроблемите пред браншовия сектор ще бъдат в основата и на тазгодишния Национален събор на овцевъдите, които ще се проведе от 11 до 13 май край Петропавловския манастир до град Лясковец. В него ще се включат представители на 17 държави от Европа.", "date": "2018.05.09", "title": "Заплатата на овчар до 1500 лв., ще внасяме от Виетнам!"}
{"url": "https://www.dnes.bg/kino/2018/05/09/martin-skorseze-i-keit-blanshet-otkriha-festivala-v-kan.375866", "text": "\n Американският кинорежисьор Мартин Скорсезе и австралийската актриса Кейт Бланшет, която е тазгодишният председател на журито, откриха 71-ия кинофестивал в Кан, предаде Франс прес.\r\nТова е първото издание на форума след избухването на скандала с американския продуцент Харви Уайнстийн.\r\n\"Споделяме страст към киното, всички сме тук, за да честваме седмото изкуство\", обяви режисьорът на \"Шофьор на такси\", който заедно с Кейт Бланшет откри снощи официално 12-дневния фестивал на киното, предаде БТА.\r\nДнес Скорсезе ще получи наградата \"Златна карета\" за цялостно творчество. Тази награда се връчва в началото на паралелната секция на фестивала \"Петнайсетдневка на режисьорите\". Сред другите членове на журито са френската актриса Леа Сейду, американската актриса Кристен Стюарт, американската режисьорка Ава Дюверне, френският режисьор Робер Гедигян, канадският режисьор Дени Вилньов и руският режисьор Андрей Звягинцев.\r\r\n                    \r\n                    \"Златната палма\" на Фестивала в Кан ще бъде връчена на 19 май. За нея се състезават 21 филма.\r\nКампанията #Аз също няма да има \"директно влияние\" върху това кой ще спечели 71-ия филмов фестивал в Кан, заяви председателката на журито в основната конкурсна програма Кейт Бланшет, цитирана от Ройтерс.\r\nТова изказване актрисата направи на пресконференцията на доминираното от жени жури. От 21 филма, оспорващи си наградата \"Златна палма\", само 3 са режисирани от жени. Толкова бяха те и на миналогодишния фестивал, преди избухването на скандала за сексуалните посегателства срещу актриси в Холивуд, дало началото на движението #Аз също.\r\nЗапитана дали се тревожи от това, че филмите, режисирани от жени, са само три, Бланшет отвърна: \"Преди години бяха само два\".\r\nЗа влиянието на движението #Аз също върху решенията на журито актрисата каза:\r\n\"Дали (Аз също) ще окаже влияние върху филмите в състезанието тази година, след шест или девет месеца? Не особено. В конкурсната програма има няколко жени, но те не са там заради пола си, те са там заради качеството на своята работа\".\r\nПредседателката на журито добави още: \"Дали ми се иска да видя повече жени в конкурсната програма? Несъмнено. Дали очаквам и се надявам това да се случи скоро? Надявам се\".\r\nТази пресконференция ще бъде последна до края на прожекциите за журито, съставено от пет жени и четирима мъже. Те започват днес с испаноезичния филм \"Всички знаят\" на иранския режисьор Асгар Фархади, с участието на Пенелопе Крус и Хавиер Бардем.\r\nДругият ирански режисьор, който участва в надпреварата за \"Златна палма\" - Джафар Панахи, няма да може да присъства на фестивала, тъй като има забрана да снима филми от правителството на Иран.\r\nРуският режисьор Кирил Серебренников също ще отсъства, понеже е под домашен арест в Русия по обвинения, които поддръжниците му обявяват за политически мотивирани.\r\nКейт Бланшет определи случващото се с двамата като \"ужасно положение\". Запитана дали задържането на двамата режисьори ще промени начина, по който филмите им ще бъдат оценявани, заяви: \"Това не е политически филмов фестивал\". Тя подчерта, че филмите ще бъдат оценявани единствено по своите художествени заслуги.\r\n\"Това не е Нобелова награда за мир, а \"Златна палма\", напомни актрисата. Филмовият фестивал в Кан ще продължи до 19 май.", "date": "2018.05.09", "title": "Мартин Скорсезе и Кейт Бланшет откриха фестивала в Кан"}
{"url": "https://www.dnes.bg/akoshtete-vqrvaite/2018/05/09/24-gradusa-nedelia-idealno-vreme-za-cheverme-v-berlin.375831", "text": "\r\nНа доста неочаквана гледка се натъкнали полицаи от Берлин в неделя в парка Фридрихсхайн. А именно - близо 150 души си организирали своеобразен чеверме фест в парка.\r\nЯвно гледката на опънатите чевермета е впечатлила служителите на реда, които дори са публикували снимки в официалната страница на берлинската полиция, че се възхищават на грила.\r\n\"24 градуса, слънце, идеалното време за грил. И докато човек си седи в дежурната кола чува съобщение: Идете, моля, в парка \"Фридрихсхайн\", там много хора разтоварват от колите си одрани овце\", пишат блюстителите на реда в германската столица.\r\r\n                    \r\n                    Но ако съобщението се е сторило странно на екипа, гледката явно ги е изненадала още повече.\r\nНа поляната за грил в парка около 150 възрастни и деца се разхождат кротко около... тлеещи въглени, оставени направо върху земята.\r\n\"А там овце! 12 на брой! Всички нанизани на шиш над тлеещия огън, направо под слънцето. И шишовете - задвижвани от... акумулаторите на колите\", дивят се берлинските полицаи на тази инженерна мисъл.\r\nЕстествено, никой не искал да поеме отговорност. Едва когато пожарната дошла на място някои се размърдали да обяснят - така правели от 10 години насам, така празнували и Великден.\r\nПолицаите изгасили огньовете, а полицаите събрали личните данни на присъстващите.\r\nВсе пак полицаите отбелязват, че \"грилуващите\" съдействали, свалили месото от огъня и даже ги информирали откъде са си закупили овцете.\r\n\"Някои бяха изядени на място, а други - натоварени в колите\", пишат полицаите.\r\nНо ако си мислите, че те са възмутени от печенето на месо в общинския парк - жестоко се лъжете! Не, не това възмущава стриктните германци. Всъщност, напълно е разрешено в парка да се прави барбекю, но за това има точно определени места. Проблемът бил... откритият огън.\r\nА, естествено, снимките предизвикват много коментари. Като в може би най-оригиналният от тях един човек пита да не би липсващата около огъня трева да е станала на... салата?", "date": "2018.05.09", "title": "24 градуса, неделя... Идеално време за чеверме в... Берлин!"}
{"url": "https://www.dnes.bg/video-prognoza/2018/05/09/lek-spad-v-temperaturite-i-dyjd-tipichno-za-mai.375865", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Над по-голямата част от страна облачността ще бъде разкъсана, като предимно ще бъде облачно. Ще вали в Източна и Североизточна България. Днес плажуването по Черноморието не е за препоръчване.\r\nТова е прогнозата на синоптика на Bulgaria ON AIR Симеон Матев, според която максималните температури за днес ще бъдат до 28 градуса.\r\nВ студиото на \"България сутрин\" той отбеляза, че сутринта в Западна, Югозападна и Северозападна България ще бъде студена, но към обяд ще се затопли.\r\n\"Очакват ни валежи през следващите дни, но няма да бъдат прекалено силни или продължителни. От утре се очакват повече облаци и падане на температурите. Петък валежите продължават, но по-слабо. Атмосферата над Балканите през уикенда ще се нормализира, като в неделя шансовете за дъжд са минимални\", посочи още климатологът.\r\n ", "date": "2018.05.09", "title": "Лек спад в температурите и дъжд: Типично за май"}
{"url": "https://www.dnes.bg/rusia/2018/05/09/rusiia-e-dylboko-razocharovana-ot-trymp.375864", "text": "Русия е дълбоко разочарована от решението на президента Доналд Тръмп да изтегли САЩ от иранското ядрено споразумение, заяви руското външно министерство, според което това решение е грубо погазване на международното право, предаде Франс прес.\n\r\n\"Дълбоко сме разочаровани от решението на американския президент за едностранно оттегляне от споразумението и възстановяване на американските санкции срещу Иран. Изключително сме обезпокоени, че САЩ за пореден път действат против становището на повечето държави и грубо погазват нормите на международното право\", се казва в изявлението.\n\nСпоред Москва това решение на Тръмп \"е поредното доказателство, че Вашингтон е неспособен да води преговори, а американските критики към законната ядрена дейност на Иран служат само за уреждане на политически сметки\" с Техеран.\r\n                    \r\n                    \r\n\"Няма и не може да има никаква причина да се подкопае споразумението, което е доказало ефикасността си. Иран стриктно спазва задълженията си и това редовно се потвърждава от Международната агенция за атомна енергия, а САЩ уронват международното доверие в тази организация\", заявява руското дипломатическо ведомство, цитирано от Ройтерс.\n\r\nМинистерството добавя, че Русия има готовност за по-нататъшно взаимодействие с другите страни по иранското ядрено споразумение (Китай, Франция, Великобритания и Германия) и че ще продължи активно да развива двустранното сътрудничество и политическия диалог с Иран, отбелязва ТАСС.\n\r\nИранският президент Хасан Рохани заяви, че иска да обсъди с европейците, китайците и руснаците, за да реши дали Иран има интерес да остане страна по иранското ядрено споразумение след изявлението на САЩ, че се оттеглят от него, предаде Франс прес.\n\r\nРохани същевременно заплаши, че ако тези преговори не дадат резултат, страната му е готова да възобнови неограниченото промишлено обогатяване на уран.\n\r\n\"От този момент споразумението е между Иран и пет страни\", заяви Рохани по иранската държавна телевизия, имайки предвид Китай, Русия, Франция, Великобритания и Германия.\n\r\n\"Ще изчакаме да видим какво ще направят тези пет големи страни. Наредих на външното министерство в следващите няколко седмици да води преговори с европейските страни и другите две големи страни, Китай и Русия. Ако тези преговори гарантират интересите на иранския народ, ядреното споразумение ще се запази и ще можем да действаме в интерес на мира и сигурността на региона и света\", каза Рохани, който обвини Тръмп, че води психологическа война срещу Иран.\n\r\n\"Наредих на иранската Организация за атомна енергия да вземе необходимите мерки да възобновим, ако се наложи, неограниченото промишлено обогатяване на уран\", добави иранският президент.\n\r\n\"Ще проявим търпение в продължение на няколко седмици, докато текат консултациите и ако интересите ни не бъдат гарантирани, пътят пред нас ще е ясен\", заяви Рохани, цитиран от ТАСС.\n\r\nРохани добави, че Иран са страна, която спазва задълженията си, а САЩ са страна, която никога не ги спазва след решението на САЩ да се оттеглят от споразумението и да върнат санкциите си срещу Техеран.\n\r\nСъгласно сключеното през 2015 г. ядрено споразумение Иран се ангажира в продължение на 15 години да не обогатява уран до повече от 3,67 процента за гориво за ядрени централи и да не притежава повече от 300 кг уран, припомня БТА. ", "date": "2018.05.09", "title": "Русия е \"дълбоко разочарована\" от Тръмп"}
{"url": "https://www.dnes.bg/televizia/2018/05/09/spodelena-hrabrost-v-anzak-v-liceto-na-voinata.375775", "text": "Споделената воля и храброст на Австралия и Нова Зеландия може да видим във филма \"Анзак: в лицето на войната\".\r\nБиографичната военна продукция ще ни върне в годините преди Първата световна война, когато Австралия и Нова Зеландия все още търсят своята национална идентичност,  опирайки се на политическата подкрепа на тяхната държава-майка – Великобритания.\r\nКогато Великобритания започва война срещу Близкия Изток през 1914 година, Австралия изпраща военни трупи в Египет. На 25 април 1915 на трупите \"Анзак\" е наредено да акустират по брега на Галиполи, но поради навигационна грешка турците си спечелват стратегическо предимство и конфликтът завършва трагично за нападателите.\r\r\n                    \r\n                    В рамките на три години Австралия губи почти 9000 човека, а в Нова Зеландия броят на загиналите е двоен... Затова всяка година, на 25 април, се чества героизмът на трупите \"Анзак\".\r\nНаучете повече за храбростта и волята на трупите \"Анзак\" във филма \"Анзак: в лицето на войната\" – на 9 май в 9.30 часа по телевизия . \n\r\n ", "date": "2018.05.09", "title": "Споделена храброст в \"Анзак: в лицето на войната\""}
{"url": "https://www.dnes.bg/index/2018/05/09/receptata-dnes-domashni-bonboni-s-shokolad-malini-i-koniak.375761", "text": " :\r\n2 пакетчета крема сирене\r\n2 с. л. заквасена сметана\r\n2 с.л. или повече на вкус пудра захар\r\n1-2 с.л. коняк\r\nмалини/ягоди\r\nтечен шоколад\r\n \r\n:\r\n \r\nВ купа сложете крема сиренето и го разбийте добре заедно със заквасената сметана. Прибавете пудрата захар и отново разбийте, а накрая сложете коняка.  \r\n \r\nНамажете формичките за лед с течен шоколад. Сложете ги във фризера за 10 минути, за да стегне малко шоколадът. След това във всяка формичка сложете по малко от сместа с крема сиренето, в средата по една малинка или парче ягода и покрийте добре с течен шоколад.\r\n \r\nПоставете напълнените формички във фризера за 3-4 или повече часа. След това може да се насладите на вкуса на тези невероятни бонбони.\r\n\r\n", "date": "2018.05.09", "title": "Рецептата Dnes: Домашни бонбони с шоколад, малини и коняк "}
{"url": "https://www.dnes.bg/televizia/2018/05/09/v-kiliia-v-edno-frensko-selo.375767", "text": "В пети епизод на шести сезон на сериала \"Едно френско село\" Хайнрих и Ортенс са заловени от американците и разделени един от друг. В килията Ортенс открива Жанин, сама и изплашена до смърт.\r\nПоложението на гарата във Вилньов е обтегнато: няма влак за Велфор, а немският командир нарежда групата от евреи, която трябва да бъде транспортирана към Германия, да бъде екзекутирана.\r\nГледайте \"Едно френско село\" всеки делник от 20:30 часа по телевизия ", "date": "2018.05.09", "title": "В килия в \"Едно френско село\""}
{"url": "https://www.dnes.bg/obshtestvo/2018/05/09/teodora-se-pribra-systoianieto-i-stabilno.375871", "text": "Болната Теодора се прибра в България след полет от Бразилия до Истанбул, откъдето бе  незабавно транспортирана с линейка до страната ни.\n\n\n\r\nГенералният ни консул в Истанбул Ангел Ангелов благодари пред Нова тв за съдействието на турските власти.\r\nСъпругът й написа във Facebook, че 27 часа след началото на \"пътешествието\" им те са вече у дома и Теодора е приета в Спешно отделение на болница \"Токуда\". \r\nСпоред лекарския екип, който пътува с нея, състоянието й е стабилно.\r\n32-годишната жена има рак на гърдата. Тя заминава със съпруга си Александър за Бразилия за лечение при медиум, но състоянието ѝ внезапно се влошава.\r\nИсторията на Теодора, която  първа разказа, трогна много българи и за два дни бяха събрани средства за транспортирането на младата жена със самолет до южната ни съседка.", "date": "2018.05.09", "title": "Теодора се прибра. Състоянието й – стабилно!"}
{"url": "https://www.dnes.bg/politika/2018/05/09/sled-bylgarski-natisk-helikopter-shte-izdirva-boian-petrov.375892", "text": "Хеликоптер ще издирва алпиниста Боян Петров, когато времето позволи. Такъв обаче е намерен не вчера, а едва преди 15 минути след многобройни позвънявания и натиск. Това съобщи външният министър Екатерина Захариева пред министрите в началото на заседанието на правителството.\n\r\nПреди това премиерът Бойко Борисов информира, че за издирването на българина се полагат всички възможни усилия.\n\r\n\"В пълна комуникация сме с близките му и с властите в Непал, в Китай\", каза премиерът.\n\n\n\n\r\nБорисов съобщи още, че е повикал китайския посланик, за да се осигури трасе за хеликоптера, когато времето позволи.\n\r\n\"Каквото имаме като възможност, като контакти, връзки - официални и приятелски с ръководството на Китай, всичко сме заложили. Дай Боже да го намерим жив и здрав. Непрекъснато натискаме, просто това е една изключително тежка планина\", коментира премиерът.\r\n                    \r\n                    \r\nЗахариева съобщи още, че шест професионални спасители стоят горе в планината вече 12 часа, за да може да тръгнат към Лагер 2, когато времето позволи.\r\nПо думите й, екипът спасители, който търси Боян Петров в Хималаите, вече се изкачва,  поради силния вятър обаче това става бавно. Тя уточни, че хеликоптерът,  който е намерен, може да достигне максимална височина 6100 метра и  продължава търсенето на друга техника.\r\nКитайският посланик  Джан Хайджоу каза, че страната му разбира притесненията на  обществеността и правителството във връзка с изчезналия планинар.\r\n\"Още  от първия момент, когато получихме информацията за неговото изчезване и  молбата за подкрепа, ние изпратихме наши спасители, които да  подпомогнат издирването, каза дипломатът и допълни, че усилията са били  свързани и с намирането на подходяща техника\".\r\nИздирвателните дейности продължават и не са спирали, стана ясно още от думите на посланика и на Екатерина Захариева.\r\nПо случая с онкоболната Теодора Маджарова премиерът пък съобщи, че е направено всичко, за да се прибере тя у дома. Теодора пътува късно снощи с линейка от Истанбул до София и вече е настанена в болница в столицата.\n\r\n\"Много трудно беше, но е факт и дай Боже вече да се лекува така, както медицината казва\", коментира Борисов.", "date": "2018.05.09", "title": "След български натиск: Хеликоптер ще издирва Боян Петров"}
{"url": "https://www.dnes.bg/obshtestvo/2018/05/09/proruska-propaganda-ili-poslanie-za-mir.375885", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Концертът на Роджър Уотърс в София преди дни беше с най-модерната техника, която предостави на зрителите изключително шоу. Изпълненията на легендата обаче не са толкова коментирани, колкото изказванията му след края на концерта, които от мнозина бяха обявени за проруска пропаганда.\n\r\n\"За мен това е пропаганда за мир\", категоричен беше депутатът от БСП Александър Симов в студиото на \"България сутрин\".\n\r\nСпоред него музикалната легенда просто продължава да бъде себе си, защото Уотърс е посветил живота си да спира войните.\n\r\nПолитологът Христо Панчугов пък сподели, че Роджър Уотърс не си дава сметка как думите му могат да бъдат потребени.\r\n                    \r\n                    \r\n\"Той борави с четири изречения, казани на концерт. Тези изречения трябва да бъдат изключително добре премислени, за да предадат правилното послание, което той иска, или не трябва да бъдат казвани\", категоричен беше Панчугов пред .", "date": "2018.05.09", "title": "Проруска пропаганда или послание за мир?"}
{"url": "https://www.dnes.bg/muzika/2018/05/09/koncert-i-prognoza-za-vremeto-ludostta-na-vivaldi.375894", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМястото, на което ще чуете най-добрата комбинация от действащи български музиканти в един концерт, е столичната зала \"България\" на 12 май, където те ще изпълнят \"Лудостта на Вивалди\".\n\r\nПредвидена е и закачка с публиката – метеорологична прогноза за времето, направена от климатолога доц. Георги Рачев, която ще определи и финала на концерта.\n\r\n\"Новостите са много и може да го патентоваме. Ще направим връзка между музика на 300 години и времето днес. Музикантите въвлечени в тази авантюра са около 20, но са достатъчно добри като за 60\", разказа Пламен Джуров от Софийски солисти в \"България сутрин\".\r\n                    \r\n                    \r\n\"Италия и България си приличат страшно много по климат. На финала на концерта има 20% шанс да чуем гръмотевица, но иначе през деня времето ще бъде слънчево\", добави доц. Рачев.\n\r\nПред  Иван Пенчев от \"Кварто Квартет\" отбеляза, че Вивалди използва всички елементи на природата, но вероятно няма да чуем зима в предстоящия концерт, тъй като тя е далеч.", "date": "2018.05.09", "title": "Концерт и прогноза за времето – \"Лудостта на Вивалди\""}
{"url": "https://www.dnes.bg/politika/2018/05/09/razbirate-ot-mercedes-i-vlastta-ima-nujda-ot-vas.375887", "text": "Парламентът си търси фирма, която да осигурява поддръжката, текущите и аварийни ремонти на част от автопарка му. За целта е пусната общeствeна поръчка на сайта на НС.\r\nКойто я спечели, ще получи 100 000 лв. без ДДС за 24 месеца и ще трябва да се грижи за 34 \"Мерцедес\"-а.\r\nЗа последно парламентът си купи нови коли през 2014 г. Тогава бяха сменени над 50 автомобила, защото много от тях били твърде остарели.\r\nДепутатският паркинг беше обновен и предходната година с 30 чисто нови коли.", "date": "2018.05.09", "title": "Разбирате от \"Мерцедес\"-и? Властта има нужда от вас! "}
{"url": "https://www.dnes.bg/usa/2018/05/09/pompeo-otnovo-v-phenian-sasht-shte-rabotiat-za-mir.375893", "text": "САЩ са решени да работят със Северна Корея за постигането на мир на Корейския полуостров, заяви пред севернокорейски представители в Пхенян американският държавен секретар Майк Помпео, цитиран от Ройтерс.\n\r\n\"Имам високи очаквания, че САЩ ще играят много голяма роля в постигането на мир на Корейския полуостров\", заяви Ким Йон Чхол, бивш началник на разузнаването, който отговаря за междукорейските отношения.\n\n\r\nСАЩ са \"също толкова решени да работят с вас, за да постигнат точно това\", заяви в отговор Помпео. \"Бяхме противници в продължение на десетилетия. Сега се надяваме, че можем да работим заедно, за да решим този конфликт, да премахнем заплахите към света и да направим така, че вашата страна да има всички възможности, които вашият народ е заслужил\", добави държавният секретар на САЩ по време на обяд със севернокорейския представител.\r\n                    \r\n                    \r\nСлужител на южнокорейското президентство заяви, че се очаква Помпео да се върне от Северна Корея с трима задържани американски граждани, както и с подробности за предстоящата среща на върха със севернокорейския лидер Ким Чен Ун, включително точната дата, пише БТА. \n\r\nВ средата на април Майк Помпео, който тогава беше номиниран, но все още не беше встъпил в длъжност като държавен секретар, се е срещнал със севернокорейския лидер Ким Чен Ун, което беше потвърдено и от президента Доналд Тръмп.\r\nРусия разбира колко сериозни са новите заплахи в света, зад които прозират старите черти на нетърпимост и претенции за изключителност, и е готова за диалог по въпросите на сигурността, заяви също така Путин, цитиран от ТАСС.\n\r\n\"Ние помним трагедиите на двете световни войни, уроците на историята и те не ни позволяват да ослепеем. Зад новите заплахи прозират все същите уродливи черти - егоизмът и нетърпимостта, агресивният национализъм и претенциите за изключителност. Ние разбираме колко сериозни са тези заплахи\", каза Путин.\n\r\nТой посочи, че е важно всички страни, цялото човечество да осъзнае, че мирът е много крехък и неговата стабилност укрепва общият ни стремеж да се чуваме, да си доверяваме и да се уважаваме, заяви руският лидер. ", "date": "2018.05.09", "title": "Помпео отново в Пхенян, САЩ ще работят за мир"}
{"url": "https://www.dnes.bg/politika/2018/05/09/patriotite-sys-speshni-popravki-za-veroizpovedaniiata.375897", "text": "Депутати от Обедините патриоти спешно внесоха свой поправки в Закона за вероизповеданията, след като такива предложиха ГЕРБ, БСП и ДПС заедно.\n\r\nЦелта на патриотите е двата законопроекта да се обсъждат заедно и така и техните поправки, които въвеждат доста по-сериозни ограничения за религиите, да бъдат обсъдени.\n\n\r\n\"Целта ни е да се изгради една преграда от държавата пред чужди страни и вероизповеданияа, така че те да не могат да влияят на вътрешната ни сигурност\", обясни Искрен Веселинов.\n\r\nПо думите му основата насоченост на поправките в закона е да преодолее потенциалните възможности от радикализация и политизация на религиите.\r\n                    \r\n                    \r\nВъпреки че от ОП са готови да застанат зад внесените вече промени от трите най-големи политически сили в НС, настояват да се разшири обхвата на предложените текстове.\n\r\nОт ГЕРБ, БСП и ДПС предлагат право на държавна субсидия да имат само православното и мюсюлманското вероизповедание, а религиозните общности да не получават чуждестранни дарения. За заплати\n\r\nСпоред Веселинов обаче не трябва да се допуска финансиране не само за заплати на свещеници и имами, ами и за строителство на храмове, чрез фондации.\n\r\nОсвен това ръководствата на вероизповеданията у нас трябва да не допускат проповядване на радикална идеология, както и да не поддържат контакти със задгранични радикали религии, искат от ОП.\n\r\n ", "date": "2018.05.09", "title": "Патриотите със спешни поправки за вероизповеданията"}
{"url": "https://www.dnes.bg/sofia/2018/05/09/s-lenin-i-ruskoto-zname-napred-bezsmyrtniiat-polk-snove-iz-sofiia.375901", "text": "\n\r\nВ Деня на Европа или Деня на Победата за поредна година множество българи, носещи снимки на свои загинали роднини във Втората световна война, мина през София.\r\n\"Безсмъртния полк\" тръгна от паметника на Незнайния войн и завърши с поднасяне на цветя и венци пред паметника на Съветската армия.\n\r\nОсвен снимки на своите близки, загубили живота си във войната, в шествието можеше да се видят и плакати на Ленин, руски флагове. Начело пък беше лидерът на БСП - Корнелия Нинова.\r\nПосланикът на Руската федерация у нас Анатолий Макаров и дипломати от руското посолство положиха венци и участваха в тържествените церемонии пред паметника на Съветската армия.\r\nБезсмъртния полк днес ще премине и през още градове, а посланик Макаров се отправи към Пловдив.", "date": "2018.05.09", "title": "С Ленин и руското знаме напред: Безсмъртният полк снове из София"}
{"url": "https://www.dnes.bg/rusia/2018/05/09/zrelishtno-rusiia-praznuva-triumfalnata-si-pobeda-nad-nacizma.375890", "text": " \r\nНа Червения площад в Москва се състоя тържествен военен парад по  повод 73-атата годишнина от победата във Втората световна война. В него  участваха над 13 000 души, 159 единици въоръжение и 75 самолета и  хеликоптера. \n\r\nВ механизираната колона преминаха различни образци военна техника, сред  които   танкове \"Армата\", машини на пехотата \"Курганец\",  бронетранспортери \"Бумеранг\", гаубици \"Коалиция-СВ\", бойна машина  \"Терминатор\", роботи \"Уран\", безпилотни самолети \"Катран\" и \"Корсар\".\n\r\r\n                    \r\n                    Парадът приключи с авиацията, включително два руски изтребители от  пето поколение Су-57, изтребители МиГ-29СМТ и най-новите авиационни  комплекси \"Кинжал\" - МиГ-31К със свръхзвукови ракети.  \n\r\nВ речта си руският президент Владимир Путин заяви, че благодарение на  съветските войски нацизмът беше сломен, беше сложен край на неговите  зверства, безчинства и варварство. Разгромът на нацизма беше грандиозна,  триумфална победа, каза Путин. Той отбеляза, че в момента се правят  опити за омаловажаване на подвига на съветския народ. „Ние няма да  позволим това да бъде направено, никога“, заяви руският президент.\r\nРусия разбира колко сериозни са новите заплахи в света, зад които  прозират старите черти на нетърпимост и претенции за изключителност, и е  готова за диалог по въпросите на сигурността, заяви също така Путин,  цитиран от ТАСС.\n\r\n\"Ние помним трагедиите на двете световни войни, уроците на историята и  те не ни позволяват да ослепеем. Зад новите заплахи прозират все същите  уродливи черти - егоизмът и нетърпимостта, агресивният национализъм и  претенциите за изключителност. Ние разбираме колко сериозни са тези  заплахи\", каза Путин.\n\r\nТой посочи, че е важно всички страни, цялото човечество да осъзнае, че  мирът е много крехък и неговата стабилност укрепва общият ни стремеж да  се чуваме, да си доверяваме и да се уважаваме, заяви руският лидер.\n", "date": "2018.05.09", "title": "Зрелищно! Русия празнува триумфалната си победа над нацизма "}
{"url": "https://www.dnes.bg/crime/2018/05/09/spipaha-17-godishen-ot-belovo-s-marihuana.375909", "text": "17-годишен младеж от Белово е задържан за отглеждане на марихуана, съобщиха от полицията в Пазарджик. \r\nВчера на улица в Белово по време на проверка органите на реда открили у 17-годишен тийнейджър плик с около 6 грама суха листна маса. След направения полеви накротест станало ясно, че е марихуана. \r\nПоследвало претърсване в жилището, обитавано от непълнолетното момче. Там били открити 11 стръка с канабис, всеки с височина между 10 - 12 сантиметра. \r\nОсвен това полицаите намерили още четири станиолови топчета, съдържащи същата по вид дрога. \r\nМладежът е задържан в ареста на РУ - Септември за срок от 24 часа. \r\nС него работят криминалисти и инспектор \"Детска педагогическа стая\". \r\nЦялата намерена дрога е иззета, а работата по случая продължава под наблюдението на прокуратурата.", "date": "2018.05.09", "title": "Спипаха 17-годишен от Белово с марихуана"}
{"url": "https://www.dnes.bg/sofia/2018/05/09/den-na-evropa-deca-futbol-sdvr-debne-i-ohraniava.375899", "text": "СДВР предприема мерки за охрана на  обществения ред и организация на движението по повод събитията в столицата на 9 май. Призовават се жителите и гостите на столицата да избягват шофирането в централната градска част и да използват алтернативни маршрути, съобщиха от МВР.\n\r\nОчакваните сериозни затруднения в трафика са във връзка с организирани мероприятия под егидата на Европейски парламент, Министерството на Българското председателство на Съвета ЕС 2018 и футболната среща- финал за Купата на България.\r\nНа изградени контролно-пропускателни пунктове за всички мероприятия полицейските служители ще извършат щателна проверка на посетителите.\n\r\nОт 18.30 до 19.50 часа в Народен театър „Иван Вазов“ ще се проведе церемония по връчване на годишните награди за \"Успели деца“ за 2017 г.,  организирана от Министерството на Българското председателство на Съвета на Европейски Съюз 2018.\r\r\n                    \r\n                    В тази връзка от 12:00 до 23:00 часа днес се забранява престоят и паркирането на пътни превозни средства на пл. \"Кн. Александър I\", с изключение на автомобилите на участниците в мероприятието и извън местата в режим на платено паркиране \"служебен абонамент\".\n\r\nОт 21.30 до 22. 30 часа на бул. \"Княз Дондуков“ и пл. \"Независимост“ ще се проведе мероприятие по повод отбелязване Деня на Европа, включващо прожектиране на триизмерен светлинен и звуков спектакъл върху фасадата на  Министерски съвет, организирано от Европейски парламент.\n\r\nЗабрани за влизането на пътни превозни средства, въведени от Столична община от 20:00 до 23:30 часа днес, както следва:\n\r\nпо бул. \"Кн. Александър Дондуков\" - между бул. \"Кн. Мария Луиза\" и ул. \"Г. С. Раковски\";\r\nпо бул. \"Цар Освободител\" - между пл. \"Независимост\" и ул. \"Г. С. Раковски\". \n\r\nОт 19.30 ч. на Национален стадион \"Васил Левски“ ще се проведе футболна среща между отборите на ПФК \"Славия“ и ПФК \"Левски“ за финала от Турнира „Купа България“.\r\nПривържениците на Славия ще бъдат пропускани през вход 25 на сектор \"А“ и през вход 24 на сектор \"Г“. Симпатизантите на Левски ще могат да минават през вход 1 и 2 на сектор \"А“ и през входовете на секторите \"Б“ и \"В“. Пристигащите организирано от страната фенове на Левски ще бъдат насочвани да паркират на ул. \"Митрополит Кирил Видински\". Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. За да бъде избегнато струпване приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 17.00 часа.\n\r\nЗабранява се престоят и паркирането на пътни превозни средства, с изключение на автомобилите на участниците в мероприятието, както следва:\n\r\nОт 08:00 часа вчера до приключване на футболната среща на 09.05.2018 г. по алеите около Национален стадион \"Васил Левски\", при сектор Б, В и Г. От 14:00 до 22:00 часа днес - на моста пред Национален стадион „Васил Левски“; на ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\".\n\r\nОт 18:30 часа тази вечер до приключване на футболната среща, само при необходимост се забранява влизането на пътни превозни средства в двете посоки, с изключение на автобусите на масовия градски транспорт по:\n\r\nул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\";\r\nбул. \"Евлоги и Христо Георгиеви\" между пл. \"Орлов мост\" и бул. \"Черни връх\";\r\nбул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\". \n\r\nВъв връзка с предвидените затруднения в движението в централната градска част, СДВР призовава при възможност да се избягва зоната около затворените участъци и да се използват алтернативни маршрути.\r\n ", "date": "2018.05.09", "title": "Ден на Европа, деца, футбол... СДВР дебне и охранява"}
{"url": "https://www.dnes.bg/zvezdi/2018/05/09/shte-se-pomiriat-li-keiti-peri-i-teilyr-suift.375896", "text": "\n\r\nТейлър Суифт пусна снимка на маслинова клонка заедно с придружаващото я писмо в страницата си в Instagram с бележката \"Благодаря ти, Кейти\" и емоджи с две сърца.\r\nРеакцията й е по повод маслиновата клонка, която колежката й Тейлър Суифт й изпрати, като призив да сложат край на враждата си, съобщи Ройтерс.\r\nА екшънът между двете певици е заради бекъп танцьори. Тейлър Суифт обвини Кейти Пери, че саботира турнето й през 2014 г., когато нае хора от нейния екип.\n\r\nИ двете възпяха свадата си в песни. Смята се, че хитът \"Bad Blood\" на Тейлър Суифт от 2014 г. е насочен срещу Кейти Пери. Тя пък й отвърна със \"Swish Swish\" - \"химн за хора, които да го използват, когато някой се опитва да задържа развитието им или да ги тормози\".\r\n                    \r\n                    \r\nКейти Пери се опита преди година да зарови томахавката и се извини за делата си. Тя нарече Тейлър Суифт \"фантастична певица\", но думите й бяха посрещната с мълчание.\n\r\nТози път обаче Тейлър Суифт разказа в Instagram как е видяла маслиновата клонка и написа: \"Това означава толкова много за мен\".\r\nМаслиновата клонка е традиционен символ на мира.\r\nКейти Пери я изпрати на колежката си в първия ден от световното й турне \"Reputation\" в Глендейл, Аризона. Писмото й започва с думите: \"Стара приятелко, мисля си за миналите ни неразбирателства и наранени чувства\"...", "date": "2018.05.09", "title": "Ще се помирят ли Кейти Пери и Тейлър Суифт?"}
{"url": "https://www.dnes.bg/politika/2018/05/09/ms-otlaga-proektite-za-modernizaciia-na-ba-sys-sedmica.375902", "text": "Със седмица се отлага разглеждането на проектите за модернизация на армията от Министерския съвет.\r\nПричината е липсата на становище от Министерството на финансите, което ще е готово в началото на следващата седмица, съобщи военният министър Красимир Каракачанов пред журналисти в МС.\r\nПроектите на ведомството са два - за нова бронирана машина и нови изтребители, и са преминали междуведомствено съгласуване с останалите министерства.\r\n\"Министерството на финансите внимават да не похарчат някой лев повече за отбраната, както и за всяко едно друго министерство, изчисляват\", коментира Каракачанов.\r\nСпоред него няма основание за отказ, просто трябвало да си свършат работата, а и финансовият министър не бил в момента у нас.\r\r\n                    \r\n                    Вицепремиерът каза, че днес не е обсъждал въпроса със \"скърцането на коалицията\" с премиера Бойко Борисов.\r\n\"Това е на ниво комуникация в парламента и е хубаво комуникацията да се подобри, за да няма подобни прискърцвания\", смята Красимир Каракачанов.", "date": "2018.05.09", "title": "МС отлага проектите за модернизация на БА, със седмица"}
{"url": "https://www.dnes.bg/stranata/2018/05/09/dete-izskochi-pred-djip-v-montana-sys-schupen-krak-e.375898", "text": "Четиригодишно момче е блъснато от джип \"Форд\" в Монтана. \r\nИнцидентът станал на 8-ми май около 17:20 ч. на кръстовището на ул. \"Тимок\" и бул. \"Трети март\" в града. \r\nИзневиделица пред автомобила излязло 4-годишният Люси Л. и колата минала през краката му.\r\nПо информация на очевидци родителите на детето били в близката автокъща и то се отделило за минути от тях, пише .\r\nМомченцето е със счупен крак. Настанено е в ортопедично отделение при МБАЛ Монтана, без опасност за живота.\r\nПричините за възникналото пътно транспортно произшествие са в процес на изясняване.\r\nНа място е извършен оглед от дежурна оперативна група на РПУ Монтана. По случая е образувано досъдебно производство за нанасяне на средна телесна повреда.", "date": "2018.05.09", "title": "Дете изскочи пред джип в Монтана, със счупен крак е!"}
{"url": "https://www.dnes.bg/zvezdi/2018/05/09/bond-25-nosi-rekorden-honorar-na-daniel-kreig.375906", "text": "Това, което се знае със сигурност е, че Даниел Крейг ще вземе солиден хонорар за поредната си роля на Джеймс Бонд. Актьорът се е разписал срещу крупна сума, за да се превъплъти за последен път в образа на прочутия шпионин. \n\r\nНабъбването на банковата сметка на британеца ще го превърне в най-скъпоплатеният актьор сред холивудските звезди, пише в. \"Дейли експрес\".\n\r\nТочната дата, на която ще излезе на екран 25-ият филм за приключенията на Джеймс Бонд все още е неизвестна. Да припомним, че след като се превъплъти за четвърти път в образа на Бонд, в 24-ия филм - \"Спектър\" от поредицата, Даниел Крейг гръмко заяви, че предпочита да му \"отрежат ръцете\", отколкото отново да се снима като Агент 007.\n\r\r\n                    \r\n                    Но както вече е ясно, той отново ще изиграе ролята. Според \"Варайъти\" актьорът е склонил да се превъплъти в образа на шпионина, изисквайки голям хонорар, с който ще изпревари холивудски звезди от ранга на Дуейн Джонсън, Вин Дизел и Том Круз.\r\nЗа сравнение - за филма \"Red Notice\", който ще излезе на екран през 2020 г., Джонсън ще получи 22 милиона долара. Дизел прибра 20 милиона долара за миналогодишния осми епизод от поредицата \"Бързи и яростни\".\r\nДаниел Крейг ще получи и процент от приходите на филма. Така банковата му сметка може да набъбне със 100 милиона долара. Ето и хонорарите на някои от водещите звезди на Холивуд за предстоящи или излезли на екран продукции:\r\n\r\n- Дуейн Джонсън - \"Red Notice\" (2020) - 22 милиона долара.\r\n- Вин Дизел - \"Бързи и яростни 8\" (2017) - 20 милиона долара.\r\n- Ан Хатауей - \"Барби\" (2020) - 15 милиона долара.\r\n- Дженифър Лорънс \"Червената лястовица\" (2018) - 15 милиона долара.\r\n- Сет Роугън - \"Фларски\" (2019) - 15 милиона долара.\r\n- Том Круз - \"Мумията\" (2017) - между 11 милиона и 13 милиона долара.\r\n- Харисън Форд - \"Индиана Джоунс 5\" (2020) - между 10 милиона и 12 милиона долара.\r\n- Леонардо ди Каприо - \"Имало едно време в Холивуд\" (2019) - 10 милиона долара.", "date": "2018.05.09", "title": "\"Бонд 25\" носи рекорден хонорар на Даниел Крейг"}
{"url": "https://www.dnes.bg/index/2018/05/09/biznes-sys-zdrave-ili-tyrgoviia-s-jivot.375922", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ края на април жена почина в столична болница, след като не успя да плати за собственото си лечение. Здравната каса от своя страна изненада лечебните заведения с намалени плащания. \n\r\nИзникват въпроси като - докарват ли се умишлено до фалит болниците и има ли цена човешкият живот, както и затвърждава ли се моделът на здравеопазването за бедни и богати, които коментират в предаването  д-р Галина Павлова, зам. председател на Българския лекарски съюз и Пенка Георгиева от пациентската организация \"Заедно с теб\".\r\nЕдин от основните проблеми в България е системата на здравеопазването. Скандалното изказване на социолога Андрей Райчев, че \"лекарите крадат повече от циганите\" привлече голямо внимание и повиши още повече напрежението между медиците и пациентите.\r\"Този човек си позволи да направи внушение, което нагнетява недоволство сред пациентите и руши доверието към лекарите. Той сипа капка отрова. Пациентите и без това са недоволни, има толкова недоразумения и нередности в системата.\n\r\nКогато в един момент има такъв тип публично говорене, в следващия - реакцията на агресия към медицинските лица е очаквана\" - коментира д-р Галина Павлова.\n\r\nСред коментираните въпроси в предаването е дали бизнесът със здраве се превръща в търговия с живот. За това \"говорят\" случаите с все повече пациенти, които не могат да си позволят успешно и адекватно лечение, поради липса на финансови средства.\n\r\nСпоред председателят на Лекарския съюз се налага коренна промяна в модела на здравно осигуряване. На дневен ред излиза и питането за  допълнително здравно осигуряване и какво ще донесе то на пациентите?", "date": "2018.05.09", "title": "Бизнес със здраве или търговия с живот?"}
{"url": "https://www.dnes.bg/notifikacii/2018/05/09/obedinenie-na-koreite-sega-miryt-e-po-vajen.375903", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато бъде установен мир между Северна и Южна Корея и двата народа могат да ходят свободно на двете места, тогава автоматично, без никакъв натиск ще има съединение.\r\nТова каза Парк Чонг Риул, бивш председател на влиятелната Асоциация на журналистите в Република Корея и университетски преподавател в Sungkyunkwan University, в ефира на \"Светът е бизнес\" на  с водещ Николай Кръстев.\n\n\r\nСпоред него е важно първо да бъде установен мир между двете страни и после да се говори за тяхното обединение.\r\"Мун Дже Ин казва, че неговата задача е да установи постоянен и вечен мир на Корейския полуостров. Обединението не знаем кога ще се случи. Може да е по време на неговото поколение, а може да е и след много поколения, но най-важното сега е да установим мир - постоянен и вечен\", каза  Парк Чонг Риул.\r\nТой припомни думите на севернокорейския лидер, че стената на границата не е висока и \"ако двата народа се посещават един друг, тогава може да се премахне и тази стена\".\r\nПарк Чонг Риул смята, че младите южнокорейци са по-скептични към помиряването със Северна Корея, защото не знаят какво е войната и техните мисли и чувства са различни от тези, които са преживели войната.", "date": "2018.05.09", "title": "Обединение на Кореите? Сега мирът е по-важен!"}
{"url": "https://www.dnes.bg/obrazovanie/2018/05/09/ms-reshi-pravo-veche-shte-se-izuchava-samo-redovno.375930", "text": "\"Право\" вече ще се изучава само редовно, промяната ще влезе в сила за учебната 2019-2020 година, съобщиха от пресслужбата на кабинета.\r\nНаредбата за единните държавни изисквания за придобиване на висше образование по специалността \"Право\" и професионална квалификация \"юрист\" предвижда, освен отпадане на задочната форма на обучение, и въвеждане на допълнителни хорариуми за определени дисциплини и откриване на специализирани магистърски програми.\r\nПротичащият в момента процес на преструктуриране на учебния процес във всички юридически факултети е причина за приетото решение от Министерския съвет.\r\nНовият срок ще даде достатъчно време висшите училища да се подготвят и при необходимост да променят учебните си програми, за да са в съответствие с новите изисквания.\r\r\n                    \r\n                    Националната агенция за оценяване и акредитация също ще има възможност да актуализира критериите за оценяване и акредитация на специалността \"Право\".\r\nЩе се създадат и необходимите условия за оценка и акредитация на специализирани магистърски програми в рамките на професионално направление \"Право\".\r\nУдължаването на срока ще позволи и на Министерството на правосъдието да сформира работна група, която да прегледа нормативната уредба в сферата на обучението по специалността от регулираните професии \"Право\".", "date": "2018.05.09", "title": "МС реши: \"Право\" вече ще се изучава само редовно"}
{"url": "https://www.dnes.bg/obshtestvo/2018/05/09/prouchvat-herakleia-sintika-v-rupite-s-oshte-100-hil.375929", "text": "100 хил. лв. отпусна правителството за продължаване на археологическите проучвания на Хераклея Синтика в местността Рупите край Петрич.\r\n \r\nТова е единственият гръко-македонски град в България, изследван археологически. Той е разположен на границата между древните области Тракия и Македония.\r\nПисмените извори и досегашните археологически данни разкриват етнически силно смесено население в югозападния ъгъл на днешна България с обща платформа - елинската култура.\r\nСмята се, че Хераклея Синтика е била  столица на Средна Струма. Разкопките започват през 2007 г. Откритите до  този момент находки са превърнали античния град в привлекателна  туристическа дестинация, която вече има към 50-60 хил. посетители миналата година, каза пред министрите днес доц. Людмил Вагалински. \r\n                    \r\n                    \r\nАрхеологическата информация за Хераклея Синтика обогатява съществено знанията за историята на Балканите през античността, както и за прехода към Средновековието. Разкопките целят да се проучи и покаже максимално най-голяма част от централния площад и околните му сгради, както и театърът, който градът е притежавал.\r\n\"100 години се спореше къде е този град, става въпрос за икономически  интереси, гърците много теглеха да е на тяхна територия. Благодарение на  надпис от 2002 година, който се съхранява в Петричкия музей, стана  ясно, че градът е там. Основан е през втората половина на 4 в. пр. Хр.  от Филип ІІ Македонски или от неговия син Александър\", разказа още той.\r\nВече е разкрита голяма част от централния площад. Оригиналният градеж е запазен на височина 5-6 метра.\r\n\"Свършите ли парите, идваш пак\", пошегува се премиерът Бойко Борисов.\r\nВагалински съобщи, че през октомври с националните музеи на Скопие и Белград и нашия Национален археологически институт с музей при БАН е планирана изложба, свързана с Първата световна война в духа на единството на Западните Балкани.\r\nЕкспонатите, които се съхраняват в трите държави, са от некропол, случайно разкрит край Охрид по време на войната от наши военни части.", "date": "2018.05.09", "title": "Проучват Хераклея Синтика в Рупите с още 100 хил."}
{"url": "https://www.dnes.bg/notifikacii/2018/05/09/27-godishen-se-e-samoubil-v-sofiia-prostrelial-se-v-glavata.375952", "text": "27-годишен мъж е починал, след като се е прострелял в главата с пистолет в София, съобщиха от СДВР за \"Фокус\". \r\nСигналът за инцидента е получен на 8 май, преди обяд. \r\nПричините и обстоятелствата около нещастния инцидент към момента се изясняват.", "date": "2018.05.09", "title": "27-годишен се е самоубил в София, прострелял се в главата"}
{"url": "https://www.dnes.bg/obshtestvo/2018/05/09/mingma-sherpa-koito-shte-tyrsi-boian-shansyt-da-e-jiv-e-50.375931", "text": "Шансовете Боян Петров все още да е жив са 50 на 50. Това обяви Мингма Шерпа, непалецът, който се подготвя да се включи в издирването на българския алпинист в Хималаите. \r\nУтре той ще отпътува с хеликоптер от Катманду към Тибет, за да се включи в спасителната операция на Боян. Тя бе организирана с натиск от българската държава.\r\nБългаринът изчезна на 3 май, в опит да атакува поредния си осемхилядник - Шиша Пангма.\r\nМингма Шерпа е един от най-опитните алпинисти в света. Той е първият непалец успешно изкачил 14 осемхилядници без повторение, което е рекорд в световната история. Заедно с брат си Чанг Дауа Шерпа държат рекорда и за първите братя, изкачили 14-те осемхилядници.\n\n\n\n\r\r\n                    \r\n                    Според Мангма Шерпа след трети лагер има заледен участък и е възможно Боян Петров да е там.\r\n\"Мисля, че шансовете му са 50 на 50. Времето вчера беше много снежно. Тази сутрин обаче е добре. Надяваме се да е така и утре\", каза той пред \"Дарик\".\r\nНепалецът обясни, че Боян му е като брат и ще направи всичко възможно, за да го открие.\r\n\"Той не е само ваш. Той ми е като брат. Той е един от най-добрите катерачи и истински джентълмен. Не само в България, но и в света. Така че ние също сме разстроени. Той е известен сред нас и е много мил човек\", каза Мингма Шерпа.\r\nБоян е използвал неговата компания при предишните си изкамвания, но сега решил да я смени.\r\n\"Първоначално планираше да изкачи Чо Ою, но след това го промени с Шиша Пангма. На Шиша Пангма моята компания няма хора в момента. Познавам много добре върха. Катерил съм го както от южната, така и от северната страна. Всъщност трудната част е от лагер 3 до върха. След третия лагер има леден участък. Смятам, че може да е паднал в този район\", обясни Мингма.\r\nТой съобщи, че хеликоптерна компания от Катманду вече се е свързала с него и утре потеглят  с хеликоптер от Катманду до Тибет.\r\n\"Познавам мястото много добре, така че мога да помогна и утре отлитаме. Преди 10 минути изпратих паспорта си за издаване на виза\", допълни Мингма Шерпа.\r\nПродължава и операцията по земя, която от вчера провеждат трима местни шерпи. Режисьорът Поли Генчева, която пътува с експедицията и в момента е в Катманду, даде актуална информация за нея: \"Тази сутрин получихме съобщение от базов лагер, че тримата шерпи от вчера, както и трима китайски алпинисти са подновили издирването и са достигнали под лагер 1. За съжаление, времето продължава да е лошо, но те продължават нагоре. За момента е забранено изкачването на другите участници в мисията, докато не свърши спасителната операция\".", "date": "2018.05.09", "title": "Мингма Шерпа, който ще търси Боян: Шансът да е жив е 50%!"}
{"url": "https://www.dnes.bg/world/2018/05/09/merkel-syjali-za-reshenieto-na-trymp-za-iranskata-iadrena-sdelka.375954", "text": "Германският канцлер Ангела Меркел изрази съжаление заради \"печалното\" решение на САЩ да се изтеглят от подписаната през 2015 г. ядрена сделка с Иран и потвърди решимостта на страната си да спазва споразумението, предаде ДПА. \n\n\nНа пресконференция Меркел призова Иран да продължи изпълнява задълженията си по споразумението като подчерта, че Международната агенция за атомна енергия винаги е казвала, че досега Техеран го е правил. \n\r\n\"Пътят към решението е като говорим един с друг\", заяви Меркел и посочи иранската сделка като пример за такава дипломация в действие.\n\r\nГерманският канцлер изтъкна, че споразумението не трябва да бъде поставяно под въпрос, но трябва да се водят преговори за по-широко споразумение, което отива отвъд първоначалния документ, предаде Ройтерс.\r\n                    \r\n                    \r\nСъщевременно правителствен говорител съобщи, че Германия се опитва да уточни кога нейните фирми ще бъдат изправени пред последиците от решението на президента на САЩ Доналд Тръмп да се оттегли от споразумението и да възстанови санкциите срещу ислямската република.\n\r\nГоворителка на германското министерство на икономиката заяви на редовна пресконференция днес, че засега не може да каже какви точно ще бъдат тези последици, но големият въпрос е как ще се отрази решението на САЩ на банките, предаде БТА.\n\r\nБританският външен министър Борис Джонсън пък призова САЩ да опишат подробно виждането си за нова договореност за уреждане на отношенията с Иран, след като президентът Доналд Тръмп се оттегли от сегашното ядрено споразумение.\n\r\nСега, след като правителството на Тръмп напусна Съвместния всеобхватен план за действие, върху него пада отговорността да опише как във Вашингтон ще постигнат ново договорено решение за общите ни тревоги, заяви пред британския парламент Джонсън.", "date": "2018.05.09", "title": "Меркел съжали за решението на Тръмп за иранската ядрена сделка"}
{"url": "https://www.dnes.bg/notifikacii/2018/05/09/severna-koreia-osvobodi-trima-amerikanci.375944", "text": "Трима американци, държани в Северна Корея, са били освободени и вече пътуват към Съединените щати, придружени от държавния секретар Майк Помпео. Това съобщи президентът на САЩ Доналд Тръмп, цитиран от Ройтерс.\r\nТръмп каза, че освободените американци изглежда са в добро здраве. Президентът на САЩ ще ги посрещне лично във военновъздушната база \"Андрюс\" край Вашингтон утре в 2 ч. (9 ч. българско време).\n\r\nСпоред Тръмп Помпео е имал добра среща в Пхенян със севернокорейския лидер Ким Чен Ун.\r\nДържавният секретар на САЩ посети Северна Корея в рамките на подготовката на историческа среща на върха между двете страни.\r\n/БТА/", "date": "2018.05.09", "title": "Северна Корея освободи трима американци"}
{"url": "https://www.dnes.bg/obshtestvo/2018/05/09/radev-deniat-na-pobedata-i-na-evropa-da-ni-obediniat.375949", "text": "Девети май – Ден на Победата и Ден на Европа. Двата празника не бива да ни противопоставят, а да ни обединяват, написа президентът Румен Радев в профила си във Facebook.\r\nСпоред него го изисква почитта към милионите жертви и решителното отхвърляне на всякакви форми на исторически ревизионизъм.\n\n\"Без победата над кафявата чума, Обединена Европа щеше да остане несбъднат блян. В борбата с хитлеризма, редом с милионите съветски граждани и воини от Великобритания, САЩ, Франция, и другите страни от Антихитлеристката коалиция, по бойните полета положиха костите си и хиляди българи. Днес почитаме и тяхната памет\", посочва държавният глава.\r\nПо думите му Обединена Европа не е икономически проект, а хуманистичен идеал и антифашизмът е вграден в нейния ценностен фундамент.", "date": "2018.05.09", "title": "Радев: Денят на Победата и на Европа да ни обединят!"}
{"url": "https://www.dnes.bg/politika/2018/05/09/sreshta-mejdu-patrioti-i-bsp-v-ns-karaiancheva-normalno-e.375956", "text": "Срещите с представители на политически партии извън управляващата коалиция са търсене на подкрепа за определени политики, изрази мнение председателят на Народното събрание Цвета Караянчева в Сливен. \n\nПо думите й, е нормално в парламента да се водят такива разговори на национално отговорни теми и да се търси подкрепа от всички парламентарни групи.\r\n\"Прогнозите на социолозите за формиране на нова коалиция няма да се оправдаят\", категорична бе тя.\r\nКараянчева е в Сливен, за да присъства на Националния фестивал на детската книга, който е под неин патронаж.", "date": "2018.05.09", "title": "Среща между патриоти и БСП в НС: Караянчева: Нормално е!"}
