{"url": "https://www.dnes.bg/notifikacii/2019/01/09/prezidentyt-na-gabon-ot-pleiboi-do-lider-na-stranata.398703", "text": "Опитът за държавен преврат в Габон предизвика дискусия за легитимността на президента Али Бонго, чието семейство управлява африканската страна вече над половин век.\n\r\nАли Бонго е известен не само с политическите си решения, но също и с привързаността си към музиката, футбола и масонското движение. За някои той е разглезен принц-плейбой, фактически наследил президентското кресло от баща си, управлявал страната над 40 години. За други - талантлив фънк певец от близкото минало, принуден да оглави Габон, за да гарантира приемственост във властта. За трети - демократично избран държавен лидер, пише Би Би Си, руска редакция.\n\r\nАли Бонго е роден през февруари 1959 г. в съседната Република Конго. Бъдещият президент цял живот е преследван от слухове, че баща му го бил взел за осиновяване от Югоизточна Нигерия (семейството всеки път ги опровергава). Противниците му винаги подчертават колко далеч е бил той от Габон през детските и младежките си години. Той не е роден в президентския дворец, не учи местни езици и получава образование в чужбина. На деветгодишна възраст го изпращат в частно училище във Франция, а после - да следва право в Сорбоната. Това интернационално възпитание кара мнозина в Габон да виждат в него човек, чужд на страната.\n                \n                \r\nАко не бе станал президент, Али Бонго щеше да направи музикантска кариера. Вдъхновител на любовта му към пеенето и музикалните инструменти става неговата майка - известната певица Пейшънс Дабани. На младини Али си спечелва име на плейбой, окончателно затвърдено с излизането на неговия солов музикален албум през 1977 г. Плочата в стил фънк е наречена \"A Brand New Man\". Записи от албума може да бъдат открити в YouTube и дори в руската социална мрежа ВКонтакте, чиито потребители едва ли се досещат, че изпълнител е действащият президент на Габон. Продуцент на албума е Чарлз Бобит, мениджър на легендарния американски певец Джеймс Браун.\n\r\nИ като политик Али Бонго продължава да демонстрира обичта си към джаза, стила \"боса нова\" и класическата музика. По време на президентската си кампания през 2009 г. започва и да рапира. Четири години след излизането на музикалния му албум Бонго решава да се пренасочи към политиката - първо става министър на външните работи, после - министър на националната отбрана. През 2009 г., след смъртта на баща си, печели президентските избори с подкрепата на 42 процента от населението. Неведнъж е критикуван за изборни фалшификации и корупция.\n\r\nИзвестен и със симпатии към футбола, през 2015 г. Али Бонго кани в Габон прочутия футболист Лионел Меси. По думите на президента Меси дошъл безплатно в африканската страна като проверяващ строежа на нов стадион и не поискал нищо срещу своето посещение.\n\r\nКритиците на Бонго го упрекват и заради това, че съдейства на масоните. Той не само е сред малцината френскоезични президенти в Африка, подкрепящи движението открито, но оглавява и масонската ложа в Габон.\n\r\nИма и връзки с Русия.Последната му среща с Владимир Путин беше през юли миналата година. Тогава руският президент заяви, че Москва има готовност да развива сътрудничеството с Габон във всички насоки. По думите на Путин стокообменът между двете страни все още не е голям, но темповете на растежа са впечатляващи. Али Бонго на свой ред заяви, че Африка има нужда от Русия. \"Имате огромна страна с огромни възможности, която безспорно може да бъде от полза за африканския континент\", каза той. \r\n/БТА/", "date": "2019.01.09", "title": "Президентът на Габон – от плейбой до лидер на страната"}
{"url": "https://www.dnes.bg/stranata/2019/01/09/moriaci-ot-zadyrjan-panamski-korab-gladuvat-v-burgas.398701", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кораб, плаващ под панамски флаг, е задържан на бургаското пристанище заради неизплатени заплати и лошо техническо състояние. В сигнал до медиите от екипажа твърдят, че на борда няма вода и храна.\n\r\nКорабът ще бъде освободен, когато бъдат изплатени заплатите от една страна и от друга страна, да се направят съответните ремонти, за да отплава, съобщиха от \"Морска администрация\".\n\r\nКорабът е арестуван през октомври заради неизплатени възнаграждения към екипажа. От \"Морска администрация\" обясниха, че това е административна мярка, за да бъде принуден собственикът да изплати заплатите на моряците, съобщава \n                    \n                    \n                \r\nНа борда на кораба има 14 души екипаж - трима турци, двама украинци и 9 индийци. Моряците казват, че турският собственик на кораба и застрахователен инспектор са посетили кораба преди Нова година и са обещали да им изплатят по четири заплати, а те да бъдат репатрирани. Застрахователят обаче сега отказва да изпълни поетия ангажимент. \n\r\nОт екипажа твърдят, че са изоставени без гориво и храна. Двама от него вече са болни. От пристанище Бургас коментираха, че това не е първият случай в морската практика на изоставени от корабособствениците екипажи.\n\r\n\"Морската солидарност е известна и то дълги години, така че в хуманитарно отношение пристанище Бургас прави всичко възможното да не се чувстват забравени от своя некоректен корабособственик. В този случай съдебните процедури са дълги, а моряците понякога остават и година на арестувания кораб, докато си получат възнагражденията\", сподели изпълнителният директор на Пристанище Бургас Диян Димов.\n\r\nОт фирмата агент заявиха, че вече са покрили над 60-70 000 евро  разходи по плавателния съд без корабособственикът да е платил и на тях.", "date": "2019.01.09", "title": "Моряци от задържан панамски кораб гладуват в Бургас"}
{"url": "https://www.dnes.bg/notifikacii/2019/01/09/shefyt-na-apple-se-oblaji-za-koleda-12-mln.398721", "text": "Главният изпълнителен директор на Apple Inc. Тим Кук е получил най-високия си годишен бонус досега - за фискалната 2018 г., след като производителят на iPhone отчете през миналата година рекордни приходи и печалба, а пазарната му стойност временно мина 1 трлн. долара, предава Bloomberg.\r\nКук е получил бонус за 12 млн. долара за годината, приключила на 29 септември, съобщи базираната в Калифорния компания. Той също така е получил заплата в размер на 3 млн. долара и акции на стойност 121 милиона долара от 10-годишната му премия акции. Така общата сума стига 136 млн. долара, което включва допълнителни привилегии около 682 000 долара. Бонусът е свързан с целите за приходите и оперативната печалба, като и двата параметъра са се повишили с 16% спрямо предходната година.\r\n                \n                Но повтарянето на този подвиг може да бъде предизвикателство. През миналата седмица Apple разкри по-ниско от очакваното търсене на iPhone в Китай и на други места и намали прогнозата си за приходите за първи път от почти две десетилетия. Съобщението се отрази зле на акциите, които оттогава поевтиняха с 12%.\r\nЧетирима други мениджъри на Apple са получили бонуси от 4 млн. долара, като общото им възнаграждение достига около 26,5 милиона долара, в което се включват бонуси по заплата и предоставяне на акции. Част от заплащането е свързано с цели по цените на акциите, докато останалата част важи, докато лицето остане на работа в компанията.\r\n\r\n ", "date": "2019.01.09", "title": "Шефът на Apple се облажи за Коледа – $12 млн."}
{"url": "https://www.dnes.bg/notifikacii/2019/01/09/ne-kachestveno-zdraveopazvane-nova-zdravna-kasa.398738", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационалната здравноосигурителна каса навърши 20 години, а за този период се случиха немалко скандали. През изминалата година темата със смяната на здравноосигурителния модел в България беше на фокус.\n\r\nДнес моделът на здравноосигуряване се смята за напълно изчерпан, а дори се стига и до ситуации, в които пациенти умират, защото не могат да заплатят за лечението си.\n\r\nКакво се промени и какво искат пациентите - коментар в предаването \"Директно\" по телевизия  на Стойчо Кацаров от Център за защита правата в здравеопазването и Иван Димитров Български пациентски форум.\n                \n                \r\nРедица проблеми съществуват пред здравеопазването. Има ли баланс между качество и количество в здравеопазването или той е нарушен в България? \n\r\n\"Качество се постига по един единствен начин - конкуренция между услугите - лекари, здравни заведения и в това число осигурителите. Това е единственият начин да се постигне по-високо качество\", заяви Стойчо Кацаров. \n\r\nВъзможно ли е обаче да се постигне демонополизация на касата? \n\r\n\"Ние като пациенти трябва да имаме право на избор, а нямаме такова - отиваме там, където можем да намерим място за лекуване. Няма конкуренция, а когато няма такава, те лекуват така, както някой е сметнал\", заяви в предаването Иван Димитров.\n\r\nКакво е решението? \r\n ", "date": "2019.01.09", "title": "(Не)Качествено здравеопазване: Нова здравна каса?"}
{"url": "https://www.dnes.bg/blizak-iztok/2019/01/09/18-godishnata-rahaf-poluchi-statut-na-bejanec-ot-oon.398733", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        18-годишната тийнейджърка от Саудитска Арабия, която избяга от семейството си от страх да не бъде убита заради вероотстъпничество, получи статут на бежанец от ООН. \n\r\nМомичето вероятно ще получи убежище в Австралия. Тя вече има виза и резервиран билет до страната, съобщава \n\r\n18-годишната Рахаф Мохамед ал Кунан беше обявена за легитимен бежанец от ООН и ще замине за Австралия. От правозащитната организация на Хюман Райтс Уоч в островната държава заявиха, че трябва да се заеме позиция и да се предложи защита на момичето, след като в миналото тя е изразявала загриженост за правата на жените в Саудитска Арабия. \n\n                    \n                    \n                \r\nРахаф избяга от родителите си от страх да не бъде убита. Пред правозащитни организации тя разказала, че е била бита и заплашвана от свои роднини. Причината е, че тя се е отказала от исляма – действие, което в Саудитска Арабия се наказва със смърт. \n\r\nМомичето привлече вниманието на целия свят, след като се барикадира в хотела си в Банкок, за да не бъде депортирана. Бащата и братът на Рахаф пристигнали в Тайланд, но тя отказа да ги види.\n\r\nСлучаят на Рахаф прикова вниманието на милиони благодарение на съобщенията, които тя пусна в социалната мрежа Twitter. Тя си спечели хиляди последователи, които изразиха желание да ѝ помогнат.\r\n ", "date": "2019.01.09", "title": "18-годишната Рахаф получи статут на бежанец от ООН"}
{"url": "https://www.dnes.bg/obshtestvo/2019/01/09/haznata-shte-plashta-vaksini-sreshtu-grip-za-hora-nad-65-g.398711", "text": "Правителството прие Национална програма за подобряване на ваксинопрофилактиката на сезонния грип 2019-2022 г.\r\nВ България имунизационният обхват с грипни ваксини е нисък, като за  периода 2013-2017 г. средният обхват в страната е едва 2,4 на 100 души  (2,17 – 2,61%).\r\nТези изчисления са направени на базата на извършени  продажби, а не на реално приложени дози, които вероятно са по-малко.  Основна причина за това е, че грипните ваксини са включени в списъка на  препоръчителните имунизации, закупуват се от пациента и се прилагат срещу  заплащане, посочват от МС.\r\nС приемане на програмата се цели да се намали  заболяемостта, усложненията и смъртността от сезонен грип чрез  повишаване на имунизационния обхват при възрастни на и над 65 г. - с публични  средства.\r\n                    \n                    \n                Освен това да се повиши информираността на населението за риска от  грип и свързаните с него усложнения и начините за предпазване.\n\r\nГрипът се проявява във всички възрастови групи, като рискът от усложнения е най-висок при старите хора, малките деца и хората с определени хронични заболявания. Статистиката сочи, че около 40 000 души умират преждевременно от грип всяка година в страните от Европейския съюз. Най-висока е смъртността при хората пад 65 г., като достига до 90 % от смъртните случаи, предимно при хора с придружаващи заболявания.\n\r\nВ България само в областните градове всяка година възникват средно около 1 400 000 до 1 600 000 случая на остри респираторни заболявания и грип, а в периода на епидемичния подем са преболедували не по-малко от 250 000 - 300 000 души.\n\r\nПри здрави хора грипните ваксини може да предотвратят 70% до 90% от заболяванията от грип. При хората в напреднала възраст ваксината намалява тежкото протичане и усложнения до 60%, а смъртните случаи с 80%, посочват от МС.\r\n ", "date": "2019.01.09", "title": "Хазната ще плаща ваксини срещу грип за хора над 65 г."}
{"url": "https://www.dnes.bg/notifikacii/2019/01/09/novi-kasovi-aparati-nov-softuer-zadava-li-se-nov-haos.398705", "text": "След хаоса с винетките се задава нова драма, която може да доведе до блокиране на работата на стотици хиляди фирми в страната - поредната смяна на касовите апарати и софтуера за управление на продажбите. Вчера Националната агенция по приходите (НАП) предупреди търговците да побързат с подмяната. ИТ специалистите обаче твърдят, че дадените срокове са прекалено кратки и масово търговците няма да бъдат подготвени за тях, пише \"Сега\".\n\n\r\nСпорът идва на фона на продължаващите вече четвърти месец консултации между НАП и производителите и внедрителите на въпросния софтуер заради множеството неясноти в новите изисквания в наредбата за фискалните устройства. \"Сроковете са изпълними, ако не се чака последният момент. Важно е всеки търговец да се свърже с производителя на софтуера и да обсъдят техническите изисквания и необходимите промени\", посъветва Пламен Димитров, заместник изпълнителен директор на НАП. \n                \n                \r\nРегистрираните по ДДС търговци имат 80 дни да направят това, тъй като срокът е до 31 март. За фирмите без ДДС регистрация срокът е до края на юни 2019 г. За повечето от фирмите това означава да купят нови касови апарати, което ще коства на бизнеса най-малко 120 милиона лева. \n\r\nПромените бяха направени през септември м.г. в наредбата за фискалните устройства, като преди това бяха приети и изменения в Закона за ДДС. Целта на финансовото министерство и НАП е да се спрат опитите за укриване на обороти и избягване на плащането на данъци чрез издаване на фиктивни касови бележки и избирателно отчитане на продажбите. От 1 април тази година се забранява едновременната употреба на касов апарат и софтуер за управление на продажбите, без те да са свързани помежду си. Освен това софтуерът не може да бъде използван от търговците, ако не е получил одобрение от НАП за съответствие с новите изисквания. Въвеждат се и нови изисквания към касовите апарати - всяка бележка трябва да има отпечатан QR код и данните за нея да се подават към сървърите на НАП в реално време, а не както сега - веднъж седмично или месечно. Новите правила забраняват издаването на т.нар. служебни бонове.\n\r\nОще с появата на новите текстове експерти алармираха, че наредбата изобилства от непрецизно формулирани текстове, които могат да се тълкуват по различни начини. Въпреки обсъжданията и уверенията на НАП, че неясните текстове ще бъдат прецизирани, корекции в наредбата все още не са предложени.\n\r\nВ крайна сметка НАП започна одобряването на модифицираните програми за управление на продажбите едва през декември м.г. и до момента само 3 софтуера са включени в списъка, от който занапред търговците трябва да избират. Други 19 софтуера са все още в процедура по заявяване, посочиха от НАП. В същото време законът предвижда солени глоби, включително и запечатване на обекти, ако търговци продължат да използват софтуер, който не е вписан в списъка на одобрените. \n\r\nЗасега около 25% от бизнеса у нас работят със софтуер за управление на продажбите и това са по-големите фирми, за които промяната настъпва най-рано.\n\r\nСроковете може да се окажат недостатъчни и за търговците, които ползват само касови апарати. Новите устройства, които печатат QR кодове и осигуряват онлайн връзка с НАП, липсваха на пазара до средата на декември. Според сметките на НАП трябва да бъдат подменени половината от около 300 хиляди работещи апарата, а останалите да бъдат надградени. Общите разходи за бизнеса са около 120 млн. лв., но може да се окажат далеч по-високи.\n\r\nПроблемът далеч не е само в подмяна на софтуера и на касовите апарати, предупреждават софтуерни разработчици. \"Освен че производителите на софтуер трябва да направят специфичната преработка, необходимо е време и тези промени да се внедрят от търговеца и той да бъде обучен, така че системата да заработи гладко\", обясни пред Bloomberg TV Bulgaria Иван Аржентински, създател на ERP платформата EnterpriseOne и управляващ съдружник на ERP.BG. \"С новата наредба практически някои от утвърдените през годините бизнес практики вече са забранени. Компаниите изцяло ще трябва да променят процесите си\", предупреди Аржентински.", "date": "2019.01.09", "title": "Нови касови апарати, нов софтуер... задава ли се нов хаос?"}
{"url": "https://www.dnes.bg/akoshtete-vqrvaite/2019/01/09/pasta-mafiozo-v-parijkata-krychma-na-italianskata-mafiia.398704", "text": "\"Преоткрийте италианско-сицилианската кухня на уютно и елегантно място\", гласи обявата на новият ресторант в Париж.\r\nА дали ще е пълно удоволствието, ако не вкусите малко и от атмосферата на италианската мафия?\r\nМногозначително или не, заведението, което е близо до Триумфалната арка, носи името \"Корлеоне\" и е собственост на Лучия Риина.\r\nАко това име не предизвиква веднага асоциации в главата ви, то нека ви помогнем – Лучия Риина е дъщеря на \"босът на босовете\", главата на \"Коза ностра\", самият Тото Риина.\r\nМалкият ресторант може и да носи името на дон Корлеоне от \"Кръстника\", но и може да е кръстен на родното място на Салваторе Риина.\r\n                    \n                    \n                Мафиотът не носи името \"Звярът\" без причина. Той е отговорен за смъртта на хиляди. Погубвал е не само противниците си, но и журналисти, адвокати и дори 13-годишно момче, чиито труп наредил да бъде разтворен в киселина. Нищо не можело да се изпречи на пътя му, дори и в годините, в които се озовава в затвора.\r\nСлед като умира от рак през ноември 2017 г., докато излежава 26 смъртни присъди, семейството на Тото Риина затъва в проблеми. Те бяха принудени да платят близо 2 милиона евро – сумата, която коства на държавата пребиваването на \"Звярът\" в затвора. Заедно с това, почти всички техни имоти са конфискувани, а един от синовете му е принуден да търси пари онлайн.\r\nСпоред данъчната декларация на Лучия Риина, тя не притежава абсолютно нищо. Твърди се, че ресторантът е на двама французи, а само управата му е поверена в ръцете на италианката. Началният капитал е 1000 евро.\r\nФактът, че Лучия доволно се хвали с него във Facebook страницата си, говори друго. И макар, че ресторантът се намира чак в Париж, жителите на родния Корлеоне не са особено доволни от това, че семейството на Тото Риина далеч не е в лошото положение, в което трябва да се намира.", "date": "2019.01.09", "title": "Паста \"Мафиозо\"... в парижката кръчма на италианската мафия"}
{"url": "https://www.dnes.bg/obshtestvo/2019/01/09/zaplatata-na-chinovnika-spored-znaniiata-i-rabotata-mu.398706", "text": "Заплатите на чиновниците ще се определят по нов ред, реши правителството. \r\n \r\nДава се по-голяма свобода на общинските съвети да определят заплатите на кметовете на общини, райони и кметства като се фиксира единствено максималният размер - до заплатата на министър.\r\nЦелта е да бъде изравнен  съществуващият към момента дисбаланс между различните органите на власт,  съобщиха от правителствената пресслужба.\r\nРазмерите на заплатите на ръководителите на държавните комисии и агенциите ще се одобряват от Съвета за административната реформа по предложение на ресорните министри.\r\nС нова формула ще се определят заплатите на ръководителите на институциите, които имат сериозни отговорности към приоритетни политики и разходване на средства от националния бюджет и еврофондовете.\r\n                    \n                    \n                Нова наредба за заплатите на държавните служители пък укрепва принципа \"заплащане според изпълнението\". \n\r\nТоест всеки служител да получава възнаграждение, съответстващо на постигнатите от него резултати и на проявените знания, умения и качества в работата.\n\r\nАктуализирана е въведената през 2012 г. скала за определяне на заплащането поради близо два пъти нарасналата минималната работна заплата в последните шест години. Това дава възможност за коригиране на диспропорциите в размера на възнагражденията на служители от една и съща администрация.\r\nВ почти всяка администрация има служители с висока квалификация, опит и устойчиво високи оценки на изпълнението, които се оказват с \"изоставащи заплати\" в сравнение със служители на аналогични длъжности, назначени след 2012 г., уточняват от МС.\n\r\nС приетото увеличение на разходите за персонал с 10% от началото на 2019 г. ще бъдат повишени индивидуалните основни месечни заплати на служителите според заеманата длъжност и оценките за изпълнението.\r\nСъздава се възможност и за коригиране на неравнопоставеното положение при възнаграждението на служители, завръщащи се от отпуск по майчинство.\r\nПромените са в рамките на разходите за персонал, предвидени в бюджета за 2019 година.", "date": "2019.01.09", "title": "Заплатата на чиновника – според знанията и работата му "}
{"url": "https://www.dnes.bg/notifikacii/2019/01/09/selfita-s-hristos-1-milion-filipinci-na-shestvie.398667", "text": "Огромно множество от поклонници взе участие в ежегодното шествие на \"Черния назарянин\" във филипинската столица Манила, като се опитваха да докоснат статуята, която според тях е с чудодейно въздействие, предаде Франс прес.\n\n\n\r\nСпоред данни на полицията, в шествието са участвали близо 1 милион поклонници. Убедени, че статуята на Христос, който носи на рамото си голям черен кръст, може да изцери заболявания или да донесе късмет, много участници се втурнаха към и се опитаха да я докоснат.\r\nПоклонниците се събраха при изгрев слънце, за да видят статуята, качена върху платформа, която измина 7-километров маршрут по тесните улици на столицата на страната.\r\n                \n                \"Получих инсулт и оцелях благодарение на Господ - заяви 70-годишният Хоакин Бордадо. - Ще участвам всяка година в шествието, докато навърша 100 години\", казва мъжът, цитиран от БТА.\r\nОколо него поклонници се блъскаха помежду си, за да забележат статуята и да си направят селфита с нея. Босоноги мъже, жени и деца се качваха едни върху други, за да докоснат с кърпи статуята.\r\nТя дължи названието си на тъмния си цвят, който според легендата е свързан с пожар на кораба, с който била транспортирана от Мексико през 1606 г.", "date": "2019.01.09", "title": "Селфита с Христос... 1 милион филипинци на шествие"}
{"url": "https://www.dnes.bg/notifikacii/2019/01/09/hamenei-amerikanski-dyrjavnici-sa-pyrvoklasni-idioti.398690", "text": "Върховният ирански лидер аятолах Али Хаменей смята, че някои американски представители са \"първокласни идиоти\", съобщи Франс прес.\r\n\"Някои американски представители се правят на луди. Аз, разбира се, не съм съгласен с това, но те са първокласни идиоти\", каза Хаменей, цитиран в профила му в Twitter.\r\n\"Санкциите действително подлагат на натиск страната и народа. Американците с охота казват, че тези санкции са безпрецедентни в историята\", заяви Хаменей. \r\n\"Да, безпрецедентни са. И поражението, което американците ще понесат, ще бъде безпрецедентно, ако е рекъл Аллах\", добави той.\r\nАмериканският президент Доналд Тръмп изтегли САЩ от международното споразумение по иранската ядрена програма през май и отново наложи санкции върху Техеран. \r\n ", "date": "2019.01.09", "title": "Хаменей: Американски държавници са първокласни идиоти"}
{"url": "https://www.dnes.bg/obshtestvo/2019/01/09/proverka-v-speshnoto-zaradi-pochinaloto-ot-pionka-dete.398740", "text": "Министърът на здравеопазването Кирил Ананиев е разпоредил проверка на действията на Центъра за спешна медицинска помощ в София по повод на починало дете по-рано днес. Това казаха за БТА от пресслужбата на МЗ.\r\nВ 14.02 ч. на тел. 112 е постъпил сигнал за 11-годишно дете със задушаване, повръщане на кръв и в тежко състояние, а в 14.03 ч. лекарски екип се пренасочва от друг адрес за този сигнал от Ботунец, посочиха от ЦСПМ-София.\n\r\nВ 14.08 ч. жена, която се е представила като леля на детето, се е обадила и е отказала сигнала, твърдейки, че ще закарат детето със собствен транспорт до лечебно заведение. \r\nВ 14.16 ч. медицинската сестра от Филиала за спешна помощ в Ботунец е подала сигнал за изключително тежкото състояние на детето и е започнала реанимационни действия, но детето е починало.\r\nМедицинската сестра е била сама, тъй като в същото време лекарят от екипа е бил в София за хоспитализация на друго дете.", "date": "2019.01.09", "title": "Проверка в Спешното заради починалото от пионка дете"}
{"url": "https://www.dnes.bg/notifikacii/2019/01/09/po-byrzo-viza-za-sezonni-rabotnici-ot-chujbina-do-15-dni.398716", "text": "До 15 дни ще се взема решение за издаване на виза за сезонни работници от трети страни, реши правителството днес.\n\n\r\nТака максималният срок по подадено заявление за дългосрочно пребиваване на желаещите да работят у нас сезонно се съкращава от 35 работни дни на 15 календарни дни.\r\nПромяната ще създаде условия за по-бързо обработване на заявленията и по-ефективното задоволяване на потребностите на българските работодатели от работна сила за сезонна заетост.\r\nНаскоро стана ясно, че над 90% от сезонните работници от трети страни идват от Украйна и Молдова, а подадените заявления бяха близо 8 000. Основният сектор, който се нуждае от такива кадри, е туризмът. \r\n ", "date": "2019.01.09", "title": "По-бързо: Виза за сезонни работници от чужбина –- до 15 дни"}
{"url": "https://www.dnes.bg/balkani/2019/01/09/sytrudnichestvo-na-balkanite-ne-bez-makedoniia.398698", "text": "На четиристранната среща на високо равнище, провела се в Белград в края на 2018 г., присъстваха премиерите на България, Гърция и Румъния, както и президентът на Сърбия. В нея обаче участие не взе македонският премиер. Това не е първата среща в подобен формат, а липсата на представител на властите в Скопие беше много голяма грешка на българската дипломация. Това каза , , в ефира на .\r\n„“.\r\n                    \n                    \n                Според Василев има още много работа за подобряване на отношенията между България и Македония.\r\n„“.\r\nБългария трябва да се докаже като съюзник именно сред средностатистическите македонци, изрази мнение гостът.\r\n„“. \r\n", "date": "2019.01.09", "title": "Сътрудничество на Балканите: Не без Македония! "}
{"url": "https://www.dnes.bg/akoshtete-vqrvaite/2019/01/09/nencho-balabanov-s-nova-pesen-gonzo-v-klipa.398681", "text": "\r\nАктьорът Ненчо Балабанов отново се отдаде на музиката и зарадва почитателите си с нова песен и интригуващ клип към нея.\r\nПарчето се казва \"Ти избираш\", а главни герои във видеото са три деца, настанени в приемни семейства, съобщава Ненчо в социалните мрежи.\r\n\"Благодаря на всички деца, които заснехме и на тримата ни главни герои и техните приемни родители, че станаха част от този продукт. Благодаря на целия екип замесен в \"Ти избираш\"... Благодаря и на всички сладки деца на България, че ни дават надежда, че утрешния ден ще го има. Нека ние им помагаме и ги даряваме с много любов. Чакам с нетърпение да видим утре вечер видеото и се надявам да ви хареса. Прегръдки на всички\", написа Ненчо Балабанов. \r\n\r\n ", "date": "2019.01.09", "title": "Ненчо Балабанов с нова песен, Гонзо в клипа"}
{"url": "https://www.dnes.bg/sofia/2019/01/09/dete-glytna-pionka-za-igra-pochina-chakaiki-lineika.398737", "text": "Смъртта на дете предизвика напрежение пред 16-а поликлиника в София.\r\nМомченцето си играело в дома си, когато глътнало пионка за \"Не се сърди човече” и се задавило. \r\nМайката веднага го завела в спешния център в поликлиниката в Ботунец, но там нямало лекар, съобщи Нова тв.\r\nПо думите им имало само една медицинска сестра, която била нова.\r\nВеднага се обадили на Спешна помощ, но чакали линейката 45 минути, твърдят близки на починалото дете. \r\nДокато чакали, момченцето издъхнало.\r\n ", "date": "2019.01.09", "title": "Дете глътна пионка за игра, почина, чакайки линейка"}
{"url": "https://www.dnes.bg/sofia/2019/01/09/obrabotvat-stolichnite-ulici-protiv-zalediavane.398715", "text": "Започнаха обработки със смеси срещу заледяване на улици и булеварди в част от южните райони на София, където снеговалежът е по-силен, съобщиха от Столичната община.\r\nОбработки се извършват по трасета, по които се движи общественият транспорт в район \"Витоша\" - Владая, Мърчаево, Драгалевци, Бояна и Симеоново.\r\nВ планината Витоша се извършва опесъчаване на пътищата Драгалевци - Алеко и Бояна - Златни мостове.\r\nКъм момента градският транспорт се движи по обичайните си маршрути при зимни условия.\r\nСедем екипа на дирекция \"Аварийна помощ и превенция\" извършват огледи на място и заедно с екипите на Столичен инспекторат следят обстановката в различните райони на града.", "date": "2019.01.09", "title": "Обработват столичните улици против заледяване"}
{"url": "https://www.dnes.bg/business/2019/01/09/apple-go-zakysva-iako.398722", "text": "\r\nВ края на миналия месец Apple е поискал от своите доставчици да произвеждат по-малко от новите iPhone, отколкото бе планирано за тримесечието от януари до март, съобщава японският икономически ежедневник Nikkei Asian Review, позовавайки се на свои източници. Така за втори път в рамките на два месеца американската компания свива планираното производство на флагманите си. \r\nИскането към производствените партньори е било направено преди шоковото предупреждение, издадено на 2 януари, в което Apple съобщи, че приходите за последните три месеца на годината ще възлязат на около 84 млрд. долара вместо предишни прогнози за диапазона от 89 млрд. долара до 93 млрд. долара. Това предупреждение - първото свиване на собствените си прогнози за приходите от 16 години, предизвика разпродажби на фондовите пазари по целия свят, тъй като инвеститорите го смятат за пореден знак за забавянето на китайската икономика.\r\nПоследната ревизия на бъдещото производство се отнася за всички нови модели на iPhone - XS Max, XS и XR, съобщават източници, запознати с въпроса. „Нивото на преразглеждане е различно за всеки доставчик и зависи от продуктовия микс, който доставя\", казва един от източниците.\r\n                    \n                    \r\n\r\n\r\n ", "date": "2019.01.09", "title": "Apple го закъсва яко  "}
{"url": "https://www.dnes.bg/world/2019/01/09/da-komentirash-politikata-chrez-sharjove.398727", "text": "\r\nТова каза карикатуристът, специализиран в политическата сатира и социалните проблеми, Кевин Калахар в интервю за сайта на . Той работи за сп. „The Economist“ от 1978 г., когато става неговият първи щатен карикатурист в 145-годишната история на списанието. Подписва творбите си с артистичния псевдоним КАЛ. КАЛ работи и за в. „The Baltimore Sun“ от 1988 г.  \r\n„Проблемът при изобразяването на лица на известни, влиятелни хора в карикатура е, че те го приемат лично и се обиждат, защото в изображението се осмива една от най-ценните им принадлежности – лицето. Затова, ако правиш карикатури на влиятелни хора, те мислят, че ти си техен заклет враг и започват да те на наблюдават много, много внимателно. Част от причините да мразят нашите произведения е не само това, че лицата им са осквернени, а и те знаят, че хората им се смеят. А смехът е могъщ. Всеки, който чете това интервю, разбира, че ако някой му се присмива, боли. Така че политиците, които имат власт, намират това за особено язвително и искат да се разправят с него. И това е част от причините защо карикатурата, що се отнася до свободата да се изразяваш, е обикновено първото нещо, което убиват дошлите на власт авторитарни лидери“, казва КАЛ.\r\nКАЛ твърди още, че карикатуристите са първите, които си навличат проблеми в дадена медия. „Това се дължи на две неща. Първо, карикатурите имат почти мигновен ефект и хората ги асимилират много бързо. Освен това са и достъпни за всеки. Затова, ако имате 1 милион хора, които видят дадена карикатура, има шанс поне един от тях наистина да се разгневи. Но хората стават доста раздразнителни и когато почувстват, че се присмивате на някого, когото те подкрепят. Не само влиятелните хора се чувстват засегнати, а и поддръжниците им. Те го възприемат като обида“, казва още журналистът.\n                    \n                    \n                \r\n", "date": "2019.01.09", "title": "Да коментираш политиката чрез шаржове"}
{"url": "https://www.dnes.bg/stranata/2019/01/09/sybirat-bagaja-i-na-talazi-romi-ot-voivodinovo-se-iznasiat.398693", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ромите от махалата в село Войводиново, които са незаконно пребиваващи, започнаха да се изнасят преди домовете им да бъдат разрушени, съобщи Bulgaria ON AIR.\r\nСлед проверка стана ясно, че по документи там живеят 100 души, а в действителност са много повече. Голяма част от хората предпочитат да напуснат къщите си сами, преди да бъдат изведени насилствено.\r\nПо думите на директора на пловдивската полиция Атанас Илков тази сутрин  около 20 обитатели на ромската махала са започнали да си събират багажа и  да го товарят на автомобили.\r\n                    \n                    \n                \"Продължаваме засиленото полицейско присъствие във Войводиново. На 11  роми са връчени актове по Закона за гражданската регистрация и за  личните документи\", уточни Илков.\r\nКомисия от община Марица  е описала 15 опасни постройки, които в най-скоро време ще бъдат  съборени.\r\nПродължава работата на експертите, които са ангажирани с  незаконното строителство в махалата.", "date": "2019.01.09", "title": "Събират багажа и на талази... Роми от Войводиново се изнасят"}
{"url": "https://www.dnes.bg/rusia/2019/01/09/absurd-ot-sssr-gei-aktivisti-ot-frg-pokaneni-ot-ck-na-kpss.398659", "text": "Тази история е наистина забележителна. От ЦК на КПСС канят в Москва група млади активисти от ФРГ. Мислели ги за комунисти, но младежите се оказват активисти на гей движението. \n\r\nСлучката се разиграва през 1978 - годината, в която над 1 300 души в СССР са осъдени заради хомосексуалната им ориентация. Културоложката Лариса Белцер-Лисюткина, която по-късно преподава в Свободния университет в Берлин, играе главна роля в тази куриозна история. В интервю за  тя разказва за случилото се в онези дни.\n\r\n\n                    \n                    \n                \r\nЛариса Белцер-Лисюткина: По онова време работех в Института на международното работническо движение. Тъй като повечето сътрудници на института владееха чужди езици, ЦК на КПСС редовно ни възлагаше да съпровождаме чуждестранни гости. Така че изобщо не се учудих, когато един ден ме извикаха в ЦК. \n\r\nОтговорникът ми съобщи, че в Москва пристига група млади комунисти от някаква западногерманска организация на име HAW. Младежите подкрепяли нашата страна и искали да установят контакти със свои съветски връстници. Секретарят на ЦК на КПСС Иван Капитонов се бил запознал с тези комунисти по време на посещение в Западен Берлин и веднага ги поканил в Москва.\n\r\nЗапочнах да се подготвям, но в нито един справочник не можах да открия името на организацията, която представляваха нашите гости. Свързах се с мои познати от Западна Германия и направо се втрещих, когато ми съобщиха, че HAW означава \"Homosexuelle Aktion Westberlin\" (Хомосексуално движение Западен Берлин). Но вече ми бяха връчили книжка с купони, с които можех да плащам каквото си искам и където си искам - в ресторанти, хотели, кина и прочие. \n\r\nОтидох на летището, вдигнах табелата с имената на гостите и в крайна сметка посрещнах една доста странна групичка - двама стройни хипари, една млада жена, за която впоследствие стана ясно, че е англичанка, и един булдог. Качих ги на лимузината и потеглихме към хотел \"Метропол\", а момчетата веднага ме попитаха: \"Къде са ви младежките клубове?\". \n\r\nОтговорих им, че младежки клубове има в ЦК на ВЛКСМ /Всесъюзен ленински комунистически съюз на младежта/, в районните подразделения на комсомола и в университетите. \"Не\", отвърнаха двамата германци, \"питаме за клубове, където младежите се събират просто така, например дискотеки\". Разбира се, че в ЦК на ВЛКСМ има и дискотеки, отговорих им аз. Престанаха да ме разпитват за младежките клубове, но още на следващия ден поставиха въпроса ребром: \"Къде са ви гей клубовете?\". Отговорих им, че при нас всички сме едно цяло - няма специални гейклубове, защото хомосексуалните са равномерно разпределени сред младежта. \n\r\nТова много ги впечатли, а единият дори каза на другия: \"Виждаш ли, тук всички са интегрирани\". Замълчах си. Не им разказах къде и как точно са \"интегрирани\" хомосексуалните.\n\r\nВ продължение на три дни ги развеждах из Москва. Опери, ресторанти, забележителности. Но на четвъртия ден, когато вече сериозно ме притиснаха с въпросите си, се видях принудена да им разкажа всичко. Обясних им, че в СССР няма гей клубове, защото тук е наказуемо да си хомосексуален. Казах им, че познавам хора, които лежат в затвора заради хомосексуалната си ориентация. \"Тъкмо затова сме длъжни да намерим хора от гей общността, за да разберем какво точно се случва тук\", отговориха ми двамата германци.\n\r\nЛариса Белцер-Лисюткина: Да, но никой от тях нямаше да се осмели да осъществи контакт със западногермански активисти на гей движението. Обясних на гостите ни колко сложна е цялата тази ситуация, но те не отстъпиха. \n\r\n\"Къде се запознават гейовете?\" - попитаха ме двамата германци. Този път директно им казах истината - запознават се в обществените тоалетни, където по стените висят бележки с телефонни номера и предложения за еднополови контакти. Гостите от Западна Германия веднага ме попитаха къде е най-близката обществена тоалетна. В онези години обществените тоалетни в Москва бяха места, където човек рискуваше да преживее доста неприятни неща. Но аз си спомних за една тоалетна, която беше що-годе прилична. Обещах им да ги заведа там, а съпругът ми да ги съпровожда в мъжката тоалетна. Още на следващия ден изпълних обещанието си. Самата аз влязох в женската тоалетна, където снимах разни еротични надписи. А от мъжката тоалетна дочувах луд смях.\n\r\n\n\r\nЛариса Белцер-Лисюткина: Когато му разказах кого сме поканили, той направо се хвана за главата. Казах му, че може би трябва да информираме другаря Капитонов. \"Ти луда ли си? Ще караме така до край. Ще ги качим в самолета, ще им помахаме за сбогом и после ще отидем да си получим премиите. Лично аз ще ти отпусна премия. С тези две ръце\", отговори ми той. След това започна да идва с нас в хотел \"Метропол\", където ни правеше компания по време на обедите и вечерите. А аз превеждах като автомат за младежките организации и за усвояването на целината. На прощаване на летище \"Шереметиево\" се прегръщахме, целувахме и плакахме. Наистина ми дадоха премия, а когато отговорникът от ЦК на КПСС ме срещаше някъде, тихо ми казваше: \"Видя ли, че всичко беше наред. Колко хубаво си поживяхме само\".\n\r\nДВ: Този човек от КГБ ли беше?\n\r\nЛариса Белцер-Лисюткина: Очевидно. Но в онези години всички бяха корумпирани. Хората на КГБ - също. Интересуваха се най-вече от валута, вносни дрехи и скъпи принадлежности. Германските активисти обаче бяха нащрек и все ме питаха: \"Вярваш ли, че този човек действително симпатизира на гей движението?\". А аз им отговарях: \"Ако беше иначе, отдавна да ни е издал\".\n\r\n\n\r\nЛариса Белцер-Лисюткина: Не знам каква информация е предал въпросният отговорник на другаря Капитонов. Но е пределно ясно, че не си е струвало да съобщи на секретаря на ЦК на КПСС, че е поканил гейове.\r\n \r\n", "date": "2019.01.09", "title": "Абсурд от СССР: Гей активисти от ФРГ поканени от ЦК на КПСС"}
{"url": "https://www.dnes.bg/stranata/2019/01/09/kola-v-kanavka-na-trakiia-i-v-plamyci-3-ma-v-bolnica.398697", "text": "Лек автомобил \"БМВ\" е напуснал трасето автомагистрала \"Тракия\", паднал е в крайпътната канавка и се е самозапалил, съобщиха от МВР.\r\nПътуващите в него трима души са успели да напуснат горящия автомобил.\r\nТе са настанени за лечение в многопрофилната болница в Ямбол с различни фрактури и травми, но са без опасност за живота.\r\nПробите за употреба на алкохол и наркотици на водача са отрицателни.\r\nПо случая е образувано досъдебно производство.", "date": "2019.01.09", "title": "Кола в канавка на \"Тракия\" и в пламъци, 3-ма в болница"}
{"url": "https://www.dnes.bg/rusia/2019/01/09/ruskata-ikonomika-raste-vypreki-sankciite.398699", "text": "Темпът на нарастване на руската икономика се е увеличил през миналата година, а инфлацията остава ниска, съобщава Световната банка в своя Световен икономически доклад за 2019 година.\r\n\"Въпреки че икономическите санкции се затегнаха, Русия има сравнително ниска и стабилна инфлация и увеличено производство на петрол. В резултат на силната вътрешна активност руската икономика се разраства с темп от 1,6% през 2018\", се казва в доклада.\r\nСветовната банка посочи, че Русия и други износители на петрол \"поддържат стабилен растеж през 2018 г., подкрепен от повишаването на цените на петрола\".\r\nВ Русия \"растежът е бил устойчив, подкрепен от частното потребление и износа\", казаха от банката, като прогнозира краткосрочно забавяне до 1.5%.\r\n                    \n                    \n                През 2020 и 2021 г. банката очаква увеличение на темповете на растеж на БВП на Русия до 1,8%.\r\nГлавният икономист на Международния валутен фонд Морис Обстфелд заяви, че положителното въздействие на покачващите се световни цени на петрола ще надхвърлят отрицателния ефект от санкциите на Вашингтон върху руската икономика.\r\nЦелта на Русия да намали бедността до 6,6% през 2024 г. може да бъде постигната, дори и при скромни прогнози за растеж. Водени от възстановяването на реалните заплати и разполагаемите доходи на фона на ниската инфлация, броят на бедните хора е намалял с 1,1 милиона през първата половина на 2018 г. Равнището на бедност в Русия обаче, остава над 13%. \n\r\nЗдрава макроикономическа рамка с относително високи нива на международни резерви (461 млрд. Долара), ниски нива на външния дълг (около 29% от БВП) и удобно покритие на вноса (15,9 месеца), позиционират Русия добре, за да поеме външните сакнции.\n\r\nПоддържането на стабилност ще изисква високо ниво на умения за управление на все по-несигурната външна среда и мобилизиране на допълнителни приходи.\n\r\nУдвояването на растежа на икономиката ще изисква освен разширяване на работната сила чрез по-висока пенсионна възраст, осъществяването на реформи, които увеличават миграцията и стимулират инвестициите.", "date": "2019.01.09", "title": "Руската икономика расте, въпреки санкциите"}
{"url": "https://www.dnes.bg/temida/2019/01/09/burgazlii-po-tejki-sankcii-za-ubiici-na-pytia.398709", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ края на 2017 година велосипедистът Евелин Дуков беше убит от пиян шофьор в Приморско. Малко повече от година след инцидента най-накрая беше даден старт на делото по същество, а началото на процеса беше съпроводено с протест на близки на загиналия.\r\nПротестиращите настояха за промяна на Наказателния кодекс и поискаха по-тежки санкции за причиняване на смърт на пътя.\n\r\nВъв фаталния ден шофьорът Владимир Колев навлиза в насрещното платно с висока скорост и помита влосипедиста, след което избягал. Установено е, че карал с почти 3 промила алкохол в кръвта.\r\nАдвокатът поиска днес делото да бъде отложено, тъй като Владимир Колев бил пострадал при битов инцидент. Гардероб паднал върху него и му счупил две ребра, съобщават от телевизия . Съдът обаче не уважи това искане и делото продължи с разпит на свидетели и вещи лица.\n                    \n                    \n                \r\n ", "date": "2019.01.09", "title": "Бургазлии: По-тежки санкции за убийци на пътя!"}
{"url": "https://www.dnes.bg/temida/2019/01/09/v-goriashtoto-bmv-na-trakiia-maikata-na-ubitata-iuliiana-bremenna.398712", "text": "Майката на убитата в Стара Загора от съпруга си 25-годишна Юлияна Симеонова едва не загина при тежък инцидент на \"Тракия\", когато БМВ-то им се обърна в канавка и лумна в пламъци.\r\n41-годишната Иринка Йорданова пътувала със сина си и още един млад мъж за Стара Загора, за да вземе трупа на щерка си от \"Съдебна медицина\".\r\nПри хоспитализирането й в ямболската МБАЛ \"Свети Пантелеймон\" станало ясно, че пациентката е бременна в шестия месец, плодът се оказал непоправимо увреден и е извършен аборт.\n\n\n\n\r\n\"Състоянието на жената е критично, има счупени шийни прешлени, очакваме специалисти неврохирурзи от Стара Загора за консултация\", коментира пред \"Монитор\" д-р Гърдева, зам-директор по лечебната част на здравното заведение.\r\n                    \n                    \n                Заедно с майката на Юлияна в болницата са били приети за преглед 21-годишния водач на изгорялото БМВ и 18-годишният й син, които обаче се оказали с по-леки наранявания.\r\nИринка Йорданова се разделила преди повече от година със съпруга си Ереджеб, който живее в село Долно ново село. Мъжът е пастрок на убитата от 65-годишния Митко Симеонов Юлияна.\r\nКъм момента 8-месечната й дъщеричка е настанена под полицейска закрила в социално заведение.\r\nПо първоначална информация Ирина проявила готовност да се грижи за нея, но след тежката катастрофа край Ямбол социалните търсят варианти за устройването на бебето.\r\nБратът на убитата Юлияна, 18-годишният Гюндоан е абитуриент в ПГ по селско стопанство – Мъглиж, а сестра й Силвира била на работа в чужбина.", "date": "2019.01.09", "title": "В горящото БМВ на \"Тракия\" – майката на убитата Юлияна, бременна!?"}
{"url": "https://www.dnes.bg/sofia/2019/01/09/metroto-v-sofiia-nai-dobroto-v-evropa.398713", "text": "Европейските бизнес награди отличиха столичният \"Метрополитен\" с награда за най-добро транспортно обслужване на гражданите, похвалиха се от Столичната община.\r\n\"Най-добрият и екологичен транспорт е метрото. Разширението на софийското метро не е спирало през последните години. За 10-на години са изградени около 30 км нови линии на метрото\", допълниха от \"Московска\" 33.\r\nСтроежът на метрото продължава, като със завършването на третия лъч се очаква да бъдат спестени  90 хил. тона на година вредни емисии във въздуха. В момента се изграждат 12 километра от него.\r\nДо края на 2019 г. ще бъдат пуснати първите 8 км от третата линия: от бул. \"Владимир Вазов\" в район \"Подуяне\" през \"Оборище\", \"Орлов мост\", центъра, НДК, през \"Александровска болница\" до \"Красно село\".\r\n                    \n                    \n                През първата половина на 2020 г. ще бъде пуснато движението по втория етап – 4 км с 4 метростанции, който са от кв. \"Красно село\" през ж.к. \"Овча купел\" до \"Околовръстния път\" при кв. \"Горна баня\".", "date": "2019.01.09", "title": "Метрото в София – най-доброто в Европа? "}
{"url": "https://www.dnes.bg/top-novini/2019/01/09/da-porasnesh-bez-bashta-sydbata-na-hiliadi-deca-v-kirgizstan.398664", "text": "Киргизстан – страната на самотните майки. Държавата се е превърнала в място, на което стотици жени отглеждат децата си сами. Причината за това е, че много мъже в трудоспособна възраст изоставят семействата си и отиват на гурбет в Русия. \n\r\nСтотици хиляди мъже са на 3000 км от дома си, за да изхранват своите жени и деца. \n\r\n\"Това не е живот, ужасно е. Ако можехме да сме заедно, всички щяхме да сме толкова щастливи. Децата вече пораснаха без баща си, говорят с него само по телефона\", разказва Айркайренза Кущарбек пред .\r\nТова е действителността, в която са принудени да живеят много семейства в региона. Бедността е принудила 800 000 мъже да търсят препитание за семействата си в чужбина. Трудовите мигранти изпращат в страната си над 2 млрд. евро в страната си. Това прави икономиката на Киргизстан силно зависима от гурбетчиите и паричните постъпления.\r\n                \n                Жителите в региона споделят, че там се живее изключително трудно. Самата Айркайренза, която живее в малко селище, сгушено дълбоко в планините на Киргизстан. Самотната майка разказва, че в селото няма работа, а магазинът е много далеч и нямат нищо, което да могат да продават.\r\nРеалността, в която живеят хората в Киргизстан, е позната и в родната ни България. Стотици семейства са оставили децата си при роднини, за да търсят препитание някъде другаде. Така много деца остават с един родител или пък порастват при други роднини. Същевременно именно българите, работещи в чужбина, носят най-големи приходи в България, тъй като внасят голяма част от доходите си обратно в страната.\r\nДокато възможностите за по-добър, спокоен и финансово стабилен живот са далеч от домовете на стотици семейства, те ще са принудени да посрещат празниците заедно, но през камерата на телефона. Ще вдигат наздравици онлайн и ще си махат за довиждане всяка вечер по Skype, защото не могат да се прегърнат наистина.\r\n\r\n  ", "date": "2019.01.09", "title": "Да пораснеш без баща – съдбата на хиляди деца в Киргизстан"}
{"url": "https://www.dnes.bg/notifikacii/2019/01/09/imash-samsung-uspeh-s-deinstaliraneto-na-facebook.398729", "text": "Фотографът Ник Уинке преглеждал интернет форуми, когато попаднал на оплакване, което го притеснява: на някои определени смартфони на Samsung Electronics потребителите нямат възможност да изтрият приложението на Facebook, пише Bloomberg.\r\nУинке купува своя Samsung Galaxy S8, базирано на Android устройство, което пристига с вече инсталиран Facebook, когато е пуснато на пазара през 2017 г. Той е ползвал приложението на социалната мрежа, за да се свърже със стари приятели и да споделя снимки на пейзажи, както и кадри на сиамската си котка. Но не искал да се ангажира с Facebook прекалено. Мъжът се опитва да премахне програмата от телефона си, но написаното се оказва вярно – невъзможно е. Фотографът открива само опция за „изключване“ и не е наясно какво точно означава тя.\r\n                \n                \"Напълно ме озадачи фактът, че ако искам напълно да се отърва от Facebook, той по същество ще си остане на моя телефон, което предизвиква повече въпроси“, коментира Уинке в интервю. „Могат ли да следят информацията ти, локацията или каквото друго правят? Ние потребителите трябва да можем да кажем какво искаме и какво не искаме на нашите продукти\".\r\nПрез изминалата година потребителите станаха по-бдителни за своите дигитални права и по-внимателни по отношение на неприкосновеността на личния живот, след като бяха направени разкрития за практиките на Facebook за споделяне на потребителски данни и след като регулаторите започнаха да прилагат по-засилен контрол върху събирането на онлайн данни.\r\nНякои хора изтриха акаунтите си в социалната мрежа в знак на протест срещу пропуските на компанията, докато други просто искат да се уверят, че имат опцията да го направят. Много потребители на телефони с операционна система Android започнаха да поставят под въпрос сделката на Samsung да продава телефони с перманентно инсталиран Facebook, а голяма част от тях се оплакват в социалните мрежи.\r\n", "date": "2019.01.09", "title": "Имаш Samsung? Успех с деинсталирането на Facebook"}
{"url": "https://www.dnes.bg/notifikacii/2019/01/09/zad-reshetkite-sydyt-ostavi-romite-ot-voivodinovo.398739", "text": "Пловдивският районен съд постанови най-тежката мярка за неотклонние \"задържане под стража\" спрямо братята Борис и Асен Пакетови, задържани и обвинени за нанесени средни телесни повреди по хулигански подбуди над 33-годишния военнослужещ Валентин Димов в село Войводиново на 6 януари.\n\r\nСпоред магистратите са налице необходимите предпоставки за взимане на най-тежката мярка за неотклонение спрямо двамата, тъй като деянието е извършено с особена жестокост, освен това има опасност те да се укрият или извършат друго престъпление, ако им бъде наложена по-лека мярка за неотклонение.\n\n\n\n\r\nСъдиите счетоха, че предвид събраните по делото доказателства, разпити на свидетели и очевидци и въпреки факта, че обвиняемите са били възпирани от случайни лица, техни познати и дори от собствения им баща, агресивните им действия продължили.\n                \n                \r\nСъдът определи арест и спрямо 17-годишният Борис Пакетов, въпреки че най-тежката мярка за неотклонние \"задържане под стража\" спрямо непълнолетни лица се прилага при изключителни случаи.\n\r\nОпределението подлежи на обжалване и протест пред Окръжен съд Пловдив.", "date": "2019.01.09", "title": "Зад решетките: Съдът остави ромите от Войводиново"}
{"url": "https://www.dnes.bg/temida/2019/01/09/svit-lizingov-djip-i-megz-s-obvinenie-za-izmama.398719", "text": "Дизайнерката Мегз се оказа с обвинение за застрахователна измама.\r\nДнес Миглена Каканашева се появи дегизирана в централата на полицията в Пловдив, където я очакваше адвоката й, пише trafficnews.\r\nВ края на септември 2018 година тя обяви за откраднат джипа си марка \"Мерцедес G350\".\r\nЖалбата за свитото возило била подадена в МВР от от братовчед й Антон Лесов.\r\nТой заявил, че на 27 септември е оставил луксозния автомобил пред бар \"Графити\" в \"Кючук Париж\", а на следващата сутрин от него нямало и следа.\r\nДжипът се оказал лизингов, добственост на \"Софауто\". По време на разследването криминалистите се натъкнали на доста противоречиви и подозрителни факти.\r\n                    \n                    \n                Така вместо кражба на кола, се оказало че разследват застрахователна измама. В нея се оказали замесени братовчедът Лесов, дизайнерката и приятелят й - транспортният бос Румен Рончев, който от вчера е в ареста за 72 часа.\r\nОт Районна прокуратура обявиха, че на Каканашева е наложена мярка за неотклонение \"парична гаранция\" в размер на 10 000 лева.\r\nОбвинението срещу нея е за подбудителство в обсебване в големи размери. Наказанието за това престъпление е от 3 до 10 години, като е възможна и конфискация на цялото имущество.\r\nОбвинение има и срещу 33-годишният братовчед на Каканашева, но той е освободен с по-лека мярка.", "date": "2019.01.09", "title": "\"Свит\" лизингов джип и Мегз с обвинение за измама"}
{"url": "https://www.dnes.bg/stranata/2019/01/09/bus-i-kola-v-pyten-ad-krai-ruse-5-ma-sa-raneni.398692", "text": "Петима души са ранени при катастрофа между бус и лек автомобил край русенското село Батишница, съобщиха от МВР.\n\r\nНа мястото на онцидента са изпратени екипи на полицията, на Спешна помощ и на противопожарната служба.\n\r\nТоварен автомобил \"Фолксваген Транспортер\" - с русенска регистрация, управляван от 63-годишен мъж, губи контрол над превозното средство и навлиза в лентата за насрещно движение, където се блъска челно в автомобил \"Рено Меган\" с русенска регистрация, шофиран от 29-годишен мъж.\n\r\nПри удара тежко е пострадал водачът на колата, който е настанен в Университетската болница \"Канев\" в Русе с фрактури. \n\r\nДругият шофьор е получил леки наранявания и след преглед е освободен за домашно лечение. В болницата са откарани още трима пътници. \n                    \n                    \n                \r\nДвама от тях - на по 44 години, са настанени за наблюдение и лечение. 17-годишен младеж е получил контузия на главата и след преглед е освободен за домашно лечение.\n\r\nПробите за алкохол на двамата шофьори са отрицателни. Причините за катастрофата се изясняват.", "date": "2019.01.09", "title": "Бус и кола в пътен ад край Русе – 5-ма са ранени"}
{"url": "https://www.dnes.bg/crime/2019/01/09/arestuvaha-telefonen-izmamnik-vyv-veliko-tyrnovo.398669", "text": "Полицията във Велико Търново е задържала телефонен измамник, съобщиха от МВР.\r\nНа 17 декември сигнал в полицията е подала 81-годишна жена от старата столица. Тя е съобщила, че е станала жертва на схемата \"съдействие за залавяне на телефонни измамници\" и е предала на мнимите полицаи сумата от 6780 лв.\r\nСлед разследването е установен участник в схемата - 34-годишен мъж от град Левски, известен на полицията и осъждан за идентични престъпления. Той е привлечен, като обвиняем и с постановление на прокуратурата е задържан за срок до 72 часа.", "date": "2019.01.09", "title": "Арестуваха телефонен измамник във Велико Търново"}
{"url": "https://www.dnes.bg/notifikacii/2019/01/09/pasportyt-ni-19-i-po-sila-vlizame-svobodno-v-169-strani.398662", "text": "Японските граждани притежават най-силния паспорт в света, следвани от Сингапур и Южна Корея. Азиатските страни продължават да доминират в световната класация.\r\nНа първо място е Япония, чиито граждани могат да пътуват без визи, или пък да получат виза при пристигане в 190 страни, според индекса на Henley Passport за 2019 г.\r\nЯпония е следвана от Сингапур и Южна Корея в съвместно второ място, чиито граждани могат да посетят 189 дестинации, без да получат виза преди пътуването. Henley&Partners казва, че това е най-високата позиция, която Южна Корея е достигнала в паспортния индекс.\r\n\"Продължаващото господство\" на азиатските страни в паспортния индекс отразява \"извънредния ефект, който международната мобилност и миграция имат върху региона\", казват Henley и партньори.\r\n                \n                Германия и Франция са класирани на трето място, с достъп до 188 дестинации без виза; докато САЩ и Обединеното кралство продължават да се колебаят, и сега седят на общо шесто място с достъп до 185 дестинации. Това бележи значителен спад от 2015 г., когато американските и британските паспорти бяха класирани като най-силните.\r\nНа четвърто място са Дания, Финландия, Италия и Швеция, докато Испания и Люксембург са на пето място.\r\nНа дъното на класацията за 2019 г. са Ирак и Афганистан, с достъп до само 30 дестинации без визи.\r\nБългария от своя страна е на почитното 19-то място с достъп до цели 169 страни.\r\nПрез последните няколко години Китай и Обединените арабски емирства също увеличават дестинациите, които могат да посетят без виза, пише Independent.\r\nПрез 2017 г. китайските паспорти бяха класирани на 85-о място. През 2019 г. те са на 69-о място, като гражданите имат достъп до 74 държави и територии без предварителна виза.\r\nПодобна е и историята за Обединените арабски емирства. Сега страната е на 22-ро място като гражданите имат достъп до 164 страни, благодарение на наскоро подписани споразумения със страни, включително Мексико, Япония и Сиера Леоне.\r\nВъвеждането на турските електронни визи през октомври 2018 г. е повлияло на класацията за 2019 г., тъй като гражданите на повече от 100 страни, сред които Канада, Великобритания и САЩ, сега трябва да кандидатстват за виза предварително.\r\nНо индексът сочи, че е налице \"преобладаващо положителна\" тенденция към отваряне на визите и взаимни споразумения между държавите.\r\nИсторическите данни показват, че през 2006 г. средно-статистическият гражданин е могъл да пътува до 58 дестинации без виза; до края на 2018 г. броят на възможните страни е 107.\n\r\nА ето и класацията:\n\r\nНай-мощните паспорти:\n\r\n1. Япония\r\n2. Сингапур\r\n2. Южна Корея\r\n3. Франция\r\n3. Германия\r\n4. Финландия\r\n4. Дания\r\n4. Италия\r\n4. Швеция\r\n5. Люксембург\r\n5. Испания\n\r\nНай-слабите паспорти:\n\r\n1. Ирак\r\n1. Афганистан\r\n2. Сирия\r\n2. Сомалия\r\n3. Пакистан\r\n4. Йемен\r\n5. Еритрея", "date": "2019.01.09", "title": "Паспортът ни 19-и по сила. Влизаме свободно в 169 страни!"}
{"url": "https://www.dnes.bg/notifikacii/2019/01/09/bylgariia-e-46-a-po-demokraciia-v-sveta.398670", "text": "България е 46-та най-развита демокрация в света, става ясно от тазгодишната класация на британската медийна група \"Икономист\", публикувана днес.\n\r\nСтраната ни е в компанията на Панама и на Аржентина и е подредена сред държавите с непълна демокрация, излизайки с едно място напред спрямо миналата година.\n\r\n\"Икономист\" категоризира страните като демокрации, непълни демокрации, хибридни режими и авторитарни държави.\n\r\nПодреждането се прави въз основата на пет критерия, свързани с изборния процес и плурализма, функционирането на правителството, политическата култура, гражданските свободи и партийната система, като се измерват 60 индикатора.\n\r\nБългария събира индекс от 7,03 от максималното 10. Авторите оценяват най-слабо у нас политическата култура (4,38 от 10) и най-високо изборния процес и плурализма (9,17/10). Качеството на управлението е 6,43/10, гражданските свободи - 7,94/10, а политическото участие 7,22/10.\n                \n                \r\nСпоред класацията в света има само 21 напълно демократични държави. Като на първите три места са Норвегия, Исландия и Швеция, а в дъното от общо 167 държави са Сирия и Северна Корея, където управлението е авторитарно. В първата десетка намират място Канада, Нова Зеландия,Дания, Финландия, Ирландия и Швейцария.\n\r\nМястото на България й дава преднина пред Полша (54), Унгария (57) и Хърватия (60). А Румъния е оценена като най-слабата демокрация в Европейския съюз с подреждането си на 66-о място. Северната ни съседка отстъпва на страни като Сърбия, Монголия, Тунис и Индонезия, макар да излиза преди Еквадор, Намибия и Мексико.\n\r\nВсички европейски членки са определени като демокрации. Швеция, Дания, Ирландия, Финландия, Холандия, Люксембург, Германия, Великобритания, Австрия, Малта и Испания като пълни демокрации, докато в останалите управлението се оценява като частично демократично.\n\r\nВ нашата група на непълните демокрациите попадат стари еврочленки като Франция, Белгия, Португалия и Италия. Най-добре представената от новите страни е Естония, която е на 23то място, преди следващите я Съединени щати.\r\nНай-демократичната държава в Северна Америка е Канада - шеста, а в Южна - Уругвай - на 15-о място. Единствената африканска държава сред пълните демокрации е Мавриций (17). Нито едно управление в Азия не се доближава до лидерите. Южна Корея обаче оглавява групата на непълните демокрации с 21-то си място, следвана от Япония.\n\r\nВ южното полукълбо най-демократичните държави са Нова Зеландия (4) и Австралия (9). В Югоизточна Европа най-висока оценка получава управлението в Гърция - 39 място. Повечето балкански държави са подредени сред хибридните режими. Изключение правят само частичните демокрации в Гърция, България, Румъния и Сърбия.\n\r\nДве години след неуспешния преврат срещу президента Ердоган нивото на демокрацията в Турция е оценено със 110 място от 167 държави, а управлението като хибридно.\n\r\nЛистата на авторитарните режими се води от Йордания (115), Мозамбик и Кувейт.\n\r\nМястото на Русия е в дъното на таблицата. Управлението на Владимир Путин е оцено със 144 място, като Москва е по-назад дори от Беларус (137) и Афганистан (143) и се намира в обкръжението на Саудитска Арабия (147) и Джибути (146).\n\r\nНай-авторитарните режими в света са в Северна Корея, която заема последното 167 място в класацията на \"Икономист\" и предхождащите я Сирия, Демократична република Конго, Централната африканска република и Чад.\r\n ", "date": "2019.01.09", "title": "България е 46-а по демокрация в света"}
{"url": "https://www.dnes.bg/politika/2019/01/09/pravitelstvoto-predlaga-da-pregovariame-sys-sasht-za-iztrebitelite.398676", "text": "\n\r\nБългария да преговаря със САЩ за закупуване на изтребители F-16 предлага Министерският съвет на Народното събрание. Това съобщи пред журналисти в МС вицепремиерът и военен министър Красимир Каракачанов. \n\n\n\n\r\nПредвижда се те да бъдат водени с участието на министрите на отбраната, икономиката, финансите и външните работи за сключване на договор.\r\nСамолетите са нови, модерни и ще изпълнят задачите си, коментираха от ВВС. \r\nСега предстои Народното събрание да гласува решение, с което предлага на Министерския съвет да проведе преговори първо с производителя на американските военни самолети \"Локхийд Мартин\".\n                    \n                    \n                \r\nАко те не дадат резултат с конкретни параметри, има възможност такива да се започнат със следващия кандидат.\r\nДругите две оферти към страната ни бяха от Швеция за нов \"Грипен\" и от Италия за втора ръка \"Юрофайтър\".\n\r\nОдобреният проект за инвестиционен разход предвижда придобиване на 16 самолета на два етапа.\r\nТова ще бъде най-скъпата сделка от модернизацията на българската  армията. Закупуването на 8 изтребители се очаква да излезе около 1.8  млрд. лева с ДДС. На следващ етап е планирано закупуването на още 8  машини.\n\r\nСтана ясно обаче, че САЩ искат по-висока цена, а МО ще преговаря за свалянето й. \n\r\nСрокът на доставка също вероятно ще бъде по-голям от записания в проекта 24 месеца.\n\r\nПо тази причина парламентът трябва да разреши и \"отклонения\" от вече одобрените изисквания.\n\r\n\"В хода на преговорния процес последните няколко месеца имахме определи уверения, че цената ще бъде коригирана. Вчерашното изявление на Белия дом също ясно показва, че от страна на Вашингтон има правилно разбиране по финансовите параметри, заложени в нашия проект\", коментира Каракачанов.\n\r\nТой обаче не се нае да каже какви ще бъдат параметрите на отклонение от цената.\n\r\nПо думите му с днешното решение се прави стъпка по възможно най-бързия начин да придобием нови изтребители. Другият вариант бил да се предложи започване на процеса отначало и той да се забави с още година и половина.\n\r\nКаракачанов отрече някой да го е притискал за новия боен самолет и заяви, че защитава единствено българския национален интерес.", "date": "2019.01.09", "title": "Правителството предлага: Да преговаряме със САЩ за изтребителите"}
{"url": "https://www.dnes.bg/index/2019/01/09/kysi-dylgi-rusi-modnite-tendencii-prez-2019-ta.398671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Дръзки къси дължини, смело сменени цветове и преминаване към бретони са само част от големите промени, на които звездите заложиха през изминалата 2018 година.\n\r\nЗапазват ли се обаче ярките цветове в косите на звездите като мода за 2019 година?\n\r\nСпоред известния стилист Кръстю Капанов, ако две или три звезди са излезли на екрана по определен начин, не означава, че това е модата за годината. \n\r\n\"Всички се стремят да внесат нещо ново, но стилът на всеки един човек зависи от това с какво се занимава. Не може да се каже, че след като Лейди Гага е била със син цвят на косата, това ще е новата мода\", обясни стилистът пред \n                \n                \r\nТой допълни, че постоянно се правят фестивали за фризура в България, но малко млади фризьори и стилисти ги посещават.\n\r\n\"Прическата зависи от цвета на лицето, от стила на обличане и цвета на дрехите. Трябва да има индивидуален подход за всяко едно лице. Важно е да има разнообразие\", сигурен е Капанов.\r\n ", "date": "2019.01.09", "title": "Къси, дълги, руси – модните тенденции през 2019-та"}
{"url": "https://www.dnes.bg/notifikacii/2019/01/09/udar-na-alo-izmamnik-izlyga-dete-da-mu-dade-nad-53-hiliadi-leva.398674", "text": "Не само възрастни баби и дядовци се хващат в капана на ало измамниците, но и деца попадат в клопката им.\r\nПоредният такъв случай е от Стара Загора.\r\n11-годишно момиченце от града даде 53 400 лева и златни накити на телефонни измамници.\r\nОколо 10 ч. вчера непознат мъжки глас се е обажил на детето по телефона. \r\nМъжът се представил за полицейски служител. Обяснил на момичето, че трябва да помогне за залавянето на измамници, допълват от полицията.\r\nНакарал я да събере всички пари и ценности в дома й.\r\n \r\nОколо 11:30 ч. момиченцето оставило събраното под лек автомобил, паркиран до жилищна сграда на улица \"Стефан Стамболов\".\r\nСигналът за измамата бил подаден от бащата на момиченцето.", "date": "2019.01.09", "title": "Удар на ало измамник: Излъга дете да му даде над 53 хиляди лева!"}
{"url": "https://www.dnes.bg/science/2019/01/09/otkriha-genite-porajdashti-monogamiiata.398673", "text": "Учени откриха 24 гена, които превръщат животни от повърхностни любовчии във верни партньори за цял живот, съобщиха в. \"Дейли мейл\" и в. \"Индипендънт\".\n\n\n\n\r\nПодобен генетичен профил може да играе роля и за продължителните връзки на хората.\r\nМного животни, като албатросите, образуват двойки, за да отглеждат заедно потомството си. Други имат по няколко любовни партньори през един развъден сезон, пише БТА. \n\r\nЗа да разберат защо някои животни са моногамни, а други сродни на тях живеят в промискуитет, учени от университета на Тексас изследваха гените, които са активни в мозъците им. Те установиха, че сред десет вида животни, разделени от милиони години еволюция, при моногамните мъжкари се повтаря еднакъв модел от 24 гена.\n                    \n                    \n                \r\nНа практика моногамното поведение може да е много сложно. Резултатите от изследването обаче показват, че в основата му е прост механизъм в мозъка, който го задейства.\n\r\nУчените са работили с мишки, полевки, пойни птици, жаби и риби цихлиди. Те не са имали общ предшественик повече от 450 милиона години. Специалистите са се заинтригували от това как еднакъв \"комплект с инструменти\" се появява отново и отново в дървото на живота.\r\n\"Има запазени комплекти гени, които се използват за определени неща\" - обясни д-р Ребека Йънг. Това е характерно не само за механизмите, контролиращи физически процеси като растеж на крайници, но и лежи в основата на поведения, например птичите песни или агресията.", "date": "2019.01.09", "title": "Откриха гените, пораждащи моногамията"}
{"url": "https://www.dnes.bg/notifikacii/2019/01/09/jena-dade-nad-3000-lv-na-policai-ivanov-v-kubrat.398666", "text": " 81-годишна жена от Кубрат е станала жертва на телефонна измама със сумата от 3350 лв., съобщиха от МВР - Разград.\r\n10 дни след като била измамена възрастната жена съобщила в Районното управление. Тя получила обаждане на стационарния телефон на 28 декември около 9:30 часа.\r\nМним \"полицай Иванов\" ѝ заявил, че е необходимо да съдейства на полицията в акция по залавяне на телефонни измамници.\r\nЖената първоначално пуснала през терасата 650 лв. в найлонова торбичка, а след това още 2700 лв. \r\nПо случая е започнато досъдебно производство.", "date": "2019.01.09", "title": "Жена даде над 3000 лв на \"полицай Иванов\" в Кубрат"}
{"url": "https://www.dnes.bg/notifikacii/2019/01/09/na-114-godini-pochina-nai-vyzrastnata-amerikanka.398678", "text": "Лесли Браун, най-възрастната жителка на САЩ, почина на 114-годишна възраст в град Кливланд хайтс в щата Охайо, информира Асошиейтед прес. Агенцията се позова на съобщение на семейството на дълголетницата. \r\nБраун е родена през 1904 година в щата Джорджия и израснала във ферма. \r\nВ семейството й имало 11 деца. \r\nПрез последните години от живота си Лесли живеела при една от трите си дъщери. Освен тях тя имала и син, а съпругът й се споминал през 1991 година. Нейните близки обясняват дълголетието й с любимата й храна - сладките картофи батати, които са доста популярни в САЩ.\r\nЛесли Браун стана най-възрастната жителка на САЩ на 9 май 2018 година, когато на 114-годишна възраст се спомина предишната рекордьорка - Делфин Гибсън.", "date": "2019.01.09", "title": "На 114 години – почина най-възрастната американка"}
{"url": "https://www.dnes.bg/cars/2019/01/09/koi-sa-nai-prodavanite-sportni-koli-za-2018-g.398672", "text": "През 2018 г. в света са продадени 770 524 спортни автомобила. Според данните на focus2move този сегмент отчита лек спад, тъй като цифрата е с 4,3% по-ниска в сравнение с 2017 г.\r\nКакто и през 2017 г., челните места се заемат от американските модели. Най-популярният спортен автомобил в света миналата година е бил Ford Mustang със 116 952 продадени купета и кабриолети. Второто място заема спортният седан Dodge Charger (91 677), а третото - купето Dodge Challenger (70 816).\r\nОстаналите модели в Топ 10 са: 4. Chevrolet Camaro - 57 422 продадени бройки, 5. Tesla Model X - 56 093, 6. Kia Stinger - 33 794, 7. Mazda MX-5 - 31 782, 8. Porsche 911 - 31 595, 9. Chevrolet Corvette - 22 042 и 10. Audi TT - 18 882.\r\n", "date": "2019.01.09", "title": "Кои са най-продаваните спортни коли за 2018 г.?"}
{"url": "https://www.dnes.bg/balkani/2019/01/09/turciia-shte-zashtitava-granicite-si-i-s-voenni-deistviia.398677", "text": "Турският външен министър Мевлют Чавушоглу заяви, че Турция няма да се въздържи от военни действия, за да защити границите си от заплахите, които смята, че идват от страна на сирийските кюрдски бойци, предаде Асошиейтед прес.\n\r\nМинистърът говори днес, ден след като Турция отхвърли исканията на американския съветник по националната сигурност Джон Болтън да даде уверения, че ще осигури защита на кюрдските бойци, които са съюзници на САЩ, в Североизточна Сирия.\n\n\r\nБолтън каза, че САЩ няма да изтеглят войските си от Сирия, докато не се постигне споразумение с Турция за защита на кюрдите.\n\r\nОтказът на Турция задълбочи разногласията между Анкара и Вашингтон и повдигна нови въпроси за това как Съединените щати ще защитят бойците, които са техни съюзници в борбата срещу \"Ислямска държава\".\n                    \n                    \n                \r\nТурция възприема кюрдските бойци като терористи, припомня БТА.\n\r\nЧавушоглу заяви пред парламентарната комисия по външните работи, че САЩ се опитват да се изтеглят от Сирия, защото са се обвързали твърде много с въоръжената групировка.", "date": "2019.01.09", "title": "Турция ще защитава границите си и с военни действия"}
{"url": "https://www.dnes.bg/top-novini/2019/01/09/tokov-udar-s-cenata-na-toka-za-biznesa-shte-poskypnat-li-stokite.398649", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБорсовата цена на тока, на която купуват електроенергия фирмите, скочи рязко в понеделник. Търговията на платформата \"Ден напред\" приключи при цена 207.02 лв./МВтч базова мощност, което е с над 50% повече от средните стойности на сделките от 1 до 7 януари, когато нивата бяха 134.5 лв./МВтч.\r\nРекорд обаче няма, тъй като на 3 декември 2018 г. бе постигната средна стойност от 207.21 лв. за мегаватчас. \n\n\n\r\n\r\nПо думите на зам.-председателя на Асоциацията на млекопреработвателите Симеон Присадашки от цената на тока много зависи цената на млечните продукти, защото това са бързо ликвидни стоки.\n                \n                \r\n\"Не може да бъде казано с колко ще бъде увеличението на продуктите, защото всяка една фирма има различни начини на производство. Произвеждаме продукти от първа необходимост, това е основна храна за населението. Не може да спрем производство. За млечния бранш е успокояващо, че при нас няма да има рязък скок от днес за утре на цената на електроенергията, защото имаме едногодишни договори\", допълни още експертът в \"България сутрин\".\n\r\nТой обаче смята, че тенденцията сочи към повишаване себестойността на млечните продукти.\n\r\nСпоред енергийния експерт Еленко Божков има голяма манипулация на пазара на електроенергия.\n\r\n\"Не е вярно, че цената на тока в България е най-ниската в Европа. Това може да се провери веднага. В съседните страни енергията е с 30% по-евтина. Част от производителите на енергия се опитват да избият цената на емисионни квоти, която БЕХ трябва да плаща за \"Марица-Изток 2\", коментира още Божков пред .\n\r\nТой е сигурен, че цената на тока се вдига изкуствено, като производството се занижава.\r\n ", "date": "2019.01.09", "title": "Токов удар с цената на тока за бизнеса! Ще поскъпнат ли стоките?"}
{"url": "https://www.dnes.bg/blizak-iztok/2019/01/09/18-godishna-sauditka-izbiaga-otkaza-isliama-iska-ubejishte-no.398638", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Върховният комисариат на ООН за бежанците подготвя молбата за убежище на 18-годишната саудитка, избягала от родителите си от страх да не бъде убита.\n\r\nПроцедурата ще отнеме най-много 5 дни. Младата жена привлече вниманието на целия свят, след като се барикадира в хотела си, за да не бъде депортирана, предаде\r\nСагата започва тази събота. Рахаф Мохамед ал-Кун каца в Банкок, откъдето смята да лети за Австралия. Тайландските служби обаче ѝ отказват влизане в страната и искат да я върнат в родната ѝ Саудитска Арабия.\n\r\nЗа да избегне депортация, вчера девойката се барикадира в хотелската си стая в транзитната зона на летището. И се обърна за помощ през социалните мрежи.\n                    \n                    \n                \r\nРахаф твърди, че ако бъде върната при родителите си, те ще я убият. Причината – тя се е отказала от исляма – действие, което в Саудитска Арабия се наказва със смърт.\r\nСлед намесата на ООН късно снощи тайландските власти позволяват на девойката да напусне летището.\r\nСадуитката се надява да може да замине в Канада, САЩ, Великобритания или Австралия. Засега самите държави не са ѝ предложили убежище, защото изчакват да получи бежански статут. От Банкок засега няма да депортират Рахаф.\r\nДнес бащата и братът на момичето са пристигнали в Банкок. Засега близките ѝ не са коментирали обвиненията. Случаят обаче прикова вниманието на милиони.\r\nДесетки в социалните мрежи призоваха правителствата си да предложат убежище на Рахаф. А много млади саудитци аплодират смелостта ѝ и пишат: \"Ти ни показа, че можем и заслужаваме да бъдем свободни!\".\r\n ", "date": "2019.01.09", "title": "18-годишна саудитка избяга: Отказа исляма, иска убежище, но..."}
{"url": "https://www.dnes.bg/sofia/2019/01/09/spirat-vodosnabdiavaneto-v-chasti-na-stolicata-v-chetvyrtyk.398694", "text": "На 10 януари 2019 г. (четвъртък), във връзка с извършване на строително-монтажни работи на ул. „Ваклинец“ кв. „Драгалевци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nпо ул. „Ваклинец“ от ул. „Горски синчец“ до ул. „Св. Горазд“\r\nпо ул. „Св. Горазд“ от ул. „Наум“ до ул. „Ябълкова градина“ .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Горазд“ ъгъла с ул. „Ваклинец“.\n                    \n                    \n                \r\nНа 11 януари 2019 г. (петък), във връзка с извършване на строително-монтажни работи на ул. „Проф. Георги Златарски“ кв. „Витоша“, се налага спиране на водоподаването от 09:00 до 21:30 часа на клиентите на „Софийска вода”, живеещи в района на:\r\nпо ул. „Професор Георги Златарски“ от бул. „Симеоновско шосе“ до  ул. „Професор Георги Златарски“  № 37.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Професор Георги Златарски“  № 37.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.01.09", "title": "Спират водоснабдяването в части на столицата в четвъртък"}
{"url": "https://www.dnes.bg/cars/2019/01/09/gratisniiat-srok-za-e-vinetkite-ostava-15-ianuari.398689", "text": "Регионалният министър Петя Аврамова беше категорична, че няма причина водачи да шофират без винетка по родните пътища. \r\nОт думите й стана ясно, че \"гратисният\" срок, който е 15 януари, няма да бъде удължен.\r\n\"Вече има много начини да закупят винетка, няма причина да има водач на пътя, който да не е закупил винетка по някаква техническа причина\", заяви регионалният министър.\n\n\n\n\r\nПо-рано днес оставка заради проблемите с въвеждането на тол системата подаде шефът на АПИ Светослав Глосов.\r\nАврамова обясни, че сутринта на регулярната среща премиерът Бойко Борисов е разкритикувал остро създадената организация за продажба на електронните винетки. Борисов е поискал поемане на отговорност и в тази връзка реакцията на Глосов била да подаде незабавно оставка.\r\n                    \n                    \n                Самият Глосов каза, че трудностите, създадени в началото на годината с продажбата на електронни винетки, са довели до неприятни моменти и недоволство от страна на гражданите.\r\n\"Каквото съм могъл, съм направил за тази агенция, оставам с добри чувства и към екипа, с който съм работил, и към екипа на МРРБ, нищо лошо към премиера, напротив, бил е справедлив\", каза вече бившият пътен шеф.\r\nАврамова коментира, че непрекъснато се работи за въвеждане на колкото се може повече начини за закупуване на електронни винетки. \r\nАко хартиената винетка е била възможна за закупуване на 3 хил. места в държавата, електронната ще бъде купувана на повече от 4500 пункта, обяви тя. Работи се по идеята винетка да се купува и от банкомати.\r\nМинистърът допълни, че за да не се получат сътресения в работата на АПИ, незабавно ще се търси нов ръководител.", "date": "2019.01.09", "title": "\"Гратисният\" срок за е-винетките остава – 15 януари"}
{"url": "https://www.dnes.bg/notifikacii/2019/01/09/kola-blysna-bus-toi-parkira-v-partera-na-blok.398696", "text": "\n\r\nКато по чудо без пострадали се размина адска катастрофа в центъра на София. \r\nКола се блъсна в баничарка, която влетя в магазин на партера на блок. \r\nИнцидентът е станал на кръстовището на ул. \"Дунав\" и ул. \"Екзарх Йосиф\". \r\nПолиция и линейка се отзоваха веднага на мястото на катастрофата.\r\nНай-вероятната причина за инцидента е отнето предимство.\r\nАвтомобилът е правел десен завой, за който има предимство, а през това време баничарката се е движела по ул. \"Дунав\".\r\nЛеката кола е ударила баничарката отзад с такава сила, че бусът е \"паркирал\" в магазина.", "date": "2019.01.09", "title": "Кола блъсна бус, той \"паркира\" в партера на блок"}
{"url": "https://www.dnes.bg/usa/2019/01/09/sasht-gotovi-s-otstypki-za-f-16-syobraziavat-se-s-biudjeta-ni.398631", "text": "САЩ са готови да се съобразят с бюджетните възможности на България по отношение на евентуалната сделка за придобиване на изтребители F-16 за родните ВВС, стана ясно от специално изявление на Белия дом, цитирано на сайта на американското посолство у нас. \n\n\r\nАдминистрацията на президента Доналд Тръмп приветства плановете за модернизация на въоръжените сили на България и очаква нейния предстоящ избор на нов многоцелеви изтребител. САЩ остават ангажирани да работят заедно с българското правителство по определяне на окончателните параметри на потенциална продажба на F-16, така че да отговарят на бюджетните и оперативни изисквания, като едновременно с това предлагат отлични оперативни способности.\r\n                    \n                    \n                \"Ние сме убедени, че F-16 Блок 70 предлага на България най-добрата възможна комбинация от цена, бойни способности и взаимна съвместимост с другите натовски военновъздушни сили. Ако F-16 Блок 70 бъде избран от България, то той ще служи на българските ВВС ефикасно и надеждно десетилетия наред и ще им предостави възможността надеждно да защитават българското въздушно пространство и да участват в операции заедно с НАТО. Придобиването на F-16 Блок 70 ще продължи да засилва дългосрочната подкрепа и сътрудничество с ВВС на САЩ и другите натовски военновъздушни сили\", посочва се в изявлението. \n\r\nВ него се припомня също така, че в предлагания самолет са вложени най-модерните технологии и се добавя, че САЩ очакват да продължат разговорите с правителството ни по придвижването на съответното решение.\n\r\nОчаква се на днешното си заседание кабинетът да разгледа доклада на комисията, която оценяваше офертите за новите самолети и отличи тази на САЩ за нови F-16 като фаворит пред предложенията на Швеция и Италия за Gripen и Eurofighter. \n\r\nАко докладът бъде одобрен от МС, топката ще бъде прехвърлена към парламента, който трябва да разреши стартирането на преговори за закупуването на новите самолети. За проекта ще бъдат заделени 1,8 млрд. лв., с които ВВС да се сдобият с една ескадрила изтребители. От компанията производител на най-масовия изтребител F-16 Lockheed Martin пък вече обявиха, че предлагат на страната ни най-новото поколение на машината Блок 70 с пълен комплект от обслужване и въоръжение, както и готовността за оптимизиране на разходите по евентуалната сделка.", "date": "2019.01.09", "title": "САЩ готови с отстъпки за F-16, съобразяват се с бюджета ни "}
{"url": "https://www.dnes.bg/obshtestvo/2019/01/09/bylgarskite-prevozvachi-s-protest-blokirat-briuksel.398632", "text": "Български превозвачи заминават на протест в Брюксел. Причината - гласуването на пакета \"Мобилност\" от Комисията по транспорт в Европарламента. \n\n\n В четвъртък 600 души ще изразят недоволството си към промените в европейските правила за превозите.\r\nИсканията на бранша са Европейската комисия да отхвърли предложените поправки, засягащи командировките на шофьорите, връщането до страната на всеки четири седмици и нощните им почивки.\r\nЗад недоволството на родните фирми застанаха президентът Румен Радев, правителството, както и политическите сили у нас.\r\nВ протеста се очаква да се включи транспортният министър Росен Желязков и български евродепутати. \r\n ", "date": "2019.01.09", "title": "Българските превозвачи с протест блокират Брюксел "}
{"url": "https://www.dnes.bg/snimka-na-denia/2019/01/09/studyt-si-otiva-smeniat-go-valeji-ot-sniag-i-dyjd.398633", "text": "В Западна и Източна България ще завали сняг, в крайните южни райони валежите ще са от дъжд.\n\r\nПреди обяд в Западна България ще завали слаб сняг, по-късно след обяд ще се усили и ще обхване и централните части на страната, докато в крайните южни райони снегът ще преминава в дъжд. \n\r\nВечерта ще завали и в Източна България – предимно дъжд, в Лудогорието и Добруджа – дъжд и мокър сняг. \n\r\nВ районите, в които има снежна покривка и валежът е от дъжд, ще има условия за заледявания, предупредиха . \n\r\nВятърът ще се ориентира от юг, в западните райони ще е слаб, в централните, източните и северно от планините - умерен до силен. С него дневните температури ще се повишат, а през нощта срещу четвъртък в Източна България затоплянето ще продължи. \n                \n                \r\nПреобладаващите максимални температури ще са между 0° и 5°.Атмосферното налягане е по-ниско от средното за месеца. \n\r\nС приближаването на средиземноморски циклон ще продължи да се понижава.\n\r\nНад Черноморието ще бъде предимно облачно. \n\r\nПрез деня ще е почти без валежи, но вечерта, първо в южните райони ще започнат валежи от дъжд. Ще духа до силен вятър с южна компонента, който ще повиши температурите и максималните ще са 3°-6°. Температурата на морската вода е 5-6°. Вълнението на морето ще бъде 2-3 бала, но вечерта ще се усилва. Над планините ще е облачно.\n\r\nОт запад преди обяд ще започнат слаби валежи от сняг, които след обяд ще се усилват, вечерта и през нощта срещу четвъртък ще достигнат и планините в Източна България. \n\r\nВятърът ще се ориентира от югозапад и след обяд ще е силен в планините в източната половина на страната бурен, вечерта и през нощта срещу четвъртък още ще се усили. Максималната температура на височина 1200 метра ще е около минус 2°, на 2000 метра – около минус 7°.\r\n ", "date": "2019.01.09", "title": "Студът си отива, сменят го валежи от сняг и дъжд "}
{"url": "https://www.dnes.bg/usa/2019/01/09/trymp-se-oplaka-ot-humanitarna-kriza-pak-iska-pari-za-ogradata.398634", "text": "Президентът на САЩ Доналд Тръмп каза в телевизионно обръщение, предавано от Овалния кабинет на Белия дом, че на границата на Съединените щати с Мексико има разрастваща се хуманитарна криза и криза със сигурността, въпреки че пресичанията на границата са намалели през последните години, предаде БТА като се позова на Асошиейтед прес. \n\n Тръмп каза, че всички американци страдат от неконтролираната нелегална имиграция, която поглъща обществени ресурси и намалява работните места и заплатите.\n\r\nМежду най-засегнатите от нелегалната имиграция според президента са афроамериканците и испанскоезичните американци. Той обаче не даде никакви доказателства в подкрепа на това твърдение.\n                    \n                    \n                \r\nТръмп се опита да убеди американците, че нелегалният наплив на мигранти в САЩ през южната граница е криза и настоя, че работата на правителството е спряна, защото демократите отказват да финансират сигурността на границата.\n\r\nПрезидентът поиска 5,7 милиарда долара за стоманена ограда по границата с Мексико. \n\r\n\"По искане на демократите, това ще бъде стоманена ограда, а не бетонна стена\", продължи Тръмп. \n\r\nСпоред него ограда по границата е критично важна за граничната сигурност и е необходима, за да пресече нелегалната имиграция от Латинска Америка. \n\r\nФранс прес напомня, че желаната от него стена е причина за частичната парализа на федералното правителство, продължаваща 18 дни.\n\r\nЗаради изказването на Тръмп председателката на Камарата на представителите на Конгреса на САЩ, демократката Нанси Пелоси го обвини, че е изфабрикувал криза по границата с Мексико и че държи американците за заложници с частичната парализа на работата на федералното правителство.\n\r\nСпоред нея единствената цел на президента е да получи финансиране на ограда по границата с Мексико. \n\r\n\"Ето фактите: президентът Тръмп трябва да прекрати задържането на американците за заложници, трябва да спре да създава миграционна и хуманитарна криза на границата и трябва да възстанови работата на правителството\", каза председателката на Камарата в изявление.\n\r\nПелоси каза, че президентът е обсебен от желанието да принуди американците да платят за исканата от него \"скъпоструваща и неефективна\" гранична стена, съобщи ДПА. Той използва страха, за да убеди американците в необходимостта от гранична стена, продължи Пелоси.\n\r\nТя нарече частичната парализа на правителството безсмислена и обвини президента в дезинформация и злонамереност.\n\r\nЗаедно с Пелоси бе водачът на демократическото малцинство в Сената Чък Шумър. Той също обвини президента, че от Овалния кабинет \"фабрикува криза\" и го прикани да подпише законите за финансиране на правителството, за да заработи то отново, а преговорите за граничната сигурност да продължат. \n\r\nШумър каза, че и демократи, и републиканци са съгласни за необходимостта да се гарантира сигурността на границите.\n\r\n\"Но символът на Америка трябва да бъде Статуята на свободата, а не висока 10 метра стена\", продължи той. \n\r\nТръмп обеща, че Мексико ще плати стената, но след като това не стана, президентът сега не може да убеди нито Конгреса, нито американския народ да платят сметката, продължи Чък Шумър. \"Американската демокрация не работи по този начин. Ние не управляваме с гневни изблици\", добави водачът на демократическото малцинство в Сената, цитиран от Асошиейтед прес.", "date": "2019.01.09", "title": "Тръмп се оплака от хуманитарна криза, пак иска пари за оградата"}
{"url": "https://www.dnes.bg/obshtestvo/2019/01/09/po-300-policai-na-100-000-dushi-a-prestypleniiata-po-421.398635", "text": "На 100 000 души население у нас са се падали по 335 служители в униформа, или по 1 полицай средно на 300 българи, показват данни от анализ на Евростат за броя на полицейските служители в страните на ЕС през 2017 г. Средният показател за ЕС е бил - 318 полицаи на 100 000 души население или 1 полицай на 314 души в Евросъюза, отчита европейската статистика, предава БТА. \n\n Анализът показва и големи различия в страните-членки на ЕС по броя на полицейските служители, но страната ни е в равнопоставена позиция със страни като: Австрия /333 полицаи на 100 000 души/, Франция /326/, Белгия /342/, Испания /360/ и др.\n\r\nСпоред данните на НСИ през последните десет години броят на полицейските служители у нас е намалявал - през 2010 г. е имало 390 полицаи на 100 000 души, а през 2015 г. - 311 на 100 хиляди души.\n                    \n                    \n                \r\nОбщият брой на полицейските служители у нас за посочения период е бил около 23 хиляди, като най-висок брой полицаи за последното десетилетие е отчетен през 2010 г. - близо 30 000 души. Тези цифри обаче не включват служители в администрацията на МВР, персонал по поддръжката, както и други служители, които не участват в пряката полицейска дейност, като техният брой приблизително е равен на броя на щатните полицаи.\n\r\nНа този фон делът на криминалната активност през 2017 г. е бил 421 престъпления на 100 000 души от наказателно отговорното население, като през същата година са приключили делата за извършването на 34 535 престъпления.\n\r\nОбщият брой на полицейските служители в ЕС през 2017 г. е бил 1 643 000 души, което обаче е намаление с близо 3 процента в сравнение с 2010 т. отчита анализът на Евростат.\n\r\nОсвен това значително е нараснал и броят на жените полицаи като техният дял достига 21 процента през 2017 г. или приблизително около 350 хиляди дами в полицейски униформи, в сравнение с 2010 г., когато техният брой е бил около 270 хиляди или 17 на сто от общия брой на полицаите в ЕС.\n\r\nКакто бе отбелязано - съществуват доста големи диспропорции в страните на ЕС по броя на служителите на реда, ангажирани пряко с полицейска работа.\n\r\nНай-висок дял полицаи на 100 000 души население е отчетен в Кипър - 573, Малта - 505, Гърция - 492, Хърватия - 490, Латвия - 450 и др.\n\r\nНай-малко полицаи на 100 000 души са регистрирани в Унгария - едва 90, Финландия - 140, Дания - 180, Швеция - 200.\n\r\nКато цяло броят на полицейските служители в съседните ни страни е бил както следва: Румъния - 52 000 или 260 полицаи на 100 0000 души, Гърция - също 52 000 или 492 на 100 хиляди, Сърбия - 42 000 полицаи или 620 на 100 000, Македония - 10 000 или 522 полицаи на 100 000, Турция - 380 000 полицаи или 510 на 100 000 души население.\n\r\nСтраните-членки на ЕС по различен начин организират своето правоприлагане, в съответствие с националните си нужди, приоритети и ресурси. Поради тези причини съществуват и диспропорции от близо 5 пъти за броя на полицейските служители например в Унгария /90 на 100 хиляди/ и Кипър /573 на 100 хиляди/, отчита европейската статистика.", "date": "2019.01.09", "title": "По 300 полицаи на 100 000 души, а престъпленията по 421"}
{"url": "https://www.dnes.bg/health/2019/01/09/6-nachina-da-zasilite-imuniteta-si.398617", "text": "С настъпването на есенно-зимните месеци, нашата имунна система става по-податлива на настинки, грип, инфекции. В обкръжението на всеки от нас има приятел, колега, роднина, които рядко боледуват. Каква е тайната на хората, които успяват да преминат през студените зимни месеци без особени неразположения?\r\nНай-напред, те спазват добра лична хигиена, повечето от тях спортуват редовно и поддържат здравословно тегло, намират начин в края на деня да елиминират натрупания стрес, посещават масажи и не забравят редовно да проветряват помещенията.\r\nДотук добре, може би всеки би могъл да се справи с това и да наложи положителни промени в живота си, започвайки спортна активност например. Но кои са останалите им тайни, вижте в следващите редове.\r\n                    \n                    \n                \r\nСпите ли достатъчно и сънят ви пълноценен ли е? Изследванията показват, че за хората, които спят 8 или повече часа на нощ е 3 пъти по-малко вероятно да страдат от настинки и грип, за разлика от тези, които недоспиват. През нощта, тялото влиза в режим на възстановяване, регулиране хормоните на стреса, които могат да ви направят по-податливи на инфекции.\r\n\r\nКонсумацията на захар нанася редица щети върху организма. Не само повишава нивата на кръвната захар и инсулина, но предизвиква възпаления, които ускоряват процеса на стареене, влошават състоянието на кожата, храносмилателната система и други. Ако искате да боледувате по-рядко, внимавайте какво количество захар приемате на ден с напитките, сладкишите. Това правило важи и за пакетираните храни и лакомства.\r\n", "date": "2019.01.09", "title": "6 начина да засилите имунитета си "}
{"url": "https://www.dnes.bg/sofia/2019/01/09/zamyrsen-vyzduh-do-12-00-uchenicite-da-ne-izlizat.398636", "text": "Отново ни чака висока концентрация на фини прахови частици в София. \r\nСтоличната регионална здравна инспекция предупреждава, че в часовете от 10 до 12 се очаква замърсяване на въздуха да е с критични стойности, предава .\r\nС цел намаляване на риска за живота и здравето на децата и подрастващите, молбата е, в този времеви диапазон учениците да ограничават излизането си на открито.\r\n ", "date": "2019.01.09", "title": "Замърсен въздух: До 12:00 учениците да не излизат!"}
{"url": "https://www.dnes.bg/index/2019/01/09/receptata-dnes-domashen-shokoladov-krem-s-bademi.398544", "text": "\r\n1 малка консерва нахут\r\n80 г черен шоколад\r\n100 г печени бадеми или лешници (без сол)\r\n2 с.л. натурално какао\r\n1 ч.л. ванилов екстракт\r\nмед на сладост\r\nщипка сол\r\nкокосово мляко (може и краве) – колкото да се получи гладък шоколад около 1 ч.ч.\r\n \r\n:\r\n \r\nПрецедете нахута в гевгир и го изплакнете добре. Сложете го в блендер и прибавете към него останалите съставки. Смелете до получаването на гладка текстура. Сервирайте домашния шоколад с препечени или пържени филийки, палачинки.\r\n\r\n", "date": "2019.01.09", "title": "Рецептата Dnes: Домашен шоколадов крем с бадеми"}
{"url": "https://www.dnes.bg/stranata/2019/01/09/pojar-izpepeli-kyshtata-na-bremenna-jena-v-sliven.398637", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди два дни, пожар изпепелява къщата на бременна жена от Сливен. Съседи и приятели се опитват да ѝ помогнат.\r\nПожарът, изпепелил къщата на Радостинка изцяло. Останали са само стените.\r\n\"За минутка отиде целият ми живот по дяволите, мечтите ми, всичко\", сподели тя пред .\r\nКучето Джак дори се хвърлило в пламъците, за да спасява стопанката си. За щастие тя не била вкъщи. Сигналът за пожара подали съседи.\r\nПокрай трагедията съседите научили без да искат и добрата новина, че Радостинка очаква бебе. Сега близки и съседи се опитват да помогнат на бъдещата майка в беда.\r\nОт община Сливен също обещаха да помогнат. На Радостина може да бъде осигурено общинско жилище или настанена временно в социално звено \"Майка и бебе\".\r\n ", "date": "2019.01.09", "title": "Пожар изпепели къщата на бременна жена в Сливен"}
{"url": "https://www.dnes.bg/notifikacii/2019/01/09/butat-kyshtata-na-otroveniia-bivsh-ruski-agent-skripal.398642", "text": "Военни експерти смятат да разрушат британския дом на бившия руски двоен агент Сергей Скрипал, който беше отровен през март с нервнопаралитичен агент, предаде ДПА.\n\r\nСпециалистите първо ще отстранят покрива, преди през следващите 4 месеца да разрушат къщата, която ще бъде поставена във вътрешността на изолирана структура.\n\n\n\r\nВеликобритания обвинява агенти на руското правителство за нападението в английския град Солсбъри, при което бяха отровени Скрипал и дъщеря му Юлия.\n\r\nНяколко обществени места, посетени от двамата Скрипал, също са били изолирани, но по-късно бяха отново отворени.\n\r\nРъководителят на координационната група по възстановяване в съвета на графство Уилтшър Алистър Кънингам каза, че последните два обекта за обеззаразяване са къщата на Скрипал и още едно жилище в близкия град Еймсбъри, използвано от местна двойка, която се отрови по случайност.\r\nМиналия месец работата по обеззаразяването беше прекратена заради коледните празници, каза Кънингам.\n                \n                \r\nСкрипал и дъщеря му оцеляха след отравянето, но здравословното им състояние остава неясно, припомня БТА.\n\r\nМестната двойка - Доун Стърджис и Чарли Кроули - се отрови през юни, след като двамата намерили флакон за парфюм, очевидно използван за съхранение на нервнопаралитичното вещество Новичок.\n\r\nДоун Стърджис почина, а Чарли Кроули беше изписан от болница през юли, но все още страда от здравословни проблеми, свързани с отравянето.\r\n ", "date": "2019.01.09", "title": "Бутат къщата на отровения бивш руски агент Скрипал"}
{"url": "https://www.dnes.bg/akoshtete-vqrvaite/2019/01/09/8-greshki-v-podredbata-na-mebelite.398616", "text": "Жилището трябва да излъчва спокойствие и уют. То трябва да е нашата крепост, която сваля товара от напрегнатия ден и премахва стреса. Неправилната му подредба обаче може да има тъкмо обратния ефект. Ако не поставим мебелите си по подходящ начин, можем да накараме дома си да изглежда по-малък, неприветлив и с липса на положителна енергия.\r\nЕто някои грешки, които много хора допускат в подреждането на мебелите.\r\n\r\nОставете място за „дишане“ между стените и мебелите. Дръпнете дивана или фотьойлите по-навътре в помещението, така че между тях свободно да преминава въздух. Това носи усещане за лекота в жилището. Освен това е някак по-интересно и нестандартно.\r\n                    \n                    \n                \r\nДомът е дом, когато в него живеят връзки и отношения между хората. Те се изграждат с общуване. За целта е от голямо значение при подредбата на жилището си да отделите специално уютно аранжирано място, където да сядате или да се излягате с любимите си хора и просто да си говорите.\r\n\r\nНезависимо дали ще се намира в спалнята или всекидневната е добре домът ви да има някакъв специфичен, характерен само за него елемент, който да е нещо като символ. Това винаги придава повече уют и прави дома по-приветлив и някак само ваш. Такива фокусни точки могат да са картини, произведения на изкуството, предмети, свързани с вашето минало, камина или голям телевизор, пред който се събирате със семейството. Няма значение какъв ще е предметът, важното е да присъства в дома.\r\n", "date": "2019.01.09", "title": "8 грешки в подредбата на мебелите "}
{"url": "https://www.dnes.bg/football/2019/01/09/evdokiia-popadinova-liceto-na-bylgarskiia-jenski-futbol.398641", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n22-годишната Евдокия Попадинова бе определена за №1 на България в женския футбол за 2018 година. Футболистката на FGCU (\"Флорида Гълф Коуст Юнивърсити\") спечели приза за трета поредна година.\r\nЕвдокия Попадинова бе избрана във втория идеален отбор в Америка и играе едно ниво под най-оспорвания женски шампионат – \"Мейджър лийг сокър\".\r\n\"В България винаги се гледа с пренебрежение. Като цяло в Европа дори все още е така. Защото все пак мъжкият футбол си е на пиедестал тук, но пък в Щатите аз не се срещам с това. Там повече се отделя за женския футбол. Всичко е за женския футбол и е абсолютно нормално да тренираш футбол там\", сподели Евдокия пред.\r\n                    \n                    \n                Ако обаче върнем лентата, трябва да започнем от България, където стартира и кариерата на Евдокия. Не след дълго идва ред и за Англия. Тя преминава през Висшата лига с отбора на \"Бристол\" и втора дивизия с \"Лондон Бийс\". Възможностите ѝ обаче са по-големи и логично тя преминава в Америка, където играе за \"Рейсърс\". В момента се намира в отбора на \"Флорида Гълф Коуст\".\n\r\nПреминаването от \"Рейсърс\" във Флорида обаче се оказва по-трудно от очакваното. От предишния ѝ отбор не я пускат и така спират футболистката по пътя към осъществяването на най-голямата ѝ мечта.\n\r\nТази година Попадинова записва 19 мача, в които се отчита с 14 гола и 7 асистенции. С целия си труд тя безапелацинно заслужава и признанието, което получава – избрана е във втория от трите идеални отбора на лигата в Америка пред хиляди други момичета.\n\r\n\r\n ", "date": "2019.01.09", "title": "Евдокия Попадинова – лицето на българския женски футбол"}
{"url": "https://www.dnes.bg/obshtestvo/2019/01/09/tia-rodi-zdravo-bebe-a-i-go-otneha-socialnite-tia-plache-a-socialnite.398644", "text": "\n\r\nСоциалните от смолянско отнеха новородено момченце от самотна майка, която нямала лека кола. Обяснили й, че ако малкият се разболее, в селото им нямало лекар и тя нямало как да го закара до болница в Смолян. \r\nТова твърди 26-годишната Симона Алексова, която от средата на декември м.г. не е спряла да плаче от мъка по бебето си. \r\n\"Защото е бяло, здраво и красиво бебе, а и е момченце, затова им го взеха. Виждат, че е самотна майка и няма отникъде защита\", говорят хората в малкото родопско село Речани.\r\nСимона била заплашена, че ще бъде освидетелствана за психично болна. \r\n\"Много съм си адекватна даже. Нямам никакви психически заболявания\", казва Симона и предполага, че това може да е, защото избухнала в плач, когато видяла, че малкият Александър липсва от кувьоза в родилното. \r\n                    \n                    \n                Младата жена живее заедно с майка си Ана Хаджийска, баба си и двамата си братя в двуетажна стара къща в село Речани, което се намира на половин километър от село Арда в община Смолян, съвсем близо до границата ни с Гърция.\r\nМалкото семейство е чакало раждането на момченцето с голямо желание, разказват Симона и майка й Ана пред \"Монитор\".  Живеят в голяма двуетажна къща, но обитават само една стая.\r\n\"Три деца съм отгледала в тази стая. Три! Ако бебето ни бъде върнато, Симона ще остане сама в стаята с бебето, защото ние имаме на втория етаж две други стаи. Предложихме да й наемем къща в село Арда\", разказва бабата Ана.\r\nТяхната част от двуетажната къща, която е захранена с ток и вода, действително е стара, а стаята на първото ниво е с нисък таван. Въпреки това жилището е чисто, уютно и топло. Подовете са настлани с черги, по които няма мръсотии. Гостите се събуват на вратата, а стълбището към втория етаж е вътрешно. Вътрешни са старите баня и тоалетна. В малкото антре хората са си сложили хладилник и автоматична пералня. Старият им бойлер на дърва се е развалил и нямали топла вода. Това пък бил другият аргумент на социалните. Бабата Ана обаче се кълне, че до дни ще купи бойлер на ток, за да има постоянна топла вода у тях.\r\nЗа бебето е купено всичко нужно – от кошче за спане, до леген за къпане, дрешки, памперси, столче за кола, количка, масичка за повиване. Ана и дъщеря й Симона нямат постоянни доходи. Хващат се от време на време да чистят къщи и малки хотели, но твърдят, че живеят скромно и се справят и с малкото, което имат.\r\nАлександър е роден на 11 декември в Смолянската болница. По време на бременността си Симона е посещавала АГ консултации. Детето било чакано и желано, въпреки че тя е самотна майка. Бащата е обещал, след ДНК тест, да припознае момченцето и да поеме отговорността си за него. За това обаче не е имало време, защото Александър е взет дни след раждането си от социалните. Самото раждането е било преждевременно и със секцио по медицински показатели.\r\nЛекарите сложили бебето за няколко дни в кувьоз. Симона ходила всеки ден между 16 и 17 часа, когато е разрешено свиждането, за да си види Александър. След изписването си останала в болницата, за да бъде близо до кувьоза и бебето. И тя, и майка й Ана твърдят, че не са подписвали документи, че се отказват от бебето.\r\n\"Не сме се отказали от Александър. Искаме да ни го върнат веднага, а не след 6 месеца или след година\", казва бабата Ана. Тя е категорична, че дъщеря й Симона няма психични отклонения, не се води на учет в Психодиспансера и че подобни твърдения от страна на социалните служби са лъжа.\r\nСимона има завършен 12-и клас и дори е имала абитуриентски бал, но тъй като не се е явила на матурите, няма диплома за средно образование. \r\n\"Мен ме изкараха, че съм алкохоличка, че правя скандали постоянно в селото. Също ни изкараха, че не сме имали социални контакти. Как така хем правя скандали, пък сме социално изолирани?\", се пита бабата Ана. \r\nЗа Коледа и Нова година им било казано да не ходят да притесняват бебето и приемното семейство, защото са празници. В първите дни на януари Симона се разболяла от вирус с висока температура, но веднага щом оздравее, иска да отиде да види своя първороден син, за да не я обвинят, че не се интересува от бебето си.  \r\n\r\nНа 17.12.2018 г. в отдел \"Закрила на детето\" (ОЗД) при Дирекция социално подпомагане (ДСП) - Смолян е постъпил устен сигнал от ННО при МБАЛ - Братан Шукеров, касаещ новородено дете А.А. Повод за подаване на сигнала е, че медицинският персонал в отделението е установил, че при майката на детето се наблюдава интелектуален дефицит – отговаря мудно и неточно на задаваните въпроси, персоналът е изразил притеснение относно възможността тя да се справи с отглеждането на новороденото.\r\nНезабавно на 17.12.2018 г. майката е посетена в болничното заведение от социален работник от отдел \"Закрила на детето\" към ДСП - Смолян. От проведения с нея разговор е установено, че не разпознава потребностите на новороденото.\r\nПри извършеното посещение в дома на майката е установено, че липсват елементарни жилищни условия за отглеждане на детето. Майката и нейните близки - двамата й братя и майка й, нямат постоянни доходи. Семейството се издържа единствено с пенсията на бабата на новороденото.Тази информация се потвърждава и от кмета на с. Арда,според когото семейството няма постоянни доходи и изградени трудови навици. \r\nПредвид гореизложените обстоятелства е предприета спешна мярка за закрила на новороденото. Майката подробно е информирана за съдържанието на Заповедта за закрила на детето й, както и за това, че заповедта има временен характер и може да бъде обжалвана пред РДСП - гр. Смолян. Майката е консултирана и за възможностите за ползване на социална услуга в общността, както и за подкрепа чрез предприемане на мерки по Закона за закрила на детето. Семейството и майката са консултирани и запознати с възможностите за социално подпомагане на всички нормативни основания.\r\nКъм момента семейството е подпомагано от ДСП-Смолян на различни правови основания. През 2018 г. е отпусната целева помощ за отопление за отоплителен сезон 2018/2019 година в размер на 374.15 лв. и еднократна финансова подкрепа в размер на 100 лв. Майката на новороденото е подпомогната с еднократна помощ при бременност по чл. 5а от ЗСПД в размер от 150 лв. Подпомагана е и с месечна помощ по чл.9 от ППЗСП в размер на 49.50 лв и еднократна финансова подкрепа в размер на 100 лв.\r\nОсвен изброените по горе горе обстоятелства в подкрепа на предприетата мярка за закрила са и следните факти: новороденото е на възраст, която обуславя по-малко контакти, с цел да се предпази от сезонни вирусни инфекции. В епикризата на детето е отразено, че е със забавена послеродова адаптация и е удачно в първите дни след изписването му то да бъде ограничавано от контакти, за да бъде предпазено вируси и зарази. Според епикризата е необходимо активно проследяване на нервно-психичното развитие и функциите на останалите органи и системи на детето.\r\nОтдалечеността на населеното място от най-близката болница и ненавреме потърсена медицинска помощ, поради липса на превоз,  също крие риск за новороденото. От извършеното проучване се установява, че отглеждането на детето на този етап в биологичното му семейство, крие съществени рискове за неговия живот и здраве. Семейната среда е рискова, майката сама не може да се справя с отглеждането на детето, а същевременно не е установено тя да може да получава качествена и адекватна подкрепа от страна на членовете на разширеното семейство. В ОЗД-Смолян, бабата е запозната със здравословното състояние на новороденото, изискванията за неговото отглеждане като й е предоставено и копие от епикризата.\r\nНа 04.01.2018 г. е проведен телефонен разговор с бабата на детето. Същата е поканена заедно с майката на 07.12.2018 г. за среща в ОЗД/ДСП - Смолян, на която да се договорят контакти с детето. До настоящия момент те не са посетили ОЗД. До този момент майката и бабата не са изразили желание пред социалните работници за осъществяване на среща с детето. Работата с детето и майката ще продължи с цел реинтеграция на детето в биологичното семейство. В действията си социалните работници са ръководени единствено от най-добрия негов интерес.\r\nКой казва истината? Каква е тя? Ще разберем ли?", "date": "2019.01.09", "title": "Тя роди здраво бебе, а и го отнеха социалните. Тя плаче, а социалните..."}
{"url": "https://www.dnes.bg/sofia/2019/01/09/rzi-s-falshiva-trevoga-za-smog-vakanciia.398647", "text": "Потенциално опасно замърсяване на въздуха с критични стойности днес в София няма да има. Родителите могат спокойно да заведат децата си на училище и детска градина. Това съобщиха НИМХ във връзка с писмо на Столична регионална здравна инспекция, изпратено до директори на забавачки.\n\r\nВ него се предупреждаваше за замърсяване на въздуха днес, а в отговор директори са изпратили молба до родители децата да бъдат в градините преди 10 часа и да бъдат на закрито между 10-12 часа.\r\n\"Станала е грешка от страна на здравната инспекция при разчитането на данните, които подаваме. Опасност няма, дори ще вали сняг\", заяви директорът на НИМХ проф. Христомир Брънзов пред в. \"Труд\".\r\nЗа грешката потвърдиха и от Министерството на образованието и посочиха, че изпратеното писмо, подписано от началника на Регионалния инспекторат по образованието в София Ваня Кастрева, е отменено.", "date": "2019.01.09", "title": "РЗИ с фалшива тревога за смог ваканция!?"}
{"url": "https://www.dnes.bg/obshtestvo/2019/01/09/ot-tri-misii-zad-granica-se-vyrna-jiv-i-zdrav-a-v-rodinata-si.398646", "text": "Искане в съда за постоянното задържане под стража на двете момчета, които пребиха военен, се очаква да внесе прокуратурата.\r\n33-годишният Валентин Димов е в болница в тежко състояние заради забележка на пътя, която направил на двамата младежи от ромски произход на Богоявление.\n\n\n\n\r\nВ петък бивши военнослужещи ще излязат на протест в подкрепа на своя колега.\r\n\"Имаме две прекрасни момиченца. По-голямото дете знае част от истината – че баща й е ударен в главата и е в болница, а по-малко дете не разбира все още\", обясни пред bTV Атанаска Димова – съпруга на командоса.\r\n\"Не е очаквал ситуацията да се развие по този начин, не е очаквал да бъде нападнат. Почти всеки ден сме свидетели на такива инциденти, но такава жестокост и бруталност за първи път виждам, без сериозен повод, просто от едно спречкване\", сподели и бащата на Валентин Димов.\r\n                    \n                    \n                Той каза още, че синът му има три мисии зад граница, че е честен и достоен българин, с добър професионален опит.\r\n\"От всички тези мисии се е връщал жив и здрав, а в родината му да се случи това нещо\", отбеляза бащата.\r\nСпоред майката на пострадалия военен той има добра подготовка, но не е искал да се бие с младежите, искал е да им направи забележка и не е очаквал, че ще се стигне до бой.\n\r\n ", "date": "2019.01.09", "title": "От три мисии зад граница се върна жив и здрав, а в родината си..."}
{"url": "https://www.dnes.bg/balkani/2019/01/09/bylgarka-izchezna-v-atina-trygnala-na-5-ianuari-no.398645", "text": "Българка изчезна мистериозно на път за Атина, съобщава \"Труд\". 34-годишната Петя Иванова Петрова от София тръгва на 5 януари с вечерния автобус на фирма \"Юнион Ивкони\" за гръцката столица. Последният контакт с нея е бил малко преди да премине границата, след което следите й се губят.\r\nСпоред информация на близки от семейството, Петя не е имала роуминг услуги, но обещала да си купи гръцка SIM-карта и да се обади. Два дни след тръгването й обаче от нея няма и следа. От автобусната компания са потвърдили пред близките й, че всички пътници са слезли на крайна дестинация Атина.\r\n\"Притеснени сме за сестра ми, защото тя е била 8 години в Гърция, познава обстановката и страната. Трудно е да се загуби. Свързахме се с нейни близки на остров Андрос, където е работила, но никой не я е виждал там. Не разполагаше и с много пари\", сподели сестрай Димитринка Петрова.\r\n                    \n                    \n                Близките на изчезналата жена са уведомили 5-то районно полицейско управление в София. Изпратен е мейл и до българското посолство в Атина с молба за помощ.\r\nУмоляват се гражданите, които имат информация за нея, да се обадят в полицията или българското посолство в Атина.", "date": "2019.01.09", "title": "Българка изчезна в Атина. Тръгнала на 5 януари, но..."}
{"url": "https://www.dnes.bg/obshtestvo/2019/01/09/deca-rajdat-deca-vse-po-mladi-momicheta-i-vse-ot-romskata-obshtnost.398630", "text": "Четири пъти е скочил броят на децата, родени от деца, само за четири години. През 2013 г. непълнолетните родилки са били 836, а през 2017-а случаите вече са 3300, показват данни на Държавната агенция за закрила на детето (ДАДЗ) и Министерството на труда и социалната политика. \n\n Невръстните майки са родили предимно в София – град, София – област и областите Бургас, Враца, Пловдив, Варна и Русе. Съвместни проверки на ДАДЗ и Дирекция \"Социално подпомагане\" в тези области са установили, че през 2013 г. родените деца от малолетни майки под 14-годишна възраст са 24. Целта на проверките е била да се предотврати изоставянето на деца в домове и ранни съжителства на малолетни и непълнолетни, поясниха от агенцията.\n                    \n                    \n                \r\nВтора проверка, извършена от 1 октомври 2015 до края на 2016-а в същите области, показва, че броят на родените от деца, вместо да намалява, нараства. Оказва се, че новородените бебета от малолетни и непълнолетни момичета вече е 853. От тях половината - 448 са малолетни т.е. те са до 14-годишна възраст. Новородените живи бебета от тях са 405.\n\r\nОказва се, че в две софийски здравни заведения се раждат най-много бебета от малолетни и непълнолетни майки, показа проверка на \"Монитор\". \n\r\nНай-многобройни са случаите в столичната АГ болница \"Св. София\", в която през 2018 г. те са 96, а през 2017-а са били 87, каза д-р Валентина Григорова, зам.-директор на лечебното заведение. Средно около 2600 деца се раждат в \"Света София\" всяка година. След нея по брой на родени деца от деца е Университетската болница \"Св. Анна\", където от 800 раждания през миналата година 26 са от непълнолетни родителки, съобщи говорителят на болницата Антон Луков. В останалите държавни и общински АГ-та в столицата такива случаи са не повече от пет – шест годишно.\n\r\nНепълнолетна е била транспортирана с полет от Париж, за да роди у нас третото си дете. Момичето е постъпило в АГ болница \"Св. София\", но часове след раждането е избягало от родилното без бебето и пак заминало за Франция, разказа д-р Валентина Григорова. По думите й обичайна практика е непълнолетните и малолетните да постъпват за раждане без лични документи и да лъжат, че родителите им са в чужбина. Те посочват несъществуващ домашен адрес, което затруднява полицията да издирва родителите им, както изисква законодателството у нас.\n\r\nРаждат все по-млади момичета, все от ромската общност. Непълнолетна родилка от друг етнос се явява една на петилетка, каза още д-р Валентина Григорова. Имали сме майки на 11 години, както и 16-годишни с второ и дори с трето дете, допълни тя. Ромските момичета зачевали рано, тъй като целта им била да имат време да раждат, докато дойде момче. Имам случай с 26-годишна жена, която има 7 момичета и зачева отново, докато роди наследник, разказа още д-р Григорова.\n\r\n111 случая на родили, преди да навършат пълнолетие момичета, са регистрирани през миналата 2018 година на територията на Старозагорска област, най-младата майка е едва 13-годишна\n\r\nВ 6 от случаите това е било второ или трето раждане, като 4 са в Стара Загора, а 2 в Казанлък. Учудващо е, че в далеч по-малкия като население Град на розите има тройно повече лолитки майки: 86 при 25 за Града на липите, където м.г. са се родили общо 2338 деца.\n\r\n50 сигнала за родени деца от непълнолетни или малолетни майки са регистрирани от януари до декември миналата година пък в отдел \"Закрила на детето\" в Пазарджик, коментира за \"Монитор\" шефката на местната общинска дирекция \"Социално подпомагане\" Радка Кежева.", "date": "2019.01.09", "title": "Деца раждат деца! Все по-млади момичета, и все от ромската общност "}
{"url": "https://www.dnes.bg/index/2019/01/09/novina-ot-bydeshteto-robot-ubit-ot-samoupravliavashta-se-kola.398592", "text": "Ако се тревожите, че интелигентни роботи ще превземат планетата - това не е така. Самоуправляващите се автомобили са тук, за да не им позволят!\n\r\nВъпреки това, може да се наложи да се подготвим за самоуправляващи се автомобили готови да унищожат човечеството.\r\nТова е една новина, която по всичко личи, че ще срещаме все по-често в бъдещето.\n\r\nВъв вероятно най-футуристичната история, съществувала някога, автомобил Tesla модел \"S\", без водач, блъсна автономен робот, след катоата жертва тръгнала по пътното платно.\n\r\nИнцидентът се случил на \"Paradise Road\" в Лас Вегас в неделя вечерта.\n\r\nРоботът е модел v4 от Promobot; част от колекция от \"автономни роботи, предназначени за бизнес цели\", които могат да се наемат за $2000 на ден.\r\n                \n                Сайтът на Promobot гласи: \"Роботът е в състояние да общува с хора по всяка тема, да разпознава лица, да отговаря на въпроси, да се движи избягвайки препятствия, да движи ръцете и главата си, да показва различни материали на дисплея си и да се интегрира с устройства и системи на трети страни. Изпълнява функциите на администратори, промоутъри, хостеси, музейни ръководства, консултанти, консиерги и много други\".\n\r\nСлед сблъсъка в неделя, фирмата разкри, че едно от техните творения е било \"убито\", след като роботите са стигнали до технологично изложение около 19:00, когато въпросният робот се отклонил и тръгнал на път за паркинг, където е бил ударен от самоуправляващата се Tesla модел \"S\".\r\nАвтомобилът е работил в автономен режим, но на борда е имашло пътник. По данни на очевидци колата продължила да кара още 50 метра след инцидента, преди най-накрая да спре.\r\nМного хора вярват, че инцидентът всъщност е PR трик на фирмата производител, макар че едва ли Илон Мъск е знаел нещо за него, пише Unilad. Сблъсъкът всъщност изобщо не обнадеждава обществото за безопасността на колите без водачи на Tesla.\r\nОт Prombot обясниха, че при сблъсъкът роботът е обърнат настрани и му е причинена \"сериозна вреда\", която е непоправима.\r\nОлег Кивокурцев, директор в Promobot, говори за инцидента, като казва: \"Разбира се, че сме притеснени. Донесохме този робот от Филаделфия да участва в технологичен форум. Сега той не може да участва в събитието или да бъде възстановен. Ще проведем вътрешно разследване и ще разберем защо роботът е отишъл на пътя\".\r\nПътникът от \"колата-убиец\" Джордж Калдера обясни: \"Там нямаше никой, нямаше хора, нямаше коли. Оставих Tesla-та в режим на самостоятелно управление и тя започна да се движи. И изведнъж - робот на пистата! Мислех, че колата ще спре, но се блъсна право в него! Съжалявам, роботът изглежда сладък. И моите искрени съболезнования и извинения на инженерите\".\r\nГоркият робот!?!", "date": "2019.01.09", "title": "Новина от бъдещето! Робот \"убит\" от самоуправляваща се кола!? "}
{"url": "https://www.dnes.bg/stranata/2019/01/09/myj-zagina-pri-pojar-v-sevlievsko-selo.398652", "text": "Един човек е загинал при пожар в къща в севлиевското село Сенник, съобщи \"Фокус\". \r\nСигналът за огъня е получен малко след 15:00 часа на 8 януари. На място са изпратени два противопожарни автомобила и петима пожарникари от Районната служба в Севлиево. \r\nВ помещение в къщата те са открили тялото на починал човек. По сградата са нанесени  материални щети. \r\nПричинатие за пожара вероятно е неправилно ползване на отоплителен уред.", "date": "2019.01.09", "title": "Мъж загина при пожар в севлиевско село"}
{"url": "https://www.dnes.bg/stranata/2019/01/09/1-3-mln-leva-za-nova-moderna-klinika-po-himioteramiia.398639", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-голямата онкологична болница в страната започва изграждането на нова модерна клиника по химиотерапия. За целта Министерството на здравеопазването е отпуснало милион и 300 хиляди лева.\r\nОчаква се с ремонта капацитетът на клиниката да се увеличи с 1500 пациенти годишно, предаде .\r\nОбщата площ, на която ще се помещава ще е три пъти по голяма от досегашната. С отпуснатите от здравното ведомство средства ще бъдат закупени нови болнични легла и столове за химиотерапия.\r\nПрез последната година през Националната онкологична болница са преминали над 14 хиляди души. Най-много са били пациентите в клиниката по химиотерапия.\r\n ", "date": "2019.01.09", "title": "1,3 млн. лева за Нова модерна клиника по химиотерамия"}
{"url": "https://www.dnes.bg/stranata/2019/01/09/6-chasov-pojar-razrushava-chitalishteto-v-skrebatno.398651", "text": "В родопското село Скребатно в община Гърмен гори читалището. В сградата се помещават кметството и здравната служба, както магазин и ресторант. Почти всичко в сградата е изгоряло. Няма пострадали хора, съобщи bTV.\n\n\r\nДаниела Пидева – кмет на селото, обяви, че пожарът гори вече 6 часа. \r\n\"Това е стара сграда, почти нищо не е останало от нея\", обясни още кметът.\r\nСелото е по пътя към село Рибново, високо в планината, в момента пътят към него се опесъчава, за да достигнат по-лесно пожарните автомобили.", "date": "2019.01.09", "title": "6-часов пожар разрушава читалището в Скребатно"}
{"url": "https://www.dnes.bg/notifikacii/2019/01/09/zadava-se-nova-gripna-zaplaha-shtamyt-michigan.398643", "text": "Братовчед на свинския грип ще разболее най-много млади и здрави българи. Това е щамът \"Мичиган\", срещу който обаче нямаме имунитет. \r\n\"Засяга и хората с наднормено тегло и бременните\", казва пред \"\" главният държавен здравен инспектор д-р Ангел Кунчев.\r\n\"В момента сме в етап на повишаване на заболеваемостта. Процентът на положителните проби значително нарасна. Започна с 2, 3, 5, сега вече са над 30%. С други думи 30% от пробите, които изследваме за грип от хора с подобна симптоматика, са положителни. Все още обаче не сме стигнали дори предепидемиологична обстановка. Това предстои в следващите две-три седмици\", обясни той.\r\n                \n                По думите му преди Коледа заболеваемостта е била 130 на 10 000 души, а в момента може би е достигнала 150-160, ако не и повече. За да говорим за епидемия обаче, болните трябва да достигнат 280-300 на 10 000 души. \n\n\n\r\n\"Към момента има паралелна циркулация и на двата щама от тип А - H1N1 и H3N2. Леко започна да превалира H1N1, който вероятно ще се очертае като основен причинител на грипните заболявания. Това е т. нар. щам \"Мичиган\", който е братовчед на свинския грип. Те са много близкородствени от генетична гледна точка. Той е включен във ваксината и имунизираните могат да очакват ако не пълна защита, то поне не развитие на тежки усложнения\", уточни Кунчев.\r\nТой допълни, че начинът на протичане и клиничната картина са еднакви при всеки един грипен щам. H1N1 обаче засяга не толкова възрастните хора над 65 години, за които обикновено твърдим, че са рискова група, а по-скоро младите хора в активна възраст, децата, бременните и тези с наднормено тегло.\r\nХарактерно за H1N1 е, че може да засегне нервната система и да доведе до тежки неврологични усложнения като менингити и енцефалити. \r\nНай-честото усложнение остава пневмонията. Тя е в над 50-60% от случаите, но при тези щамове много бързо се развива интерстициална атипична вирусна пневмония, която се вижда много добре на рентгенова снимка, но трудно се чува на слушалка и понякога се пропуска. Тя води до тежка дихателна недостатъчност и част от причините за смърт са точно тези. Другите са свързани със засягане на централната нервна или друга органова система.\r\n\"Мичиган\" е нов щам, не е разболявал досега у нас и нямаме имунитет срещу него. Може да се очаква, че хора, които са се срещали със свинския грип и са го преболедували, ще имат някакви остатъчни антитела, но в повечето случаи те не са достатъчни, за да предотвратят заразяване\", заяви здравният инспектор.\r\n\r\n\"Не само за този вид, а по принцип за грипа най-голямата грешка, която се допуска, е подценяването. Обикновено, ако човек реши, че може да кара така и да продължи да ходи на работа, училище, увеличава риска от разивитие на усложнения. Затова е важно, когато очевидно става въпрос за грип, да останем 2-3 дни вкъщи, което значително ще облекчи симптомите\", обясни д-р Кунчев.\r\nПо думите му е важно да се започне своевременно антивирусно лечение, защото то е ефективно в първите 24 до 48 часа от проявата на признаците. У нас има два антивирусни препарата.\r\n\"Другата болна тема, която непрекъснато повтаряме - чиста вирусна инфекция, лекувана с антибиотик, е хвърляне на пари на вятъра. Даже в някои случаи утежнява положението заради дисбактериозата, която предизвикват антибиотиците. Те не правят разлика между болестотворни и полезни бактерии, а атакуват всичко, затова трябва да се пият, когато има бактериално усложнение, когато е преценил лекар, като е най-добре да се прави антибиограма, която да прецени кой е най-подходящ. Даването на лекарства на сляпо няма ефект\", каза още той.\r\n\r\n\"Медицинската маска не се препоръчва за здрави хора. Тя е подходяща, когато човек вече проявява определени симптоми, за да спре фините частици, които излизат при кашлица и кихане. В домашни условия и особено когато има малки деца, предпазването включва още често проветряване и забърсване на праха с мокра кърпа, миене на ръцете\", обясни още лекарят.", "date": "2019.01.09", "title": "Задава се нова грипна заплаха – щамът \"Мичиган\""}
{"url": "https://www.dnes.bg/science/2019/01/09/izchisliha-kolko-sa-zvezdite-v-blizka-do-nas-galaktika.398656", "text": "Полетите до близка голяма галактика с форма на триъгълъник са в далечното бъдеще, но живот там вероятно съществува отдавна, съобщи Лайф като цитира британски медии.\n\n\n\n\r\nКосмическият телескоп \"Хъбъл\" изпрати на Земята уникална снимка, на която астрономи и астрофизици откриха не само най-голямата, разположена близо до Млечния път галактика, но и установиха точния брой на съдържащите се в нея звезди, пише БТА. \n\r\nСтава въпрос за спиралната галактика Месие 33. Дори повърхностният анализ позволил да се потвърди, че във вътрешността й има не по-малко от 40 милиарда звезди, около които кръжат планети.\n\r\nНовата снимка е втора по своите мащаби и детайлни изображения в историята. Съставена е от 54 отделни фотографии. Благодарение на нея учени установиха, че разстоянието между Млечния път и Месие 33 е 3 милиона светлинни години.\n                    \n                    \n                \r\nПри това Месие 33 не е отделна самостоятелна галактика, а е част от галактичен куп, включващ над 50 галактики, които са свързани помежду си посредством гравитацията. Сред тях е и Млечният път.\n\r\nМесие 33 е третата по големина и същевременно най-малката спирална галактика във въпросния куп. Диаметърът й е около 60 000 светлинни години, докато този на спиралната галактика Андромеда е 200 000 светлинни години.", "date": "2019.01.09", "title": "Изчислиха колко са звездите в близка до нас галактика "}
{"url": "https://www.dnes.bg/politika/2019/01/09/bivsh-voenen-ministyr-f-16-e-po-dobre-ot-gripen.398650", "text": "\"Въпросът не е коя държава да изберем. Въпросът е какви задачи имаме да решаваме, какви ще бъдат операциите, с кой ще изпълняваме тези задача, кой ще готви нашите пилоти, за да бъде боеспособна авиацията ни. Тогава вече има разлика между двата избора – САЩ и Швеция, и САЩ категорично надделяват\", заяви бившият военен министър Тодор Тагарев. \r\nСпоред него САЩ няма да направят за нас някакви големи отстъпки.\n\n\n\r\nТагарев не е съгласен, че предпочитаната от президента платформа е по-добра: \"Ние гледаме нещо много по-голямо, отколкото са характеристиките на една платформа\".\r\nСпоред експерта F-16 е по-добрият от \"Грипен\" и обясни пред БНР:\"Това са самолети от един клас. F-16 е с повече електроника, която е при самолети от пето поколение. Той е по-мощен, има повече въоръжение. Има много по-голям боен радиус, възможност за поразяване на цели от голямо разстояние. Той превъзхожда с часовете, които може да лети – той е с 50% по-голям живот. С F-16 купуваме 50% повече. От друга страна той е по-скъп като начална цена и в процеса на експлоатация. Но трябва да съпоставяме ефективност, продължителност на експлоатация, цена и тогава да взимаме решението\".\r\n                    \n                    \n                Тодор Тагарев е категоричен, че политиците трябва да излязат от рамките за финансовите параметри и да погледнат по-широко. Той постави въпроса дали няма да е по-изгодно наведнъж да се поръчат 14 или 16 самолета. Според него по този начин ще получим повече предимства. \n\r\n\"Възможно е в рамките на половин година да имаме договор за ново въоръжение, което е така необходимо за нашите военновъздушни сили\", заяви от своя страна депутатът от \"Обединени патриоти\" Милен Михов.\r\nСпоред него, ако говорим за редукция на цената, това може да бъде само и единствено надолу.\r\nПо думите му не става въпрос просто за закупуване на една вещ, а за важни икономически, финансови и военно-политически аспекти и отношенията ни със САЩ и други държави от ЕС, отбеляза Михов.\r\n\"Не можем да допуснем да се създаде впечатление за някакво задкулисие. Напротив – тази сделка трябва да бъде постигната по такъв начин, че обществото и политическите фактори да бъдат убедени в защитата на българския национален интерес\", настоя Михов.\r\n ", "date": "2019.01.09", "title": "Бивш военен министър: F-16 е по-добре от \"Грипен\" "}
{"url": "https://www.dnes.bg/stranata/2019/01/09/kmetska-svada-karlovo-vs-kalofer-zaradi-pametnik-na-botev.398648", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКметът на Карлово Емил Кабаиванов съди за клевета кмета на Калофер Румен Стоянов.\r\nСпоред Стоянов 300 хил. лева за паметника на Христо Ботев в Калофер са отклонени от предназначението си от Община Карлово.\r\n\"Доказателството е това, което виждаме всички. Заставам зад думите си, няма от какво да се притеснявам\", заяви кметът на Калофер Румен Стоянов пред .\r\n\"Всички гости са възмутени от това бездействие на общината, тъй като тези средства бяха напълно достатъчни да се направи един хубав и качествен ремонт. Ремонтът приключи 2016 г. Имаше ремонт, но не беше качествен. Водното огледало работи само няколко седмици, изтичаше много вода, постоянно допълвахме. Осветлението е в окаяно състояние и до ден днешен\", защити тезата си градоначалникът.\r\n                    \n                    \n                Той все пак отбеляза, че няма опасност паметникът на Христо Ботев да се разруши. И отново настоя: \"Тези средства потънаха в нечии джобове, но не и там където трябва\".\r\nЕмил Кабаиванов също бе поканен в студиото на \"България сутрин\", но отказа участие в сутрешния блок на Bulgaria ON AIR.\r\n\"Той винаги избягва дебатите. Защо не дойде да си говорим очи в очи?\", коментира кметът на Калофер и подчерта, че не се бори за мястото на Кабаиванов, а просто си върши работата.\r\n\"Мога да управлявам 1000 пъти по-добре Община Карлово от г-н Кабаиванов. Ако калоферци решат, че моето място е там, ще се кандидатирам за Карлово\", обяви Румен Стоянов.", "date": "2019.01.09", "title": "Кметска свада: Карлово vs. Калофер, заради... паметник на Ботев"}
{"url": "https://www.dnes.bg/politika/2019/01/09/sled-dramite-s-vinetkite-glosov-hvyrli-ostavka.398660", "text": "Премиерът поиска оставката на председателя на Управителния съвет на Агенция \"Пътна инфраструктура\" Светослав Глосов.\n\n\n\r\nТой я е подал пред регионалния министър, съобщиха от правителствената информационна служба.\r\nМинистър-председателят Бойко Борисов извика тази сутрин в Министерския съвет ръководството на Агенция \"Пътна инфраструктура\" и на Министерството на регионалното развитие и благоустройството за доклад относно темата винетки и тол система.\r\nДо оставката на шефа на АПИ се стигна след хаоса с въвеждането на електронните винетки. От началото на новата година всички шофьори трябваше да си закупят е-винетка. Оказа се обаче, че системата дава грешки или блокира.\r\n                    \n                    \n                Заради това преди дни премиерът разпореди двама ръководители в АПИ и един от съветниците на регионалния министър да понесат отговорност заради недобрата организация.\r\nКато член на Управителния съвет на Агенция \"Пътна инфраструктура\" бе освободен Веселин Давидов, който отговаря за електронната система за събиране на такси за използване на републиканската пътна мрежа.\r\nС постовете си се разделиха още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството. А днес идва и оставката на председателя на Управителния съвет на Агенция \"Пътна инфраструктура\" Светослав Глосов.\r\nМиналата седмица Борисов коментира неуредиците с новите винетки така: \"Когато минаваш от хартия на електронен носител винаги има такива сътресения\".\r\n\"Надявам се в рамките на 10-15 дни да бъдат отрегулирани всички процеси. След това вече ще бъде много по-лесно за всички\", каза още премиерът.", "date": "2019.01.09", "title": "След драмите с винетките: Глосов хвърли оставка"}
{"url": "https://www.dnes.bg/stranata/2019/01/09/za-voivodinovo-ne-nashite-hora-ne-vashite-zakon-za-vsichki-bylgari.398653", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОчаква се днес да бъде опериран 33-годишният военнослужещ, пребит от двама роми във Войводиново. Хората от селото смятат да протестират всяка вечер, докато незаконните постройки в ромската махала не бъдат премахнати.\r\nЗапочва и подписка с искане на двамата задържани за побоя да бъдат присъдени най-тежки наказания. Прокуратурата иска постоянен арест за нападателите и им повдигна обвинения.\n\n\n\n\r\nПред  председателят на Фондация \"Саворе\" Христо Николов коментира, че българският народ е един от най-човеколюбните и на нашата територия има много приети общности. По неговите думи проблемът се преекспонира както на етническа основа, така и на партийна, за да може политиците да вдигнат рейтинга си.\r\n                    \n                    \n                \"Не мога да приема тезата, че винаги това става като битов конфликт, защото във всеки от тях, започнал невинно, следва събиране на голяма тълпа и следва нападение срещу полицаи, лекари, работници, а сега виждаме и срещу военнослужещ. Този инцидент ми прилича на провокиран, търсен и организиран\", коментира депутатът от \"Обединени патриоти\" Милен Михов.\r\nПо думите на Христо Николов на територията на България има около 7 хиляди студенти от ромски произход, което значи, че коефициентът на повишаването на грамотността на етноса расте. Според него не се очаква ескалация на етническото напрежение.\r\nДепутатът от \"Обединени патриоти\" коментира, че етническо противопоставяне и ескалация няма да има. Той е на мнение, че българите са достатъчно толерантни, но и в същото време и достатъчно решителни да наложат ред в собствената си държава чрез силата на закона.\r\n\"Пресечната точка е законът, правилата, прилагането им безкомпромисно, независимо срещу кого - не нашите хора, не вашите хора, а за всички български граждани\", заяви Михов.\r\nХристо Николов призова всички граждани от ромски произход да мислят преди да предприемат действия, които са в ущърб на етноса.", "date": "2019.01.09", "title": "За Войводиново: Не нашите хора, не вашите – закон за всички българи!"}
{"url": "https://www.dnes.bg/sofia-film-fest/2019/01/09/divata-krusha-na-nuri-bilge-djelain-zakriva-sff.398665", "text": "\"Дивата круша\" на Нури Билге Джейлан закрива официалната програма на тазгодишното издание на София Филм Фест.\r\nОсмият филм на режисьора е копродукция между Турция, Франция, Германия, България (РФФ Интернешънъл), Босна и Херцеговина, Македония и Швеция. Той бе представен премиерно в основния конкурс на Кан през 2018 година и бе приет изключително топло от публиката и критиката.\r\nМеждународната преса е единодушна във възторга си от \"хипнотизиращата фуга\", изградена от \"дивително всеобхватния разказ, в който са преплетени философия, религиозни традиции и етични норми\", пише Джей Уайзбърг във  Variety.\n\r\nНовата творба на турския майстор разказва историята на младия Синан, страстно влюбен в литературата, чиято мечта е да стане писател. След завръщането си в своя роден си град в Анадола, той се опитва да намери средства, с които да издаде книгата си, но е преследван от различни проблеми, включително и дълговете на баща му… Съдбата често си играе с хората и обича да поднася изненади… \n                    \n                    \n                \r\nСпоред Питър Брадшоу от The Guardian, \"Дивата круша\" е нежен, човечен и изящно заснет филм, с великолепна актьорска игра, дело на турския майстор на киното Нури Билге Джейлан, носител на \"Златна палма\" – творбата е издържана в присъщия му философски, леко тъжен и изпълнен със специфично чувство за хумор стил, който е неподражаем и истински магнетичен. Филмът е своеобразна елегия, посветена на мечтите и родното място - и как завръщането към тях понякога е причина за особен, сладко-горчив вкус на носталгия… Това е поредната дълбока, изпълнена с мъдрост творба на изключителния артист Джейлан.“\r\n ", "date": "2019.01.09", "title": "\"Дивата круша\" на Нури Билге Джелайн закрива СФФ"}
{"url": "https://www.dnes.bg/football/2019/01/09/iguain-se-razbra-s-chelsi-do-dni-poema-kym-london.398654", "text": "Нападателят на Милан Гонсало Игуаин, който играе при \"росонерите\" под наем от Ювентус, е приел офертата на Челси и се очаква до няколко дни да премине на \"Стамфорд Бридж\", където отново ще се събере със своя бивш наставник Маурицио Сари, твърди \"Марка\".\r\nЛондончани ще купят правата на аржентинеца, но още не е ясно каква цифра ще извадят.\n\r\nСари и Игуаин се познават отлично от престоя им в Наполи, а Ел Пипита бе сред любимците на опитния специалист. В момента аржентинецът не се намира в най-добрата си форма и в състава на \"росонерите\" не показва изцяло това на което е способен.\n\r\nИзданието твърди, че до няколко дни сделката трябва да стане факт, а Алваро Мората ще напусне \"Стамфорд Бридж\" и вероятно ще бъде преотстъпен на \"росонерите\" до края на настоящия сезон, за да може да замени Игуаин в тима на Гатузо.\n                    \n                    \n                \r\nТова ще бъде очакван ход, тъй като от няколко седмици усилено се говори за трансфер на Гонсало в английската столица.\r\n", "date": "2019.01.09", "title": "Игуаин се разбра с Челси, до дни поема към Лондон"}
{"url": "https://www.dnes.bg/cars/2019/01/09/manolova-iska-po-dylyg-gratisen-period-za-e-vinetkite.398668", "text": "Омбудсманът Мая Манолова изпрати препоръка до Министерството на регионалното развитие и благоустройството и до ръководството на Агенция \"Пътна инфраструктура\" с искане да бъде удължен гратисния период, в който шофьорите няма да бъдат глобявани за липса на електронни винетки.\n\n\n\n\r\nПо официална информация 15 януари е датата, до която водачите няма да бъдат санкционирани, въпреки че трябва да карат с винетки. Според Манолова обаче срокът е \"несправедливо и некоректно определен\". \n\r\nТой трябва да продължи до момента, в който системата за продажба на е-винетки заработи, така че гражданите да не биват глобявани, ако не изпълнят законовите изисквания, не по тяхна вина.\n                    \n                    \n                \r\nОмбудсманът отбелязва пет основни проблема, които се дължат на лоша администрация, която \"се оказа неподготвена и за огромно съжаление не реагира своевременно и адекватно на случващото се\".\n\r\nЛипса на пунктове за продажба на е-винетки на ГКПП, софтуерен проблем при апаратите за самотаксуване, изтеглени повече средства при банкови преводи при плащането им, липса на потвърждение при конвертиране на хартиен винетен стикер към е-винетка и нерегламентиран достъп до системата са слабостите, посочени в препоръката на Манолова.\n\r\nЗаради провала с е-винетките тази сутрин премиерът Бойко Борисов поиска оставката на председателя на Управителния съвет на Агенция \"Пътна инфраструктура\" Светослав Глосов, който малко по-късно я е подал пред регионалния министър.\n\r\nПреди това заради проблемът, който продължава и до днес, премиерът разпореди двама ръководители в АПИ и един от съветниците на регионалния министър да понесат отговорност заради недобрата организация.\n\r\nКато член на Управителния съвет на Агенция \"Пътна инфраструктура\" бе освободен Веселин Давидов, който отговаря за електронната система за събиране на такси за използване на републиканската пътна мрежа.\n\r\nС постовете си се разделиха още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството.", "date": "2019.01.09", "title": "Манолова иска по-дълъг гратисен период за е-винетките"}
{"url": "https://www.dnes.bg/obshtestvo/2019/01/09/lekari-revnostta-e-bichyt-na-bylgarskite-semeistva.398657", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n25-годишната Юлияна Иванова от Стара Загора бе намушкана с нож в сърцето от 65-годишния ѝ съпруг. Основните мотиви за престъплението са семеен скандал или ревност.\r\nСексологът проф. Станка Маркова и психиатърът д-р Веселин Герев коментираха пред случая.\r\nСпоред тях става дума за ревностна параноя, която се появява доста често при семейства с по-голяма възрастова разлика.\n\n\r\n\"Агресията у мъжа не се получава от вчера за днес. Това са наслоявания в характера на човек. Причината за убийството най-вероятно е ревност. Патологичната ревност става психопатия. Става сериозен проблем, при който мъжът до такава степен започва да фантазира, че се подлудява. Това състояние обаче предразполага за повече скандали в семейството\", обясни д-р Герев.\n                    \n                    \n                \r\nПо думите му ревността на мъжа често се поражда от сексуалната неспособност.\n\r\nСексологът проф. Маркова е на мнение, че от стотици години насам е прието мъжът да е по-възрастен от жената в семейството, защото това предразполага за стабилност.\n\r\n\"В браковете, които възрастовата разлика е много голяма, е важно дали мъжът, или жената са съгласни на компромиси. Ако жената е по-възрастна от мъжа, то нещата се променят много. Жената е по-мъдра, тя знае как да управлява мъжа. Жената обаче може да прави секс, докато е жива, а мъжете приключват доста по-рано\", обясни още проф. Маркова\".", "date": "2019.01.09", "title": "Лекари: Ревността е бичът на българските семейства!"}
{"url": "https://www.dnes.bg/obshtestvo/2019/01/09/loko-2019-da-ostavish-sled-sebe-si-poslanie.398663", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Каквото и да е основанието на този, който го е написал, не може да бъде прието за нормално и одобрено от останалите в света. Нямам представа каква е причината. Направи ми впечатление, че много рано са се задействали тази година - минали са само 5 дни от новата година и вече са се задействали \", заяви Анелия Крушкова.\n\r\nТака бившият председател на Агенцията по туризма коментира в \"България сутрин\" надписа \"Локо 2019\", който беше открит върху Хеопсовата пирамида в Египет преди дни от наши сънародници.\n\r\nПо думите й в миналото това е било начин да оставиш следа от себе си, послание, обръщение към обществото, но днес има други цивилизовани начини да изразиш любовта си към отбор.\n                    \n                    \n                \r\nСпоред Анелия Крушкова има редица начини, по които някой би могъл да изрази своята любов, било то към отбор, а постъпката е абсолютно недопустима. Тя беше категорична, че няма начин това да бъде приемливо.\n\r\n\"Проблемът не може да бъде очертан в това кой ще ги пази, а в това какво наказание би следвало да има за тези хора, които са го позволявали. Ако има адекватно поведение от страна на властите, независимо дали в България или чужбина, това няма да бъде допуснато\", коментира предбившият председател на Агенцията по туризма.\n\r\n ", "date": "2019.01.09", "title": "\"Локо 2019\"... да оставиш след себе си послание?"}
{"url": "https://www.dnes.bg/akoshtete-vqrvaite/2019/01/09/jenata-ot-zodiia-bliznaci-niama-kak-da-ne-se-vliubish.398618", "text": "Нейната мъдрост я прави чудесен комуникатор. Умението ѝ да създава лесно контакти е една от силните ѝ черти, помагащи ѝ да постига успехи. Жената Близнаци – тя се отличава от останалите нежни представителки в зодиака. С нея сякаш всичко е по-интересно, лесно, а що се отнася до любовта... лесно е да се влюбиш в нея. Ето защо.\r\n\r\nДамите, родени под този зодиакален знак знаят стойността си. Те не се нуждаят от някого, който да им повдига самочувствието. Не търси от партньора до себе си трамплин за егото си, да се почувства специална, защото знае, че е такава. Разбира се, че имат несигурности, но до голяма степен са усвоили умението да ги превърнат в свой актив.\r\n                    \n                    \n                \r\nВ едни взаимоотношения лоялността към партньора е фундамент. Ако имате любовна връзка с жена, родена под знака на Близнаци, може да разчитате на нейната коректност, но само ако и вие давате същото. Трябва да бъдете готови да ѝ докажете, че връзката ви има смисъл за вас и участвате в нея активно. Звучи сложно, но не е.\r\n\r\nЛюбовните взаимоотношения с жената Близнаци винаги са вълнуващи, защото всичко, което прави или казва, подходът ѝ към партньора, добавят тази стойност на взаимоотношенията. Компанията ѝ е желана, търсена и никога безинтересна. Как да не се влюбиш в такава жена?\r\n", "date": "2019.01.09", "title": "Жената от зодия Близнаци – няма как да не се влюбиш"}
{"url": "https://www.dnes.bg/notifikacii/2019/01/09/v-razgradsko-15-godishen-gyrmi-jivotnite-na-syseda.398675", "text": "15-годишен прострелял домашни животни на съсед в лознишкото село Гороцвет, съобщиха от МВР в Разград.\r\nВчера през деня момчето стреляло с въздушна пушка 5,5 калибър, законно притежавана от 54-годишната му майка.\r\nСигналът за случилото се е подаден от потърпевшия собственик на животните – 74-годишен мъж от Гороцвет.\r\nНепълнолетният е установен като извършител след проведени издирвателни действия от полицията.\r\nОръжието е иззето с протокол. По случая се води проверка.", "date": "2019.01.09", "title": "В Разградско: 15-годишен гърми животните на съседа "}
{"url": "https://www.dnes.bg/football/2019/01/09/grisho-otsviri-sofia-open-djokovich-obache-idva.398700", "text": "Водачът в световната тенис ранглиста при мъжете Новак Джокович ще пристигне в София като гост за силния АТП турнир в столицата през февруари, обяви министърът на младежта и спорта Красен Кралев пред bTV.\n\r\n\"Имаме обещанието на Джокович, че той ще посети турнира като гост. Ще дойде в България, ще има среща с българските деца, ще има среща с широката общественост\", това е част от плановете ни за ATP турнира\", каза спортният министър.\n\r\nПо повод неучастието на първата ни ракета Григор Димитров в турнира, Кралев отбеляза: \"Не приемам думите му като критика, защото е имало много фючърси преди това, по времето, когато той е трябвало да играе в тях - той не е играел. Да не изместваме темата от това, че в България се организира един прекрасен ATP турнир, за който всички фенове мечтаят\".\n                    \n                    \n                \r\nСпоред министърът на спорта точно тази е годината, в която този турнир е най-силен, защото едни от най-големите световни звезди са избрали да участват в София. \n\r\n\"Ние не правим турнир за един човек, който и да е той. Поканили сме целия световен елит, от топ 30 имаме 6 тенисисти, които сами си избират София, защото знаят, че условията тук са прекрасни, българските зрители ще могат да гледат тенис от най-високо ниво\", заяви още Кралев.\r\n\r\n ", "date": "2019.01.09", "title": "Гришо отсвири Sofia Open, Джокович обаче идва"}
{"url": "https://www.dnes.bg/stranata/2019/01/09/edin-general-sreshtu-ciganskiia-proizvol.398688", "text": "\r\nТова призова във Facebook бившият командир на 61-ва Стрямска механизирана бригада ген. Димитър Шивиков.\n\n\n\r\nПовод за организацията е побоя, станал на Богоявление, над командоса Валентин Димов. Военнослужещият се прибирал от Пловдив във Войводиново, където живее. Там двама роми препречели пътя на колата му, а след като натиснал клаксона да се отдръпнат, го напсували. Това го провокирало да спре, за да разговаря с тях. Избухнал скандал, който прераснал в побой над командоса.\r\n                    \n                    \n                Призивът на ген. Шивиков предизвика разнопосочни реакции - някои подкрепиха генерала, а други го упрекнаха.\r\n\"Генерале, всички заедно ще бъдем в петък във Войводиново. Чест ви прави позицията ви. Имате моето уважение\", написа под поста му Дарина Гочева.\r\n\"Браво, генерале\", \"Браво! Подкрепям Ви Генерале!\", \"Браво! Все от някъде трябва да се започне! С удоволствие ще участвам в подкрепата!\", гласяха някои от коментарите.\r\nМалко по късно Шивиков отвърна на коментарите: \"Аз призовах за колегите парашутисти първо, защото от 1982 година съм такъв; второ бях помолен от моите колеги да направя този призив от тяхно име, за да си нямат проблеми включително от Вашите колеги; трето всеки е добре дошъл и четвърто идеята на това мероприятие е да се покаже, че не може циганите да се чувстват недосегаеми и ненаказуеми и да правят каквото им скимне и последно легитимните държавни структури е крайно време да действат решително и по този начин да им вдъхнем кураж, че хората са с тях\".\r\nБившият шеф на 61-ва Стрямска бригада беше изправен на съд за това, че е отслабил боеспособността на поделението, като е раздал черпаци и тави за кетъринг в Клисура, където чествали годишнина от Априлското въстание.\r\nБеше обвинен, че карал войници да му ремонтират апартамента в София, както и че отглеждал кокошки, патки и петли в подразделение на бригадата. Така нанесъл щети на Сухопътните войски, които претендираха за близо 70 000 лева.\r\n13-те обвинения срещу бившия командир на Карловската бригада ген. Димитър Шивиков паднаха до едно в Пловдивския военен съд.", "date": "2019.01.09", "title": "Един генерал срещу \"циганския произвол\""}
{"url": "https://www.dnes.bg/snimka-na-denia/2019/01/09/vremeto-v-chetvyrtyk-sniag-na-zapad-dyjd-na-iztok.398684", "text": "Атмосферното налягане през деня слабо ще се повиши, но ще остане значително по-ниско от средното за месеца.\r\nПрез следващото денонощие ще бъде облачно, с валежи - в северозападните райони и високите полета на Западна България - от сняг, в централните райони - от дъжд и сняг, а в Източна България и крайните югозападни райони - само от дъжд.\r\nВ Родопската област ще има значителни валежи от дъжд, а в северозападните райони и високите полета на Западна България ще се образува нова снежна покривка до 10-15 см. Ще духа слаб северозападен, в Източна България силен южен вятър, който до обяд ще отслабне и в Североизточна България ще се ориентира от север-североизток.\r\nСпоред  минималните температури, в повечето райони, ще бъдат между минус 3 и 2 градуса, максималните - между 0 и 5 градуса, в Югоизточна България до 10-11 градуса.\r\n                \n                Над Черноморието ще бъде облачно с валежи от дъжд. Ще духа южен силен, който в следобедните часове по северното крайбрежие ще отслабне и ще се ориентира от север-североизток. Максималните температури ще са между 8 и 11 градуса. Температурата на морската вода ще е 5-6 градуса. Вълнението на морето ще бъде 3 бала по южното крайбрежие и ще достига 4-5 бала по северното.\r\nВ планините ще бъде облачно с валежи от сняг, който през деня в ниските части ще премине в дъжд. Ще духа силен и бурен югозападен вятър. Максималната температура на височина 1200 метра ще е около 2 градуса, на 2000 метра - около минус 3 градуса.\r\nПрез нощта срещу петък и в петък до обяд от запад на изток валежите ще спрат, облачността ще се разкъса и ще намалее. Вятърът навсякъде ще се ориентира от запад-северозапад и в Дунавската равнина, в Горнотракийската низина и в източните райони ще бъде умерен. Температурите ще се понижат.\r\nВ събота ще остане ветровито, ще има и значителни разкъсвания и намаления на облачността. Минималните температури ще са още по-ниски, на места до минус 10 - минус 12 градуса.", "date": "2019.01.09", "title": "Времето в четвъртък: Сняг на запад, дъжд на изток"}
{"url": "https://www.dnes.bg/stranata/2019/01/09/vyv-voivodinovo-kanili-romite-da-si-stroiat-kyshti-te-ne-shtat.398695", "text": "Общината във Войводиново е отпуснала 18 парцела и канила многократно ромите да си построят законни жилища. Срещнали обаче отказ и искания общината да им ги строи. Това разказа днес вицепремиерът Красимир Каракачанов, който вчера беше в селото, след като двама братя биха командос заради забележка.\n\n\n\n\n\r\n\"На по-малко от 2 декара живеят върху общински терен абсолютно незаконно 200 души – гето от всякакви подръчни материали, включително табелки от автобуси\", каза още той.\r\nСлед направена проверка от пожарната и енергодружеството са били категорични – 15 от постройките са опасни за обитаващите ги и те ще бъдат съборени вероятно още утре.\r\n                    \n                    \n                За другите следва процедура по констативни протоколи, връчване на заповед за събаряне, период на обжалване 14 дни и пристъпване към събаряне, обясни той.\r\nПо думите му ромският въпрос е \"болен\" от много време.\r\n\"Този модел 30 години не води до интеграцията на това население, точно обратното\", каза министърът.\r\nТой коментира, че е реагирал меко на случая, опитвайки се да се съобразява с това, че е част от правителството.\r\n\"Как да реагирам, когато двама младежи, вместо да ходят на училище и да работят, ходят да се бият\", попита риторично Каракачанов и настоя, че не може да има привилегировани групи от населението и само права без задължения.\r\n\"Не може никой, без значение какъв цвят на кожата има, какво вероизповедание има или от какъв етнос е, да смята, че може да бие полицаи и военни\", категоричен беше министърът.", "date": "2019.01.09", "title": "Във Войводиново канили ромите да си строят къщи. Те – не щат!"}
{"url": "https://www.dnes.bg/notifikacii/2019/01/09/planirate-nova-kariera-tova-sa-5-te-nai-predpochitani-strani.398640", "text": "Ако планирате нова кариера тази година, хубаво е да се насочите към Европа или Близкия изток, съветва американският телевизионен канал Си Ен Би Си.\r\nВодещите пет страни в класацията на държавите, най-предпочитани от чуждестранните работници, тази година са извън Северна Америка и Азия, според годишния доклад на банка HSBC.\n\r\nИзследването оценява предпочитанията на чуждестранните работници по поредица показатели като баланс между работа и личен живот, перспективи за добри доходи и кариерно развитие. Регионът на Европа, Близкия изток и Африка излиза напред в годишната класация благодарение на фактори като добри заплати, положителна култура на труда, сигурност на работните места и възможности за реализация. Традиционни дестинации като САЩ, Канада и Хонконг остават в топ-10, а Сингапур отпада от водещите пет.\n                \n                \r\n\r\nНомер едно в класацията тази година е Германия, която се изкачва с една позиция спрямо миналогодишната анкета. Вярна на репутацията си, обещаваща висока ефективност, най-голямата европейска икономика е оценявана като център за кариерно развитие - 65 процента от анкетираните 22 318 души я определят като продуктивна дестинация. Това обаче не е за сметка на личния живот и 70 процента от чуждестранните служители посочват, че откакто са се преместили в Германия, балансът между личния и професионалния им живот се е подобрил. Сред другите преимущества на страната са културата на труда, която отстъпва само на тази в Швеция, и сигурността на работните места. Благодарение на силно регулирания трудов пазар почти три четвърти от участниците в допитването отбелязват подобрение по този показател спрямо положението в родината им.\r\nНа второ място е Бахрейн, който привлича чужденците със завидни възнаграждения. Впечатляващите 77 процента от чуждестранните работници посочват, че имат по-високи перспективи за добри възнаграждения в Бахрейн, отколкото в родината си, спрямо 62 процента миналата година.\n\r\nОще по-забележителни обаче са допълнителните бонуси за разходите по преместването, които чуждестранните кадри обикновено получават. Добавките за настаняване (69 процента), за самолетни билети (68 процента) и медицинско обслужване (64 процента) са сред най-често получаваните придобивки.\n\r\nОсвен добри пари животът в Бахрейн предлага много и за кариерното развитие. Отношенията са важни в близкоизточната страна и над половината анкетирани или 59 процента посочват, че научаването да се справят с тях ги е направило по-добри лидери.\n\r\n\r\nВеликобритания се изкачва с шест позиции в класацията до третото място въпреки Brexit. Добрите перспективи както за кариерно, така и за лично развитие изстрелват нагоре страната като място с възможност за добър баланс между личен и професионален живот и добри заплати. Мнозинството чуждестранни работници (58 процента) отбелязват също, че културата на труда е по-добра, отколкото в родината им. Великобритания се нарежда сред първите и по образование. Над две пети или 43 процента от чуждестранните служители там имат следдипломна квалификация. Тя е определена и като най-доброто място в света за научаване на нови умения и четвъртото за изкачване в кариерната йерархия, отстъпвайки само на Хонконг, САЩ и Сингапур.\n\r\n\r\nДом на бизнес центрове като Дубай и Абу Даби, ОАЕ запазват четвъртата си позиция за най-предпочитана дестинация от чуждестранните работници за четвърта поредна година.\n\r\nС добре затвърдена репутация, страната е известна с финансовите си стимули. Сред анкетираните 95 процента посочват, че получават парично подпомагане като част от пакетите с възнагражденията им, което е най-високото ниво в света. Същевременно според 73 процента кариерните им перспективи са по-добри отколкото у дома. Страната е оценявана високо и заради културата на труда.\n\r\n\r\nТрайно привлекателна за служителите от чужбина, Швейцария отчита особено добри резултати във възможностите за кариерно развитие. Близо две трети или 62 процента от участниците в анкетата посочват, че страната им предлага добра среда за професионалното им развитие. Това обаче може да е за сметка на личния им живот, като 63 процента се радват на по-добър баланс между трудов и личен живот отколкото в родните им страни.\n\r\nШвейцария е привлекателна и с предлаганите възнаграждения - 76 процента от анкетираните оценяват перспективите за доходите си като по-добри, откакто са се преместили там. \r\n/БТА/\r\n ", "date": "2019.01.09", "title": "Планирате нова кариера? Това са 5-те най-предпочитани страни"}
{"url": "https://www.dnes.bg/balkani/2019/01/09/4-2-po-rihter-liushna-sysedna-vrancha.398710", "text": "Земетресение с магнитуд 4,2 по скалата на Рихтер е регистрирано днес следобед в сеизмичния район Вранча в Североизточна Румъния, предаде Аджерпрес, цитиран от БТА.\n\n\r\nТрусът е регистриран в 13:36 часа и е бил на дълбочина 119 километра, според данни на Националния институт по геофизика.\r\nПрез януари 2019 г. в Румъния са станали седем земетресения с магнитуд между 2,1 и 4,2 по скалата на Рихтер.", "date": "2019.01.09", "title": "4,2 по Рихтер люшна съседна Вранча"}
{"url": "https://www.dnes.bg/notifikacii/2019/01/09/izchezna-syprugata-na-norvejki-biznesmen-iskat-otkup-v-kriptovaluta.398707", "text": "Съпругата на богат норвежки бизнесмен е в неизвестност и има подозрения, че е отвлечена, след като семейството й получило искане за откуп, който да бъде платен в криптовалута, предаде Ройтерс, като се позова на полицията.\n\r\n68-годишната Ан-Елизабет Хаген - съпруга на инвеститора в недвижими имоти Том Хаген, е в неизвестност от 31 октомври, но досега не беше съобщавано за нейното изчезване.\n\r\n\"В този случай има искане за откуп и са отправени сериозни заплахи\", заяви полицията, като посъветва семейството да не плаща откуп.\n\r\nНорвежкият в. \"Верденс ганг\" съобщи, че е отправено искане за откуп в размер на 9 милиона евро (10,3 милиона долара), който да бъде платен в криптовалута.\n                \n                \r\nОтвличанията са рядкост в Норвегия. Скандинавската страна с население от 5,3 милиона души се гордее със своето ниско ниво на престъпност, отбелязва Ройтерс.\n\r\nПолицията каза, че в дома на семейство Хаген източно от Осло е намерена бележка, в която се описвало какво ще се случи на жената, ако откупът не бъде платен, посочва Асошиейтед прес.\n\r\nСпоред \"Верденс ганг\" в бележката пишело, че Ан-Елизабет Хаген ще бъде убита, ако полицията се намеси.\n\r\nОрганите на реда заявиха, че няма заподозрени по случая.\n\r\nТом Хаген е един от най-богатите хора в Норвегия. Според Норвежкото телеграфно бюро богатството му е възлизало на почти 1,7 милиарда норвежки крони (2 милиарда долара) през 2018 г., посочва Асошиейтед прес, цитирана от БТА.\r\n ", "date": "2019.01.09", "title": "Изчезна съпругата на норвежки бизнесмен, искат откуп в криптовалута"}
{"url": "https://www.dnes.bg/politika/2019/01/09/nashite-jylti-jiletki-svaliha-jiletkite-svaliha-i-garda.398691", "text": "Протестите срещу Закона за горивата ще бъдат преустановени след предложението на министъра на икономиката Емил Караниколов за отмяна на закона за 6 месеца. Това каза Петър Петков, член на УС на Национално сдружение на търговците и превозвачите на горива в ефира на .\r\n\"Решението е някакво спасение за момента. Разчитаме, че за този период ще бъдат направени корекции и законът ще бъде гласуван във вариант, който да е удобен и за малките фирми. Въпреки че заставаме зад министъра на икономиката и сме доволни от решението му, протестната ни готовност остава\".\r\nСпоред госта целта на текстовете на закона е ясна – отхвърляне на малките и средни компании от бранша. Като най-тежки за тях той определи разпоредбите за 1 млн. лв. уставен капитал и 500 хил. лв. банкова гаранция.\r\n                    \n                    \n                \"Малките и средни дистрибутори продават средно по няколко хиляди литра гориво на ден. Големите продават по милиони обаче. Дневният оборот на тези компании е приблизително равен на исканата гаранция, докато малките ще изкарват тази сума за цяла година\", посочи Петков.\r\nПредвидените санкции също ще бъдат значителна тежест за бизнеса, отбеляза гостът. Той добави, че реално банковата гаранция може да бъде взета само с една санкция.\r\nЦелия видео материал може да гледате в сайта на ", "date": "2019.01.09", "title": "Нашите \"жълти жилетки\" свалиха жилетките, свалиха и гарда"}
{"url": "https://www.dnes.bg/rock/2019/01/09/bullet-for-my-valentine-idvat-prez-april-u-nas.398708", "text": "Британската метъл банда Bullet For My Valentine ще зарадва българските си почитатели с концерт на 7 април, неделя, в Зимния дворец на спорта в София. Началото е предвидено за 20:00 часа, съобщават организаторите от София Мюзик Ентърпрайсис.\n\r\nС шест албума зад гърба си Bullet For My Valentine са утвърдени като една от най-успешни групи на Острова. Формирани под името Jeff Killed John през 1998 г., те за изключително кратко време постигат голяма популярност. \n\r\nДебютният им албум от 2005 г. The Poison, последван от Scream Aim Fire от 2008-ма, ги изстрелват на върха на класациите. Следващите студийни албуми Fever, Temper Temper и Venom затвърждават позицията им на световната музикална сцена с милионни продажби и награда за \"Най-добра британска банда\" на Kerrang! Awards три поредни години. \n                    \n                    \n                \r\nГрупата е призната не само от феновете и медиите, но и от музикантите, които са ги вдъхновили в самото начало – Iron Maiden и Metallica лично избират Bullet For My Valentine да са част от турнетата им и да споделят една сцена с тях.\n\r\nВ новият албум Gravity (2018) групата разкрива творческия си талант, съчетавайки електронни елементи с характерното за тях хард рок звучене. На предстоящото турне, което ще премине и през София, ще ги видим в състав Matt Tuck (вокал, китара), Michael \"Padge\" Paget (беквокали и китара), Jamie Mathias (бас)  и Jason Bowld (ударни).\n\r\nПървите 200 билета от двете ценови категории (правостоящи и седящи) ще са на промоционална цена – съответно 40 и 50 лева. Следващите ще са на цени 60 и 70 лева, а в деня на концерта - 80 и 90 лева.\n\r\nТе могат да бъдат закупени в мрежите на Ивентим, както и онлайн на www.eventim.bg, а продажбата им стартира на 11 януари, петък, от 10:00 часа.", "date": "2019.01.09", "title": "Bullet For My Valentine идват през април у нас"}
{"url": "https://www.dnes.bg/science/2019/01/09/nov-metod-sys-stvolovi-kletki-shte-bori-raka.398687", "text": "Ракът е болест, с която учените все още усилено се опитват да се справят. Медиците продължават да намират пробойни в коварните заболявания и разработват нови и нови методи за справяне с рака. \n\r\nГенетици и биолози от Калифорнийския университет откриха, че няколко вида ракови болести са съпроводени от сходни симптоми – нарушаване на нормалния синтез на ензим, зависещ от рибуноклеиновата киселина (РНК). Това е ензимът аденозин деаминаза, който частично отговаря за противовирусната и противопатогенна активност на клетките в организма, пишат от БТА.\n\r\nС помощта на терапия на базата на стволови клетки учените успели да \"замразят\" развитието на тежки форми на рак, сред които левкимията, и дори да докарат организма до ремисия. Аденозин деаминаза е един от трите ензима ADAR, които действат върху РНК. Те модифицират нуклеотиди в молекули на РНК и имат роля на „редактори“ в развитието на стволовите клетки. Ензимите са активирани също и в ракови образувания на черния дроб, гърдата и при левкимия.\n                    \n                    \n                \r\nУчените от Далекоизточения федерален университет в Русия са констатирали, че нормалните функции на ензима ADAR1 са потиснати от предракови клетки и впоследствие това води до поредица от промени на молекулярно ниво, свързани с генериране на ракови клетки в спящо състояние и с резистентност към терапии. \n\r\nУчените се фокусират върху това да събудят заспалите стволови клетки и да ги направят активни. Трудността в разработвания метод се дължи на това, че стволовите клетки могат да бъдат повлияни единствено в активно състояние, а то е доста сложно за засичане, пишат от научни издания.\n\r\nСпоред експертите стволовите клетки могат да помогнат на пациенти дори в термален стадий на заболяването. Раковите заболявания, с които лекарите могат да се борят по този начин са тези на млечната жлеза и на черния дроб. Учените отбелязват, че редактирането на генома всъщност позволява на стволовите клетки да се обучават и да започнат да се борят по-бързо с болестта, което ще доведе до съкращаване на лечението с до няколко седмици.", "date": "2019.01.09", "title": "Нов метод със стволови клетки ще бори рака?"}
