{"url": "https://www.dnes.bg/notifikacii/2018/05/16/dnes-devet-ot-deset-venecuelci-si-liagat-gladni.376607", "text": "Венецуелците се готвят да гласуват на избори, които президентът Николас Мадуро изглежда почти сигурно ще спечели. Продължението на това управление се очаква да удължи икономическата и политическата криза в страната и да предизвика още страдания и да принуди нови хора да емигрират, пише ДПА.\n\r\nПредизборни плакати, които може да се видят във венецуелската столица Каракас, показват един от кандидатите за президент повече от останалите: президента Николас Мадуро, който се очаква да постигне лесна победа в атмосфера на апатия и безразличие.\n\r\n\"Мадуро ще спечели. Няма значение дали ще получи някакви гласове. Той ще спечели\", каза транспортен предприемач, който не искаше името му да се публикува, в навечерието на изборите в неделя.\r\nБойкот на повечето опозиционни партии, подкрепата на държавния апарат и предполагаема готовност на проправителствената изборна власт да фалшифицира резултатите се очаква да гарантират на Мадуро втори мандат.\n\r\nПовечето венецуелци обаче са прекалено загрижени за оцеляването си, за да се тревожат за изборите, пред почти празните супермаркети редовно се извиват дълги опашки, а хора ровят в боклука в търсене на храна.\n\r\n\"Днес девет от десет венецуелци си лягат гладни\", казва Лилиан Тинтори - активистка за човешки права, чийто съпруг - дисидентът политик Леополдо Лопес, е под домашен арест по обвинения в извършване на насилие.\n\r\nМадуро, 55-годишният наследник на социалистическата \"Боливарска революция\" на покойния президент Уго Чавес, ще има само един сериозен съперник. Това е бившият губернатор на щата Лара Хенри Фалкон, на 56 години, от когото опозиционният съюз \"Кръгла маса за демократично единство\" се отрече, след като той не прие неговите призиви за бойкот.\n\r\nДругите кандидати - евангелисткият пастор Хавиер Бертучи и дисидентът чавист Рейналдо Кихада - са по-малко познати.\n\r\n\"Силни кандидати, които могат да спечелят избори, са в затвора, лишени са от право да се кандидатират или са в изгнание\", каза Тинтори за ДПА и посочи, че политическите затворници са 398.\n\r\nНякогашен привърженик на правителството, превърнал се в дисидент, Фалкон се зарече да въведе паралелна валута в икономиката, да освободи политическите затворници и да възстанови връзките със заклетия враг на Мадуро, Съединените щати.\n\r\nМадуро нарече съперника си \"Фалтръмп\" (от falso - фалшив), визирайки президента на САЩ Доналд Тръмп, и го обвини, че иска да \"предаде отечеството на грингос (американците от САЩ) и европейските олигарси\".\n\r\nСъщевременно обаче президентът насърчи кандидатурата на Фалкон, подхранвайки подозрения, че той е подставено лице на правителството, използвано да легитимира победата на Мадуро.\n\r\nВъпреки че някои допитвания през април поставиха Фалкон начело, на митингите му се събират малко хора, докато венецуелците масово демонстрират срещу недостига на вода и спиранията на електроснабдяването.\n\r\nОткакто пое властта след смъртта на Чавес през 2013 г., Мадуро е начело по време на задълбочаваща се икономическа криза, разпалена от падането на цените на петрола, основния износ на Венецуела, както и от дългогодишно лошо управление, корупция и правителствени преразходи.\n\r\nПрез последните 12 месеца инфлацията достигна 13 779 процента, според контролираното от опозицията Национално събрание. Националната валута, боливарът, е толкова обезценена, че е нужна цяла торба с банкноти, за да си купиш дори и няколко дребни сладки.\n\r\n\"Много деца припаднаха тук в училищния двор, защото нищо не са яли\" казва готвачът Ясири Паредес. Тай работи за хуманитарна организация, която приготвя храна за ученици в Каракас.\n\r\nНад 88 000 болни от ХИВ междувременно са останали без антивирусни лекарства, казва Франсиско Валенсия от неправителствената координационна група за здравни грижи \"Кодевида\".\n\r\n\"Вероятно няма държава в света, която да е загубила толкова много за толкова кратко време\", казва Фил Гънсън - аналитик от Международната кризисна група.\n\r\nПравителството потуши протестите с твърда ръка и през миналата година над 100 души бяха убити по време на демонстрации. Много от обикновените хора, интервюирани от ДПА, не искаха да говорят официално.\n\r\n\"Ако Мадуро спечели, ще се преместя със семейството си в Еквадор\", категоричен е транспортният предприемач Хоел Сантяго - един от малцината, позволил името му да бъде споменато.\n\r\nПолитическата и икономическата криза засили миграционната вълна, отвела около 3 млн. венецуелци в САЩ, Испания и латиноамериканските държави, откакто Чавес взе властта през 1999 г., според данни на експерта по миграция Томас Паес Браво.\r\n\"Правителството остава на власт, главно защото има подкрепата на въоръжените сили\", каза Гънсън.\n\r\nОпозиционният съюз призова избирателите \"да оставят улиците пусти\" вместо да гласуват на изборите, които САЩ, повече от 10 латиноамерикански държави и Европейският съюз осъдиха като недемократични. Мадуро, който обвинява за икономическата криза \"мафията на олигарсите\" и обеща да даде начало на неуточнена още \"нова икономика\", междувременно призова електората да му даде 10 милиона гласа - цел, която дори и обаятелният Чавес не постигна.\n\r\n\"Правителството заплашва най-много работещите в държавния сектор, че ще загубят работата си, ако не гласуват\", каза Гънсън.\n\r\nОчаква се обаче някои хора да гласуват по своя воля за Мадуро като политически наследник на Чавес.\n\r\n\"Все още има хора, които вярват в чавизма\", казва Гънсън. \"Подкрепата за Чавес беше нещо почти религиозно, нещо твърде емоционално\".\n\r\nАко Мадуро спечели, както се очаква, той няма да има друга възможност, освен да продължи да ограничава свободите и да радикализира режима си\", прогнозира директорът на социологическата агенция Делфос Феликс Сейхас.\n\r\n\"Не можем да чакаме повече\", казва Тинтори, \"защото всеки изминал ден означава още смъртни случаи във Венецуела, още масово заминаване, още криза\". \r\n/БТА/", "date": "2018.05.16", "title": "Днес: Девет от десет венецуелци си лягат гладни!"}
{"url": "https://www.dnes.bg/zvezdi/2018/05/16/da-jiveesh-s-ben-aflek-razkaz-ot-pyrvo-lice.376644", "text": "Телевизионният продуцент Линдзи Шокоус сподели откровено пред американското издание Elle какво е да си партньор на холивудска звезда и как се е променил животът ѝ година след началото на романа ѝ с Бен Афлек.\n\r\nТя обяснила, че в началото ѝ било доста трудно и непривично да се намира пред обективите на папараците, а също така да привлича излишно обществено внимание.\n\r\nМомичето дълго време работи като продуцент на известното шоу Saturday Night Live, затова по думите й тя не е свикнала на такова внимание. През цялото време е стояла от другата страна на камерата, а сега сама се оказва под прицела на фотографите.\n\r\n\"По време на кариерата ми свикнах и ми хареса да стоя зад камерата. Аз съм продуцент, майка, приятел, но не и публична личност, това е просто абсурдно. Когато те фотографират в супермаркет ти е странно, но вярвам, че хората, които гледат тези снимки, мислят за мен само минута и след това се завръщат към обичайния си живот.\"\r\r\n                    \r\n                    Вижте какво сподели още Шокоус в", "date": "2018.05.16", "title": "Да живееш с Бен Афлек: Разказ от първо лице"}
{"url": "https://www.dnes.bg/blizak-iztok/2018/05/16/uspeh-za-muktada-as-sadr-irak-othvyrli-chujda-namesa.376632", "text": "Националистическият популистки шиитски духовник Муктада ас Садр отново опроверга очакванията, след като оглавяваната от него коалиция се представи по-добре от съперническите партии на парламентарните избори на 12 май.\n\r\nПоддръжниците му успешно агитираха за социална и политическа реформа и против една корумпирана и нефункционираща политическа върхушка.\n\r\nТова беше поредната изненада в кариерата на човек, който едва оживя при убийството на своя баща - почитания шиитски религиозен водач Мохамед Садик ас Садр, и на двамата си братя по заповед на Саддам Хюсеин през 1999 г., пише Патрик Кокбърн, в. \"Индипендънт\".\n\r\nЧетири години по-късно, след като САЩ нахлуха в Ирак, той отново беше в опасност да бъде убит, този път от американските сили, които два пъти го обсадиха в свещения град Наджаф през 2004 г.\r\n                    \r\n                    \r\nСадр до голяма степен ще бъде определящ фактор за властта при съставянето на ново иракско правителство, макар че няма да заема официална длъжност.\n\r\nНеговата коалиция, която включва Иракската комунистическа партия, независими и секуларисти, а също религиозните му последователи, силно се хареса на иракчаните, които усещат, че след спечелването на войната срещу ИДИЛ е необходимо да възстановят своята страна.\n\r\nИракският министър-председател Хайдер ал Абади се надяваше да спечели изборите, харесвайки се на избирателите като лидера, отвоювал Мосул от ИДИЛ миналата година, въпреки че нямаше никаква вероятност някоя партия да спечели абсолютно мнозинство.\n\r\nТой продължи това с до голяма степен безкръвно повторно завземане на Киркук, контролиран от кюрдите от 2003 г., и възстановяване в значителна степен на правителствената власт в Иракски Кюрдистан.\n\r\nПолитическото движение, съставено от предимно шиитското паравоенно формирование \"Хашд аш шааби\", което се нареди на второ място на изборите, се надяваше, подобно на Абади, да спечели повече гласове заради ролята си във войната срещу ИДИЛ.\n\r\nНамаляването на насилието до ниво, невиждано от свалянето на Саддам Хюсеин, обаче означава, че иракчаните се съсредоточават върху кражбата на петролни приходи за стотици милиарди долари от политическия елит, които трябваше да бъдат използвани за подобряване на снабдяването с вода и електричество, събирането на отпадъци, а също медицинските грижи и образованието.\n\r\nСадр често е подценяван като политически лидер, откакто най-напред излезе от домашен арест в Наджаф по време на американското нашествие.\n\r\nТой беше описван от западните медии като \"отцепник\" и \"духовник подстрекател\", но възгледите му винаги бяха по-сложни и гъвкави от това, което му се приписваше.\n\r\nВлиянието на Садр произтичаше от това, че хората от неговото семейство бяха религиозни лидери и че много от тях бяха мъченици, като се започне от екзекутирането на Мохамед Бакр ас Садр през 1980 г.\n\r\nБаща му оглавяваше движение, което се харесваше на бедните шиити в Багдад и Южен Ирак, като съчетаваше религиозно възраждане със социален и политически радикализъм. От самото начало садризмът имаше силен елемент на иракски национализъм в опозиция на всяка чужда намеса в Ирак, било то американска, британска или иранска.\n\r\nВ интервю за \"Индипендънт\" в Наджаф през 2013 г. - първото, което даде лично пред западен журналист от 10 години, Садр нагледно описа вредните последици от поканването на различни чужди сили в Ирак, за да се опитат да решат неговите проблеми.\n\r\nТой сравни това с \"някой, който открил мишка в къщата си, после си взел котка, после искал да изгони котката от къщата, затова си взел куче, после за да изгони кучето, си купил слон, затова си купил мишка\".\n\r\nСадр създаде шиитското паравоенно формирование \"Армия на Махди\", за да окаже съпротива на американците. По-късно трябваше да се откаже от това по време на сунитско-шиитските междуобщностни масови убийства през 2006-2007 г., като каза, че в него са проникнали хора извън контрола му.\n\r\nТой беше заклеймен от САЩ като подкрепящо Иран подставено лице, но през годините ясно показва, че се противопоставя на иранската намеса, както и на тази на други страни.\n\r\nУспехът на садристкото движение на изборите този месец ще се посрещне с неудовлетворение както във Вашингтон, така и в Техеран.\n\r\nСАЩ направиха всичко по силите си, за да подкрепят Абади като победоносен лидер от войната и нещо като иракски Уинстън Чърчил, забравяйки вероятно, че Чърчил загуби общите избори във Великобритания през 1945 г.\n\r\nВлиянието на Садр върху следващото правителство в Багдад поставя под съмнение бъдещето на 10-те хиляди американски войници и частни военни компании в Ирак, въпреки че говорител на Садр каза след изборите, че извършваното от САЩ обучение и снабдяване с оръжия може да продължи.\n\r\nИран, от своя страна, има близки връзки с \"Хашд аш шааби\" и групата, ръководена от бившия министър-председател Нури ал Малики, и ще бъде предпазлив към иракския национализъм на Садр.\n\r\nАбади остава на власт до съставянето на ново правителство, което той може да оглави в съюз със садристите.\n\r\nСадр усеща развитието на политическата обстановка в Ирак. Когато го интервюирах преди пет години, той предупреди за опасност от сунитско-шиитски междуобщностни вражди и чуждестранна намеса. Той каза: \"Иракчаните ще се разединят, иракското правителство ще се разедини и ще бъде лесно за чужди сили да контролират страната.\" Това предсказание се изпълни шест месеца по-късно, когато ИДИЛ превзе Мосул, а иракската армия се разпръсна.\n\r\nСадр каза, че междуобщностните вражди се разпространяват по улиците, а \"ако се разпространят сред хората, ще е трудно да бъдат преборени\".\n\r\nИракската политика все още се основава до голяма степен на верска и етническа идентичност - шиитска, сунитска и кюрдска, но религиозните партии, които бяха във възход след 2003 г., се дискредитират. Представляващата мнозинство шиитска общност също така е по-уверена след своите военни победи миналата година, че здраво държи контрола и няма да й бъде отнета властта.\n\r\nСадр каза, че проблемът е, че иракската душевност е оформена от \"непрестанен цикъл на насилие: Саддам, окупация, война след война, първа война в Залива, втората война в Залива, после окупационната война\".\n\r\nИзборите този месец, на които толкова много гласоподаватели отдадоха приоритет на социалните въпроси, а не на онези, свързани със сигурността, може да покажат, че с намаляването на насилието иракчаните стават по-малко травмирани.\r\n/БТА/", "date": "2018.05.16", "title": "Успех за Муктада ас Садр: Ирак отхвърли чужда намеса"}
{"url": "https://www.dnes.bg/zvezdi/2018/05/16/1-2-3-12-i-tita-zavyrshva-tancuva-na-barabani.376661", "text": "Тази година Тита е абитуриентка и всички тръпнат в очакване да видят какъв тоалет ще избере тяхната любимка. \r\nИма още време до бала, но певицата вече показа как е преминало официалното ѝ изпращане.\r\n \r\nЗа изненада на всички, Тита публикува видео в личния си профил в Instagram, на което танцува до... момче на барабани.\r\n \r\nСъдейки по движенията, танцът не изглежда като на музиката, поставена като фон, която е хип-хоп.\r\n \r\nТита е избрала розов дълъг панталон с висока талия и бял топ.\r\n \r\nВижте всички кадри от изпращането на певицата в нашата галерия, а танца на Тита - във видеото.\r\n \r\n", "date": "2018.05.16", "title": "1, 2, 3... 12 и Тита завършва, танцува на барабани!"}
{"url": "https://www.dnes.bg/obshtestvo/2018/05/16/doklad-armiiata-ni-izpylniava-zadachite-si-no-s-risk.376638", "text": "Българските въоръжени сили са в състояние да изпълняват задачите си, но  със затруднения и повишен риск. Това е основният извод в доклада за състоянието на отбраната през миналата година, който правителството одобри и предлага на парламента да приеме.\r\nОсновните констатирани проблеми са  свързани с некомплекта военнослужещи, който е достигнал 20% от щатния  състав и засяга в най-голяма степен Сухопътните войски; недостатъчното  ресурсно осигуряване; затрудненията по поддържането и развитието на  отбранителните способности.\r\nПрез 2017 г. във въоръжените сили са проведени 290 учения, което е с 11% повече от предходната година. Формирования и отделни военнослужещи са участвали в осем мисии и операции зад граница. Общият брой военнослужещи, включени в планираните ротации през годината, е над 900, което е повишение от около 19 на сто.\r\n                    \r\n                    \r\nФормирования от Българската армия са участвали в 69 мероприятия по оказване на помощ на населението при тежки зимни условия, пожари, наводнения и транспортиране на болни. Изпълнението на тези задачи е осъществено от 1198 военнослужещи и 184 единици техника. В операцията за съвместни действия с органите на МВР по охрана на държавната граница с Турция средномесечно са участвали около 240 военнослужещи и 70 единици техника.\n\r\nВ доклада се посочва, че усилията на ръководството на Министерството на отбраната през 2018 г. ще бъдат концентрирани в изпълнение на дейностите по Програмата за развитие на отбранителните способности на въоръжените сили 2020; изготвяне на пътна карта за разработване на дългосрочна, всеобхватна и финансово осигурена програма за развитие на въоръжените сили след 2020 г.; реализация на разчетите в приетия Национален план за увеличаване на бюджета за отбрана на 2% от БВП до 2024 г.; стартиране на трите основни модернизационни проекта за въоръжените сили; попълване на вакантните места във въоръжените сили и окомплектоване на доброволния резерв; изграждане на способности за киберотбрана и др.", "date": "2018.05.16", "title": "Доклад: Армията ни изпълнява задачите си, но с риск!"}
{"url": "https://www.dnes.bg/cars/2018/05/16/renault-shte-izvadi-oshte-po-malyk-krosouvyr.376604", "text": "Субкомпактният кросоувър Renault Kwid набра огромна популярност на пазара в Индия, за който беше създаден. Моделът дори успя да достигне до Южна Америка, където също записа добри продажби.\r\nКлиентите харесаха малките размери, приятния дизайн и SUV-елементите (Kwid всъщност си е хечбек, но с по-голям пътен просвет), както и ниската цена. В Индия моделът се предлага само за 4 000 евро, докато в Южна Америка е по-скъп, тъй като там доходите на местното население са по-високи.\n\r\nВсичко това това накара ръководството на Renault да развие модела и да предложи истински кросоувър на базата на Kwid. Неговата дължина ще бъде 4000 мм, като той ще бъде изграден на платформата CMF-A+ и ще се продава на много повече пазари, в това число и Европа, съобщава изданието Cartoq.\r\n                    \r\n                    \r\nАвтомобилът вече е получил фирмено обозначение HBC, което означава, че неговата разработка и серийно производство са утвърдени от ръководството на Renault-Nissan. В Европа новият кросоувър ще се настани под Captur (дължина 4122 мм) в гамата на френската марка.\r\nОчаква се под капака на автомобила да бъде разположен бензинов двигател с обем 1,0 литър и 3 цилиндъра, развиващ 67 к.с. и 91 Нм въртящ момент. При Renault Kwid този мотор работи в комбинация с 5-степенна механична скоростна или с роботизирана трансмисия.\n\r\nНовият кросоувър на французите ще се появи на пазара не по-рано от 2020 г., което вероятно ще позволи и оборудването му със система с \"мек\" хибрид със стартер-генератор. Тя ще позволи увеличаване на мощността и намаляване на вредните емисии.\r\n", "date": "2018.05.16", "title": "Renault ще извади още по-малък кросоувър"}
{"url": "https://www.dnes.bg/sofia/2018/05/16/obshtinskata-shefka-e-hvanata-s-10-hil-lv-podkup.376663", "text": "Шефката на правния отдел на община \"Подуяне\" Лилия Геринска, която бе задържана с 10 000 лева подкуп, поискала парите от строителна фирма за обществена поръчка за саниране на блок. Това съобщи градският прокурор Емилия Русинова. Всъщност, това била втората сума от същата фирма и за същата дейност. Тя веднъж вече била взела 5 000 лева преди месеци.\nГеринска е задържана в \"Овча купел\" в момента на получаването на парите. Банкнотите не са били белязани, но пък за сметка на това антимафиотите изненадали както Геринска, така и човека, който ѝ е дал подкупа. Двамата не очаквали, че ще бъдат разкрити. \r\nИнформацията, че предаването ще стане във вторник била получена минути преди предаването на рушвета. Сигналът бил получен през октомври, м.г., като той бил от човек, запознат с дейността на Геринска. Според прокуратурата това не е първият случай на взимане на подкуп. Геринска оглавявала комисията за обществени поръчки. Според данните на разследващите тя преправяла подписи, подменяла документи, включително сменяла условията на поръчката.\r\r\n                    \r\n                    Обществените поръчки били в областта на строителство, саниране на сгради, доставки на храни. Има данни, че една от фирмите е платила хотел, на който Геринска е завела своите подчинени. Всъщност, на почивката обаче отишъл само един, който ѝ бил най-близък. \r\nОчаква се да ѝ бъдат повдигнати обвинения и за други подкупи. Нейната дейност е наблюдавана от август м.г. Акцията по разкриването на корупционната схема е реализирана със съдействието на Столичната община или лично на кмета Йорданка Фандъкова. \r\nДо момента са разпитани служители на община \"Подуяне\". \r\nВероятно прокуратурата няма да поиска постоянен арест за общинската шефка, защото тя има непълнолетно дете, за което се грижи сама, пише \"\".", "date": "2018.05.16", "title": "Общинската шефка е хваната с 10 хил. лв. подкуп"}
{"url": "https://www.dnes.bg/football/2018/05/16/erdogan-zabyrka-politicheska-buria-v-bundestima-predi-mondiala.376594", "text": "\n\r\nГерманските национали Месут Йозил и Илкай Гюндоган - единият само с германско, а другият с германско и турско гражданство , се снимаха с президента на Турция Ердоган. И си вкараха класически автогол, пише Оливер Пипер в своя анализ за DW.\r\nКакво ли си е помислил Дениз Юджел, когато е видял снимките на засмените национални футболисти Йозил и Гюндоган с Реджеп Тайип Ердоган? Може би журналистът начаса си е припомнил за едногодишния си престой в предварителния арест в ердоганова Турция, задържан по подозрение в \"терористична пропаганда\". Или пък правозащитникът Петер Щойтнер, прекарал и той няколко месеца в турска килия за подпомагане на въоръжена терористична групировка, при вида на връчената от Гюндоган на Ердоган фланелка на клубния му отбор \"Манчестър Сити\" с посвещението: \"На моя уважаван президент – с дълбоко почитание\".\r\n                    \r\n                    \r\n\r\nМесут Йозил и Илкай Гюндоган, и двамата родени в Гелзенкирхен, в германската Рурска област, съзнателно или просто от глупост се хванаха в изкуствената засада, поставена им от Ердоган. Да, впоследствие Гюндоган го нарече жест на обикновена любезност, но това не попречи на ердогановата Партия на справедливостта и развитието веднага да качи в социалните мрежи снимката с \"турските футболисти от Premier League\". Което пък подава идеален голов пас на Ердоган в навечерието на предсрочните избори за парламент и президент през юни.\n\r\nНо то е златен пас и за онези в Германия, които от доста време критикуват най-вече полузащитника Йозил, защото нито веднъж за своите 89 мача с националната фланелка не си отвори устата в съпровод на германския химн. И които сега гръмогласно настояват двамата да бъдат изритани от национални отбор по футбол.\r\nСнимките с Ердоган отново наляха масло в огъня на разпалените дебати за интеграцията в Германия и за пореден път насочиха цялата огнева мощ на критиката срещу двойното гражданство. За сведение: Йозил притежава само германски паспорт, Гюндоган има и германско, и турско гражданство.\n\r\nХитрият като лисица тактик Ердоган трябва да е много доволен - пропагандният му удар успя отвсякъде. След като Йозил и Гюндоган му удариха по едно предизборно рамо, сега той спокойно може да изчака реакцията на Германския футболен съюз. Като при това може само да спечели. А на лудите националистически глави в Германия трябва да им е ясно едно: ако Футболният съюз беше изхвърлил двамата халфове от националния отбор за Световното първенство в Русия, това щеше да бъде и най-големият предизборен подарък за Ердоган. И изобщо нямаше да му трябват предизборни срещи с турското население в Германия, за да мобилизира избирателите в своя подкрепа.\r\n\n\r\nГерманският футболен съюз, начело с президента Райнхард Гриндел, който от години води кампания за интеграция, толерантност и респект, остро разкритикува фото-сесията. Но това не е достатъчно. Ако наистина приемат нещата насериозно, футболните ръководители трябва да покажат на Йозил и Гюндоган оранжев картон.\r\nОт политическа и от спортна гледна точка ще бъде глупаво да ги изхвърлят от националния отбор. Съвсем не е глупаво обаче да им се изиска ясна и недвусмислена идентификация с ценностите на Германския футболен съюз. Може би няма да е лошо Месут Йозил и Илкай Гюндоган да поканят Дениз Юджел в подготвителния лагер преди световното първенство и да му подарят по една своя фланелка от националния отбор. А най-добре да ги надпишат така: \"В името на свободата на словото!\", завършва анализа на Пипер.\r\n", "date": "2018.05.16", "title": "Ердоган забърка политическа буря в Бундестима преди Мондиала"}
{"url": "https://www.dnes.bg/notifikacii/2018/05/16/zadyrjaha-312-zlatni-moneti-na-kapitan-andreevo.376623", "text": "Голямо количество контрабандни златни монети бяха задържани на ГКПП \"Капитан Андреево\", съобщиха от Агенция \"Митници\". \n\r\nОсуетената пратка е съдържала 312 монети от 22-каратово злато с общо тегло 2,184 килограма.\n\r\nТе са били открити в лек автомобил, влизащ в страната ни от Турция. В него пътувало семейство - мъж, жена и техният син, британски граждани с турски произход. Те заявили, че не пренасят стоки или валутни ценности за деклариране.\n\r\nПревозното средство е било селектирано за щателна митническа проверка, при която в чекмедже под една от предните седалки са били намерени монети от жълт метал. Според направената от вещо лице експертиза стойността им е 140 278 лева. \r\nКонтрабандните златни монети са иззети и подлежат на отнемане в полза на държавата, а по случая е образувано досъдебно производство.\n\r\nПри други два случая по-рано митническите служители на пункта с Турция открили общо още 1,714 кг златни монети и накити. При единия от тях в лични вещи в лек автомобил са намерени 40 златни монети, златни гривни и колиета с тегло 370 грама.\n\r\nПри втория случай са били открити 1,344 кг употребявани златни изделия с различна бижутерска проба, укрити отново в куфар с личен багаж - на шофьора на лек автомобил, пътувал от Турция през България за Германия. \r\n ", "date": "2018.05.16", "title": "Задържаха 312 златни монети на Капитан Андреево "}
{"url": "https://www.dnes.bg/eu/2018/05/16/i-prebivavashtite-pod-nadzora-na-shengen.376636", "text": "Европейската комисия поиска постоянно пребиваващите чужденци и притежателите на дългосрочни визи също да бъдат наблюдавани чрез Шенгенската информационна система.\n\r\nБазата данни съдържа информация за лицата, кандидатстващи за шенгенски визи, която се обменя между граничните служители по външните граници на ЕС и консулствата на европейските държави по света.\n\r\nРазширяването на визовата система извън досегашните кандидати за краткосрочни визи ще даде законова възможност за извършването на по-задълбочени проверки на миналото на кандидатите и ще позволят по-добър обмен на информация между държавите членки, смята Европейската комисия.\n\r\nЕврокомисарят за миграцията Димитрис Аврамопулос заяви, че \"престъпниците и потенциалните терористи следва да нямат възможност да идват в Европа незабелязано\" и макар че \"Европа не е крепост, но трябва да знаем кой пресича границите ни\".\r\n                    \r\n                    \r\nСпоред него нововъведенията няма да затруднят движението на европейските граждани, тъй като не се отнасят за тях.\n\r\nЩе започнат да се събират и копия от документите за пътуване на кандидатите за виза, което пък ще даде възможност на граничните служби, включително на европейската, да идентифицират незаконни имигранти без документи, като така се улесни връщането им в страните, от които идват. В момента по-малко от половината мигранти, на които не е разрешено да останат в ЕС, биват връщани, тъй като част от тях нямат документи и не може да се изиска приемането им от властите на тяхната държава.\n\r\nЕврокомисията предлага и създаването на общ портал, в който всички заявления за визи да бъдат автоматично проверявани във всички други информационни системи на ЕС за сигурност и миграция, като например новата Система за влизане/излизане (EES), Шенгенската информационна система (ШИС) и Европейската информационна система за съдимост (ECRIS). При тази задължителна кръстосана проверка ще стане възможно да се откриват лица, използващи няколко самоличности, и да се идентифицират тези, които пораждат рискове за сигурността или за незаконна миграция, съобщава Комисията.\n\r\nБългария и Румъния, които не са част от Шенген, получиха миналата година право на пасивен достъп до системата – само да проверяват данни, без да могат да правят вписвания или промени, но прилагането още не е започнало, тъй като европейските проверки на нашите системи още не са приключили.", "date": "2018.05.16", "title": "И пребиваващите под надзора на Шенген"}
{"url": "https://www.dnes.bg/stranata/2018/05/16/smetka-s-krychmar-nsi-dohodite-ni-rastat-razhodite-oshte-poveche.376603", "text": "Общият доход средно на човек от домакинство през първото тримесечие на 2018 г. е 1 407 лв. и се повишава с 9.8% спрямо същия период на 2017 г., съобщи Националният статистически институт. \n\r\nВ доходите ни с най-висок относителен дял e доходът от работна заплата (56.3%), следван от доходите от пенсии (27.0%), от самостоятелна заетост (6.7%) и от социални обезщетения и помощи (3.0%). Според статистиката постъпленията ни от работна заплата нарастват и средно стават 792 лева от 710. Доходите от пенсии пък нарастват от 372 на 380 лв. (с 2.1%).\n\r\nОбщият разход на човек от домакинство през първото тримесечие на 2018 г. е 1 263 лв. и също се увеличава с 11.5 на сто спрямо същото тримесечие на 2017 година. В структурата на общия разход с най-голям относителен дял са разходите за храна (30.4 на сто), следвани от разходите за жилище (18.4 на сто), данъци и социални осигуровки (14.1 на сто) и разходите за транспорт и съобщения (11.9 на сто). \r\n                    \r\n                    \r\nЗа първото тримесечие на 2018 година харчовете ни за храна и безалкохолни напитки се увеличават от 346 на 384 лв. (с 11.0%), а разходите за алкохолни напитки и цигари се увеличават от 50 на 53 лв. (с 6.5%).\n\r\nСкачат и разходите за жилище (вода, електроенергия, отопление, обзавеждане и поддържане на дома) от 228 на 233 лв. (с 2.4%). Спрямо същия период на миналата година харчовете ни за здравеопазване също се увеличават от 67 на 75 лв. (с 13.1%). Скок има и при разходите за транспорт и съобщения нарастват (с 19.9%), тези за свободно време, културен отдих и образование и разходите за данъци и социални осигуровки се увеличават (с 16.9%).\n\r\nСпоред националната статистика през първото тримесечие на 2018 г. настъпва промяна в потреблението на основни хранителни продукти средно на лице от домакинство в сравнение със същото тримесечие на 2017 година. Увеличение се отчита в консумацията на повечето от продуктите. По-съществено  нараства  потреблението на: зеленчуци - от 9.1 на 11.2 кг; яйца - от 34 на 35 бр.; месо - от 7.8 на 8.4 кг и плодове - от 9.9 на 10.5 килограма. \n\r\nНамалява консумацията на хляб и тестени изделия - от 21.5 на 21.2 килограма. Без промяна остава потреблението на сирене, фасул и захар.", "date": "2018.05.16", "title": "Сметка с кръчмар (НСИ): Доходите ни растат, разходите – още повече"}
{"url": "https://www.dnes.bg/zvezdi/2018/05/16/kendyl-djenyr-da-minesh-pochti-gola-po-cherveniia-kilim.376659", "text": "Кендъл Дженър не просто, че не се срамува от тялото си, но и често използва поводи, за да го покаже в пълния му блясък. \r\nСлед като многократно сме я виждали в прозрачни дрехи без сутиен, сега моделът реши да покаже форми и на червения килим.\r\n \r\nЕфирният модел рокля е на Schiaparelli Haute Couture от колекцията за есен-зима 2017 и не скрива нищо от даденостите на Кендъл Дженър.\r\n \r\nЯсно се вижда, че моделът е решила да остави сутиена вкъщи и да заложи само на изрязани бикини.  \r\n \r\n", "date": "2018.05.16", "title": "Кендъл Дженър – да минеш почти гола по червения килим"}
{"url": "https://www.dnes.bg/eu/2018/05/16/nov-pik-na-migrantite-ot-turciia.376645", "text": "Европейската комисия предупреди за рязко покачване на броя на мигрантите, влизащи в ЕС от Турция.\r\n\"От март насам както по гръцките острови, така и по сухопътната граница се наблюдава 9-кратно увеличаване на пристиганията от Турция\", съобщи Еврокомисията днес.\r\n \r\nОт началото на годината 9349 нелегални мигранти са дошли на Егейските острови, а 6108 други са заловени на сухопътната граница между Гърция и Турция. Според данните, публикувани днес, пресичанията по българо-турската граница са ограничени, за разлика от наплива към Гърция, където островите Лесбос и Самос отново са препълнени. Въпреки това Еврокомисията поднови критиките си към оградата по границата, заявявайки, че тя не е решение и че Европа не бива да се превръща в крепост, а в мост към съседите.\r\n \r\n40 на сто от нелегалните мигранти, идващи от Гърция в Турция от началото на годината, са сирийци, 23% иракчани и 11 на сто афганистанци, съобщава още Еврокомисията.\r\n \r\nУвеличен поток се отчита и по Балканския маршрут, който ЕС тържествено обяви за затворен през 2016 г. Раздвижването засяга най-вече Албания, Черна гора и Босна и Херцеговина. Сирийците, либийците, пакистанците и афганистанците най-често се срещат по балканския път, според данните на Брюксел.\r\n \r\nСърбия пък е \"нападната\" от иранци. От свалянето на визите през септември 11 305 иранци са пристигнали в Сърбия и над 9000 от тях са потеглили в неизвестна посока, като само 30 са подали молби за убежище.\r\n \r\nЕврокомисарят за миграцията Димитрис Аврамопулос предложи на Гърция да изпрати допълнителни европейски граничари, които да подсилят охраната по браздата с Турция и настоя за ускоряване на връщанията на незаконните мигранти на Анкара, както е по сделката за спиране на миграцията.\r\n \r\nТурският президент Реджеп Ердоган неколкократно изрази недоволство, че ЕС не изпълнява финансовите си ангажименти към страната му по сделката, заплашвайки да излезе от нея. ЕС се задължи да даде 3 млрд. евро за издръжката на сирийските бежанци за 2016-2017 г. и още толкова за 2018-2020. Според Брюксел първите пари вече са или преведени (€1,93 млрд.), или разпределени по проекти, които все още се изпълняват като предоставянето на месечна издръжка на бежанците. В момента ЕС уточнява как да разпредели вторите 3 млрд., като Еврокомисията настоява две трети от тях да бъдат от вноски на страните членки, а пък държавите искат цялата сума да се покрие от европейския бюджет като общ ангажимент на Съюза.\r\n \r\nБрюксел изрази тревога и от влошаването на условията в лагерите по гръцките острови, които отново са препълнени. Правителството в Атина е призовано да ускори разглеждането на молбите за убежище, за да може по-бързо да върне в Турция онези, които не отговарят на условията да получат европейска закрила.\r\n \r\nПик се отчита и по Западно Средиземноморския маршрут, където напливът е увеличен с 22 на сто спрямо миналата година, докато прекосяванията на морето между Либия и Италия са намалели със 77%.\r\n \r\nЕвропейската комисия съобщи, че България е получател на третата по величина сума за охрана на границите си от европейския бюджет след Гърция и Италия. От 2015 г. насам правителството е получило от европейския бюджет 171,6 млн.евро. 130 европейски граничари са на българските граници в момента, заедно с 39 автомобила и 52 камери за наблюдение. 2595 нелегални имигранти са регистрирани в България миналата година. 1250 от тях или 48% от тях вече са върнати като нямащи право на закрила в ЕС, се казва в публикуван днес доклад на Брюксел.\r\n \r\nЕвропейската комисия подкани държавите членки да ускорят темповете по изпълнение на обещанията си за вземане на бежанци, евакуирани от лагерите в Либия. България е анонсирала, че може да прибере 110 души, но до момента не е приютила нито един. Затова пък правителството вече е превело €6 млн. от обещаните 10 млн. евро за Доверителния фонд за Африка, чрез който се финансират различни проекти, свързани с управлението и ограничаването на имиграцията от Африка към Европа.", "date": "2018.05.16", "title": "Нов пик на мигрантите от Турция"}
{"url": "https://www.dnes.bg/obshtestvo/2018/05/16/it-specialist-da-ne-glasuvame-pylno-doverie-na-prilojeniiata.376664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Все още не можем да гласуваме пълно доверие на приложенията, които използваме, каза IT специалистът Божидар Божанов пред Bulgaria ON AIR. Той допълни, че всички печелят от разработването на едно приложение - от разработчика до крайния потребител.\r\nСлед 25 май 2018 година, когато влизат в сила новите правила за личните данни, ще трябва всеки от нас да се съгласи с новите условия за ползване, но ще има правото да поиска негови данни да бъдат заличени.", "date": "2018.05.16", "title": "IT специалист: Да не гласуваме пълно доверие на приложенията"}
{"url": "https://www.dnes.bg/eu/2018/05/16/gerb-sreshtata-evropeiski-syiuz-zapadni-balkani-e-istoricheska.376665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Евролидерите пристигнаха в София за срещата на върха Европейски съюз-Западни Балкани. Освен тях, в София са и ръководителите на Западните Балкани, както и председателите на Еврокомисията, Европарламента и Европейския съвет.\r\n\"Тази среща е историческа. Подобна не е имало от 2003 година. А да събереш на една маса европейските лидери заедно с лидерите на Западните Балкани, не е никак лека задача\", коментира пред  депутатът от ГЕРБ Христо Гаджев.\r\nПо думите му това е едно изключително постижение, за което е извървян много дълъг и труден път. Към днешна дата не само правителствените и държавните ръководители, но и представителите на ЕК и на Съвета на ЕС, в лицето на Юнкер и Туск, признават ролята на България във връщането на темата за Западните Балкани на дневен ред, уточни гостът в студиото на Ганиела Ангелова.\r\r\n                    \r\n                    \"Тези страни са в центъра на Европа. Хубаво е да работим за тяхната интеграция в ЕС, тя е много важна. Очаква се утре дори да се проведе среща между Сърбия и Косово. Нещо, което до преди няколко години беше немислимо\", подчерта депутатът от ГЕРБ.\r\nВ студиото на \"Денят ON AIR\" той отбеляза още, че оттук нататък процесът по присъединяване на страните от Западните Балкани към ЕС и НАТО е в собствените им ръце и колкото по-бързо изпълнят критериите, толкова по-бързо членството им ще стане факт.\r\nСрещата на върха ЕС–Западни Балкани започва тази вечер с вечеря на лидерите в \"София Тех Парк\" върху маса от рециклиран картон, върху който лидерите ще напишат свои послания, а те ще бъдат запазени в рамка.", "date": "2018.05.16", "title": "ГЕРБ: Срещата Европейски съюз-Западни Балкани е историческа!"}
{"url": "https://www.dnes.bg/za-da-se-razbirame/2018/05/16/kak-stresyt-v-rabotata-da-ne-razrushi-vryzkata-vi.376536", "text": "Работата е един от основните източници на стрес в ежедневието. Напрежението винаги се отразява на нашето качество на работа и личен живот. Обикновено най-засегнати са любовните ни взаимоотношения. Стресът на работното място е честа причина за продължителното неправене на секс.\r\nВ следващите редове ще видите 4 съвета на психолози, които ще ви помогнат да поддържате хармонията във взаимоотношенията, когато на работното място напрежението не стихва.\r\n\r\nКогато сме изложени на стрес, имаме лошия навик да се защитаваме от целия свят. Нашият механизъм за самозащита ни провокира да мълчим, да се затваряме в себе си и да не споделяме изцяло с любимия човек какво ни тревожи.\r\r\n                    \r\n                    Негативизмът и вълната от емоции ще ви накарат да се отдалечите от него/нея, а от това ще пострадат взаимоотношенията ви.\r\n\r\nСпазване на срокове, постоянни мисли за проблемите на работното място... Домът е нашата крепост и място, на което трябва да превключим на режим „възстановяване“, доколкото е възможно. Не си позволявайте да говорите и у дома постоянно за работа.\r\nТова не означава да не споделяме с любимия човек. Вместо това се опитайте да се концентрирате върху пълноценната почивка, комуникацията с партньора. Ако ви е трудно да се справите с домашните ви задължения заради стреса, не се срамувайте да поискате помощ от него.\r\n", "date": "2018.05.16", "title": "Как стресът в работата да не разруши връзката ви?"}
{"url": "https://www.dnes.bg/mish-mash/2018/05/16/boi-pri-sysedite-ne-skandal-s-papagala.376653", "text": "Подаден сигнал за домашно насилие се оказа обикновена разпра между папагал и стопанина му, пише в. \"Метро\", цитиран от БТА.\r\nНо това се изясни едва когато на място пристигна полицията.\r\nДрамата се разигра в немското градче Льорах в Югозападна Германия.\r\nСъсед се разтревожил, че от отсрещната врата се разнася бурна свада с елементи на домашно насилие. Будният гражданин веднага повикал блюстителите на реда. \r\nКогато те пристигнали, сварили 22-годишен мъж да се кара бурно с папагала на приятелката си. \r\nСамото пернато изразявало възмущението си, като лаело като куче.", "date": "2018.05.16", "title": "Бой при съседите? Не, скандал с папагала"}
{"url": "https://www.dnes.bg/politika/2018/05/16/i-stanishev-dovolen-zapadnite-balkani-tema-za-es-uspeh.376652", "text": "Колкото и да критикува десните политики и партии вдясно, каквато е и ГЕРБ, лидерът на ПЕС Сергей Станишев похвали властта за приоритета й за интеграцията на Западните Балкани към ЕС. \n\r\n\"Фактът, че от 15 години в дневния ред на Европа темата за европейското бъдеще на Западните Балкани е централна, е успех за България и българското председателство\", призна той преди координационна среща на левите премиери и партийни лидери за срещата на върха утре в София. \n\n\n Според Станишев България може да се гордее, че като нова страна член в ЕС, се превръщаме в регионален лидер, който е способен да помага на другите по този път. \r\n\"Това е успех за България и всички българи\", каза Станишев и допълни, че се надява през юни ЕС да стартира преговорите с Македония и Албания.\r\n                    \r\n                    \r\nТой, както и повечето европейски лидери, смята, че днес и утре са пикът на българското председателство на Съвета на ЕС.\n\r\nСтанишев припомни, че предишната подобна среща е била през 2003 г. в Солун.\n\r\nТой похвали и върховния представител на ЕС по въпросите на външната политика и сигурност Федерика Могерини за усилията това да стане факт, защото наред със самия процес на разширяване е много важно, че Комисията е излязла с 6 много важни инициативи във връзка със свързаността на региона, дигиталната икономика, образованието и много други неща, които са важни за хората от Западните Балкани, така и за самия ЕС.\n\r\nПо думите му перспективата и ясният политически ангажимент към Западните Балкани са много важни за ЕС. \n\r\nСтанишев посочи, че е важно да се разбере политическият контекст за цяла Европа, не само за региона.\n\r\nСпоред него раните от войните от 90-те години са много пресни и много лесно могат да бъдат отворени.\n\r\nТой смята, че има много сили както вътрешни, така и външни, които биха желали да разиграват геополитически игри на територията на Западните Балкани. \n\r\n\"В редица страни от ЕС имат немалко скептицизъм, имат опасения за този процес\", посочи Станишев.\n\r\nЛидерът на ПЕС коментира и спора между Гърция и Македония.\n\r\nСпоред него за една година управление македонският премиер Зоран Заев видимо променя Македония и служи на обществото, а не на политическите си интереси. \n\r\n\"Искам категорично да подкрепя и усилията на правителството на Зоран Заев и правителството на Алексис Ципрас за намиране на решение, достойно и за двете страни за решаване на прословутия езиков спор, който се точи вече 30 години. Аз знам, че има и националистически атаки срещу тях, има немалко съпротива, но това се нарича лидерство. То трябва да бъде подкрепено и окуражено за благото на целия регион\", заяви Станишев.", "date": "2018.05.16", "title": "И Станишев доволен: Западните Балкани тема за ЕС – успех!"}
{"url": "https://www.dnes.bg/obshtestvo/2018/05/16/prezidentyt-radev-otlichnik-po-reiting-a-eventualnata-mu-partiia.376631", "text": "Правителството на Бойко Борисов е успяло да укрепи своите позиции през последните два месеца, сочат резултатите от социологическо проучване на агенция \"Медиана\", проведено сред 1001 души в периода 9 – 14 май 2018 година.\r\n29% от анкетираните са отговорили, че третото правителство на Борисов им вдъхва доверие. За сравнение преди 2 месеца процентът на положително настроениете е бил 25,54% от участвалите в проучването пък са обявили, че са разочаровани от управлението, срещу 58% през март.\r\nСпоред социолозите причината за увеличаването на позитивните нагласи е преди всичко в европредседателството и надеждата, че страната ни би могла да извлече практически ползи от него (оптимистичните нагласи за това са скочили с 11%).\r\r\n                    \r\n                    \r\nТакава оценка поставят на правителството участвалите в проучването. За сравнение оценката през март е била среден 3.35.\r\nНа фона на това почти всеки втори анкетиран (46%) посочва, че очаква кабинетът да изкара пълен мандан. За предсрочни избори се обявяват 26%, а други 20% признават, че им е безразлично дали ще има предсрочни избори.\r\nСпоред анализите на проучването, една от основните причини за нежеланието за предсрочни  избори е отсъствието на терена на ярка алтернатива. Голяма част от избирателите привиждат и \"лявото\", и \"дясното\" като двете страни на една и съща монета (една и съща власт по същество). И търсят алтернатива на традиционните както леви, така  и десни партии.\r\n\r\nДвете потенциални и несъществуващи реално партии – на Слави Трифонов и президента Радев, набират огромен брой потенциални гласоподаватели, сочат резултатите от проучването. За несъздадената партия на Слави заявяват, че е възможно да гласуват около 30% от гласоподавателите. За още по-хипотетичната партия на президента Радев заявяват, че е възможно да гласуват 37%. Според авторите на проучването очевидно двете основни политически сили (ГЕРБ и БСП) далеч не трябва да са спокойни, независимо от стабилните данни в изследванията.\r\n\r\nАко изборите бяха днес, 4 партии биха влезли в състава на следващия парламент. Първа политическа сила остава ГЕРБ с подкрепата на 25,8% от гласувалите. С малко повече от 3 пункта по-малко на второ място остава БСП с 22.6%. В следващото Народно събрание ще влязат още ДПС (8,1%)  и ОП (6,7%). Под чертата остават Воля с 2,8%, АБВ с 1,8%, Реформаторския блок с 1,3% и новото дясно обединение Демократична България с 1,2%. \n\r\n\n\r\nСред политиците, с най-висок рейтинг остава президентът Румен Радев, който събира 67% одобрение, спрямо 64% през март. Следва кметът на София Йорданка Фандъкова, която събира 55% одобрение и премиерът Бойко Борисов с 41%.\n\r\nС цели 5 пункта скача и одобрението към военният министър Красимир Каракачанов, който вече задминава по рейтинг дори Томислав Дончев. За лидера на ВМРО одобрението е 37%, срещу 36% аз вицепремиера. Лидерът на БСП Корнелия Нинова пък събира одобрението на 34% от анкетираните. \n\r\n20% е одобрението за вицепремиера Валери Симеонов (+3%), 19% за лидера на ПГ на ГЕРБ Цветан Цветанов (-3%), 17% за лидера на Воля Веселин Марешки (-2%), 15% за лидера на ДПС Мустафа Карадайъ (+3%) и 14% за лидера на „Атака“ Волен Сидеров (- 4%).\n\r\n\n\r\nВсеки втори българин очаква реални ползи от председателството на ЕС. 49% вярват, че след председателството ни ще има ползи за държавата, срещу 28%, които не очакват нищо добро. 23% пък не могат да преценят.\n\r\nНа фона на това обаче 81% от анкетираните са категорични, че България е взела правилното решение, като не е изгонила руски дипломати след случая \"Скрипал\". Едва 5% са тези , които не одобряват решението на правителството.", "date": "2018.05.16", "title": "Президентът Радев – отличник по рейтинг. А евентуалната му партия?"}
{"url": "https://www.dnes.bg/index/2018/05/16/zelenchuci-koito-ne-iade-ili-revoliuciiata-v-hraneneto.376625", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПопулярният британски готвач Джейми Оливър започна борбата си с вредните храни и затлъстяването при децата през 2005 година. Начинът, по който се храним се отразява не само на външния ни вид, но и на здравето ни. Възможно ли е да се случи хранителна революция и как да възпитаме у децата си любов към полезната храна.\r\nВ предаването \"Околосветско\" по  гостуваха диетологът Райна Стоянова и Наталия Александрова.\n\r\nПо данни на Световната здравна организация България е на пето място по затлъстяване през 2016 година. Затова и глобалната инициатива на известния готвач Джейми Оливър стига и в България – 25 града в страната и над 300 доброволци, които ще покажат на над 3000 деца как могат да се хранят вкусно и здравословно.\r\n\"Идеята е децата да готвят здравословно с родителите си, за да видят сами колко е лесно и приятно\", сподели в предаването Райна Стоянова.\n\r\nКой трябва да възпита правилен начин на хранене у децата и как можем да внедрим полезните храни в училищата?\r\n\"Изготвили сме конкретни предложения, които да внесем в институциите. Надяваме се да се осъществи диалог.“, заяви Наталия Александрова.\n\r\nКак реагират децата на хранителната революция и склонни ли са да заместят захарта и тестото с плодове и зеленчуци?", "date": "2018.05.16", "title": "Зеленчуци, който не яде... или революцията в храненето"}
{"url": "https://www.dnes.bg/eu/2018/05/16/v-novata-globalna-igra-evropa-igrach-ili-pionka.376655", "text": "\"В новата глобална игра Европа ще бъде или един от основните играчи, или пионка. За да бъде субект, а не обект на глобалната политика, Европа трябва да бъде икономически, политически и военно обединена, както никога досега\", посочи председателят на Европейския съвет Доналд Туск в изявление в НДК преди утрешната Среща на върха ЕС-Западни Балкани. \n\nИли сме заедно, или няма въобще да ни има, подчерта Туск, цитиран от БТА. \r\n \r\nТой информира, че неформалната вечеря днес ще започне с обсъждане на иновациите и дигиталната икономика. \"Европа изостава от основните икономики от гледна точка на иновациите, иновациите влияят върху нашия живот, създавайки и надежди, но и повдигайки етически въпроси\", посочи той. \r\n                    \r\n                    \r\nПо думите на Туск тази вечер ще зададе два въпроса на лидерите на ЕС - какво искат да правят на европейско ниво, за да създадат съвременни иновации, и как искат ЕС да стане основен играч в обработването на големите данни.\n\r\nТуск отбеляза още, че предвид обявеното оттегляне на САЩ от споразумението с Иран има нужда от обединен европейски фронт. \"Искам лидерите да препотвърдят, че ЕС се придържа към сделката, докато Иран се придържа към нея\", коментира той. По думите му сделката е добра за европейската глобална сигурност.\n\r\nСпоред Туск друга тема тази вечер ще е търговията. САЩ и ЕС са приятели и партньори и тарифите на САЩ не могат да бъдат оправдани въз основа на националната сигурност, посочи Туск по повод на митата за алуминий и стомана. Абсурдно е дори да се каже, че ЕС може да е заплаха за САЩ, допълни той.\n\r\n\"Честно казано, Европа трябва да бъде благодарна на президента Тръмп, защото благодарение на него се отървахме от всички илюзии, той ни накара да осъзнаем, че ако имаме нужда от помощ, ще я намерим тази ръка накрая на собствената си длан. Имаме достатъчно потенциал, това, от което имаме нужда, е по-голяма политическа обединеност\", заяви той. \n\r\nТуск бе категоричен, че няма нито една обективна причина Европа да има комплекси. \"Да си европеец е голяма причина да си горд, имаме правото и задължението да държим главите си високо изправени\", коментира Туск.", "date": "2018.05.16", "title": "В новата глобална игра: Европа играч, или пионка!"}
{"url": "https://www.dnes.bg/mish-mash/2018/05/16/tova-sa-nai-golemite-realisti-sred-zodiite.376656", "text": "Реалистите търсят истината, дори когато тя е причина да се чувстват неудобно. Реалистите са практични, нетактични, обективни и тяхната перспектива не е изкривена от пристрастие.\r\nКакто в повечето случаи, астрологията е добър наръчник за разкриване на най-добрите и най-лошите личностни черти. И независимо дали хороскопът го казва директно, има някои зодии с реалистичен поглед, които не виждат света през розови или сиви очила.\r\nРеалистите определят своята гледна точка спрямо нещата, които всъщност се случват, а не спрямо това, което те искат или се надяват да се случи. За тях по-важни са действията. \r\nКои са най-големите реалисти в зодиака?\r\n\r\r\n                    \r\n                    Водолеите могат да погледнат ситуацията ясно и да разберат точно какво се случва. Когато другите хора отхвърлят съветите или предупрежденията им, обикновено бъркат. Това е постоянна битка, в която се опитват да не изкрещят: \"Казах ти\"“ всеки път, когато са били прави.\r\nКои са останалите реалисти четете на ", "date": "2018.05.16", "title": "Това са най-големите реалисти сред зодиите"}
{"url": "https://www.dnes.bg/obshtestvo/2018/05/16/haznata-na-izlishyk-s-blizo-900-mln-lv-kym-kraia-na-mart.376646", "text": "Излишък по националния бюджет в размер на 880,2 млн. лв. и дефицит по европейските средства от 287,6 млн. лева отчете финансовото министерство за първото тримесечие на годината.\r\nСалдото по Консолидираната фискална програма (КФП) на касова основа към месец март е положително в размер на 592,7 млн. лв.\r\nОсновните фактори за превишението на приходите над разходите са добрите параметри по изпълнението на данъчните и осигурителните приходи по националния бюджет, съобщават от правителствената пресслужба.\r\nПостъпилите приходи и помощи по КФП са в размер на 9 218,8 млн. лв. или 24,1% от годишните разчети. Съпоставени със същия период на предходната година, данъчните и неданъчните приходи нарастват с 621,1 млн. лв. (7,3%), докато постъпленията от помощи са по-ниски.\r\n                    \r\n                    \r\nРазходите по КФП (вкл. вноската на България в бюджета на ЕС) към март 2018 г. възлизат на 8 626,2 млн. лв., което е 21,9% от годишните разчети.\r\nРъстът на разходите спрямо същия период на 2017 г. е основно поради по-високия размер на социалните плащания, свързан с базов ефект при разходите за пенсии от увеличението им от юли 2017 г. и увеличението на две стъпки през 2017 г. на размера на минималната пенсия (от юли и октомври), по-високи разходи за персонал (основно поради увеличението на възнагражденията на педагогическия персонал в системата на средното образование) и нарастването на капиталовите разходи (основно по сметките за средства от ЕС).\n\r\nРазмерът на фискалния резерв  към 31 март е 10,1 млрд. лв., в т.ч. 9,5 млрд. лв. депозити на фискалния резерв в БНБ и банки и 0,6 млрд. лв. вземания от фондовете на Европейския съюз за сертифицирани разходи, аванси и други.\n\r\n ", "date": "2018.05.16", "title": "Хазната на излишък с близо 900 млн. лв. към края на март "}
{"url": "https://www.dnes.bg/business/2018/05/16/razdadoha-nagradite-za-nai-dobri-bylgarski-vina-v-konkursa-london-experts-in-wine-awards.376658", "text": "Общо 46 български вина участваха във второто издание на конкурса London Experts in Wine Awards. Състезанието се проведе в Лондон под патронажа на Княз Кирил Сакскобургготски и има за цел да популяризира родните вина на Острова. Оценяващата комисия на конкурса се състои от висшия ешелон в сферата на вината – и тримата членове са Master of Wine, най-високата титла във винознанието. Класирането е по система от 100 точки.\r\nКато цяло оценката на експертите за българското вино е много добра. Определено се отчита интерес към местни сортове, блендове и вина, направени в по-съвременен стил – а именно с повече плодовост, коментираха още организаторите на London Experts in Wine Awards. Това се търси и на световния пазар – вина с повече изява на сортовия характер и плодовост, за сметка на тези с дълго отлежаване в дъбови бъчви.\r\r\n                    \r\n                    \"Вила Ямбол\" спечели два медала от конкурса със серия, кръстена на античния тракийски град Кабиле, който се намира до днешен Ямбол. Единият е сребърен за виното им Kabile от сорта Сира, а другият бронзов за Kabile Мавруд и Каберне Совиньон. Купажът Kabile Мавруд и Каберне миналата година грабна златно отличие в конкурса London Experts in Wine Awards. Интересен факт е, че избата постигна 100% успеваемост от участието си в конкурса. Миналата година с едно изпратено вино спечели медал, а тази с две проби – две отличия.\r\nТази година най-старата изба в Южна България донесе най-много медали за страната ни - 5 отличия, в това число единственото злато, на конкурса Vinalies Internationales в Париж. Големият приз отиде при тероарното вино от микрорайона Болярово от сорта Каберне Совиньон 2015 г., който предстои \"Вила Ямбол\" да пусне на пазара у нас. Сребърни медали от Париж получиха Kabile Резерва Каберне Совиньон 2014, Kabile розе от Сира 2017, Kabile Мерло и Каберне Совиньон и ракия от сорта Мускат без отлежаване в бъчви.", "date": "2018.05.16", "title": "Раздадоха наградите за най-добри български вина в конкурса London experts in wine awards"}
{"url": "https://www.dnes.bg/rusia/2018/05/16/krimskiiat-mahmurluk-zashto-mu-e-na-putin-mostyt-nad-kerchenskiia-protok.376619", "text": "\n\r\n \r\nУлтраскъпият мост от Краснодарския край до Кримския полуостров бе открит на 15 май. Руският бюджет похарчи за целта 228 милиарда рубли, без да се прецени икономическата ефективност на подобна инвестиция.\n\r\nПрезидентът Владимир Путин взе участие в откриването на Кримския мост - пръв мина с камион по него, а в сряда автомобилното движение бе открито официално. В церемонията се включи и милиардерът Аркадий Ротенберг, участвал в контрола върху хода на строежа.\n\r\nСкъсването на украинско-руските отношения и присъединяването на Крим към Русия, изострили икономическата криза, парадоксално дадоха живот на твърде мащабни инфраструктурни проекти. На първо място ще споменем прокарването на енергиен мост от Русия към Крим, на жп линия, заобикаляща Украйна, а сега и на транспортен мост през Керченския проток.\r\n                    \r\n                    \r\nИ трите проекта изискваха колосални инжекции от бюджета. Икономическата целесъобразност не бе предмет на дискусии - на преден план излязоха политическите мотиви, пише руското издание на сп. \"Форбс\".\n\r\n\n\r\nПърво приключи работата по енергийния мост - през май 2016 г. Спешна нужда от такъв се очерта, след като Украйна наложи енергийна блокада на полуострова. През 2014-2016 г. редовно бе изключвано енергоподаването за Крим.\n\r\nОбщата стойност на енергийния мост възлезе по официални данни на 47 милиарда рубли; с повечето средства бяха изградени далекопроводи от Ростовската АЕЦ до Таманския полуостров. За подсигуряване на захранване бе ускорено въвеждането в строя на Трети енергоблок от атомната централа. През Керченския проток бяха прехвърлени кабелно-въздушни линии - по въздуха, с поддържащи опори, и по морското дъно. Построена бе и подстанция, също и необходимата инфраструктура.\n\r\nОт съветско време насам част от жп линията в посока на юг от Москва минаваше през крайгранична територия на Украйна в Луганска област. След събитията от 2014 г. този момент доби стратегическо значение: руските власти сметнаха, че Киев може да блокира жп превозите по това трасе. Съответно втора стъпка бе прокарването на нови релси с дължина 137 км, заобикалящи Украйна, в руските Воронежка и Ростовска област. Това бе осъществено със силите на жп войски. Работата приключи през август 2017 г.; разходите достигнаха близо 55 милиарда рубли.\n\r\n\n\r\nКримският мост надмина по цена всички реализирани преди проекти - 228 милиарда рубли. Конструкцията се нареди сред най-сложните технически съоръжения, изградени след разпадането на Съветския съюз - автомобилният и жп мост с дължина 18 км бе построен в доста трудни геоложки условия с цената на голям брой екологични и политически рискове.\n\r\nОсновен вътрешнополитически избор бе изборът на основен изпълнител за строежа. Това бе компанията \"Стройгазмонтаж\", собственост на Аркадий Ротенберг, един от старите приятели на Путин. Което естествено породи недоволство и разнообразни подозрения, че проектът крие корупционна съставка, че е неефективен, а олигархът се обогатява за сметка на държавния бюджет.\n\r\nДържавата обаче имаше различна логика: тя не откри други компании, които да разполагат с подходящ опит, финанси и технически възможности за изграждане на подобен обект. Неочакваното присъединяване на Крим и съвсем очакваната му блокада, засегнала 2,3-милионното население, принудиха руските власти да действат бързо и нестандартно. \n\r\nЗа други мегапроекти от путинската епоха като възстановяването на Грозни, тръбопровода Източен Сибир - Тихи океан, реновирането на Владивосток за срещата на върха на организацията за Азиатско-тихоокеанско сътрудничество (АТИС), включително прехвърляне на мост до остров Руски, и за строежа на обектите за Олимпиадата в Сочи имаше достатъчно време - но в случая сроковете наистина притискаха.\n\r\nЩом полуостровът бе откъснат от жп комуникациите, а Украйна започна строго да контролира автодвижението от континента, от всички начини за снабдяване и връзка с Крим останаха само фериботите и авиацията. За Кремъл бе принципно важно да покаже и докаже, че може да осигури свободен достъп до новата си територия.\n\r\nИнфраструктурните проекти от този род често минават без конкурс, защото нивото на трудност и оперативните нужди налагат да се действа незабавно. Когато например САЩ окупираха Ирак, поръчки за мащабни възстановителни дейности на стойност милиарди долари получиха \"Халибъртън\" и \"Бехтел Груп\", свързани с републиканците (вицепрезидентът Дик Чейни оглавяваше първата, преди да бъде избран), и то понякога без търг - с мотива за форсмажорни обстоятелства.\n\r\nТова обаче неизменно поражда съблазън от незаконно обогатяване - прехвърляните средства са огромни, а контролът върху тях намален. Нека припомним тук едрата руска компания \"Мостовик\", укрепнала с поръчки от този вид: тя построи между другото и моста към остров Руски. Веднага след олимпиадата в Сочи от 2014 г. фирмата обяви фалит, а ръководството на \"Мостовик\" бе арестувано. Тъй че обществените подозрения може да не са безпочвени, налага се внимателно да бъдат проверени и препроверени. С това безспорно ще се залови Алексей Кудрин, оглавил наскоро Сметната палата.\n\r\nЖелезопътното натоварване на моста не е пресметнато - има ли нужда Крим от толкова влакове и дали ще са рентабилни те? Курортният сезон е отделна работа; на полуострова обаче той продължава към четири месеца. А никъде по света летовниците вече не се превозват с далечномагистрални композиции.\n\r\nТунелът под Ламанша примерно е икономически оправдан, защото оттам минават скоростни влакове, гарантиращи бързи превози между Лондон и Париж. Но ето че пътуващите през тунела Сейкан в Япония между Хокайдо и Хоншу все повече намаляват, защото със самолет се стига по-бързо. А на остров Хокайдо живеят над два пъти повече хора, отколкото в Крим. От трите моста през Босфора само един е комбиниран – автомобилно-железопътен.\n\r\nГлавната поука от Кримския мост е, че поиска ли държавата сериозно да постигне нещо, ще положи всички усилия за целта. Автомобилното движение бе открито половин година предсрочно. След празниците обаче често усещаме махмурлук, понякога твърде горчив. \r\n \r\n/БТА/", "date": "2018.05.16", "title": "Кримският махмурлук – защо му е на Путин мостът над Керченския проток?"}
{"url": "https://www.dnes.bg/crime/2018/05/16/pak-za-krajba-zadyrjaha-28-godishen-s-45-registracii.376588", "text": "28-годишен крадец с 45 криминални регистрации е задържан за поредната си кражба, съобщиха от МВР във Велико Търново.\r\nМъжът откраднал голяма сума пари и вещи от жилище в областния град. Набезът е извършен на 9 май.\r\nОт избено помещение на жилището той откраднал 8800 лв. и бяла техника.\r\nОт проведените действия по разследването полицията разкрила мъжа, 28-годишен от Велико Търново, известен на полицията и многократно осъждан, с 45 криминални регистрации.\r\nТой е привлечен като обвиняем, задържан е за 72 часа.\r\n ", "date": "2018.05.16", "title": "Пак за кражба: Задържаха 28-годишен с 45 регистрации"}
{"url": "https://www.dnes.bg/mish-mash/2018/05/16/zashto-potta-siakash-ne-spira-4-te-prichini.376657", "text": "Горещината и изпотяването не са никак нетипични в топлите дни. Когато обаче чувствате, че постоянно ви е горещо и изпотяването е прекалено, това може да не е съвсем в реда на нещата.\r\nГорещите вълни при жените не са изненада, но ако установите, че ви е доста по-горещо отколкото на всички хора около вас, може да става въпрос и за здравословен проблем.\r\nКои са причините за прекалено изпотяване?\r\n\r\nЩитовидната жлеза регулира синтеза на хормони, които могат да засегнат и телесната температура.\r\nАко това се случи, ще ви стане много по-горещо от нормалното и може да изпитате проблеми с храносмилането – внезапна загуба на тегло, ускорено сърцебиене, изпотяване, нервност или раздразнителност.\r\r\n                    \r\n                    \r\nКогато сте подложени под голям стрес, хипоталамусът в мозъка може да наруши функцията си. Неговата работа е да регулира телесната температура. Резултатът от нарушената му функция може да е горещина.\r\nКои са останалите причини четете на ", "date": "2018.05.16", "title": "Защо потта сякаш не спира? 4-те причини"}
{"url": "https://www.dnes.bg/obrazovanie/2018/05/16/21-mai-651-uchilishta-zrelostnici-na-matura-po-bel.376634", "text": "Първият зрелостен изпит по български език и литература в 12-и клас на 21 май ще се състои в 651 училища, в над 4200 класни стаи, като в него ще участват 10 100 квестори. Това съобщи на пресконференция заместник-министърът на образованието и науката Таня Михайлова. Вторият задължителен държавен зрелостен изпит по различни предмети в 12-и клас е на 23 май.\r\nМихайлова обясни, че в правилата за информационна сигурност, които са разпространени до всички образователни институции, в които ще има матури, е заложено видеонаблюдението в училищата.\r\nНа въпрос \"има ли опасност от изтичане на отговорите на матурите\", заместник-министър Михайлова отговори: \"Взимаме всички мерки, така че на следващата година, да няма такива въпроси\".\r\r\n                    \r\n                    В системата на образованието има толкова много хора и разчитаме на всички учители, които са ангажирани с организирането на матурите, заяви Михайлова, цитирана от БТА.\r\nТя припомни, че миналата година имаше най-малко анулирани писмени работи на зрелостници на матурите в 12-и клас, тъй като беше въведено изпитите да са на модули. И сега запазваме времето за модулите на държавните зрелостни изпити, като природните науки и математиката са в два модула, при английския език и при географията и икономиката - вторият и третият модул са с различна продължителност от всички останали предмети, обясни заместник-министър Михайлова.\r\n ", "date": "2018.05.16", "title": "21 май, 651 училища – зрелостници на матура по БЕЛ "}
{"url": "https://www.dnes.bg/akoshtete-vqrvaite/2018/05/16/top-3-na-zodiite-koito-ne-mogat-da-se-vliubiat.376660", "text": "Вече ви представихме зодиите, които се влюбват много бързо. Те обикновено оперират на принципа, че дават 100% доверие и във времето е възможно половинката им да докаже, че е заслужавала или обратното. \r\nИма обаче и зодии, които оперират на другия принцип – започват с 0% доверие и партньорът им трябва да се доказва, за да ги спечели.\r\nПри тях влюбването е почти невъзможно да се случи от пръв поглед, а доста често се оказва изобщо трудна и дори непосилна задача.\r\nПредставяме ви топ 3 на зодиите, които се влюбват изключително трудно.\r\n1. \r\nДевите обикновено поставят работата преди любовта, което автоматично означава, че личният и интимен живот е често загърбен. Те определят моментите с гадже като непродуктивни, а високите им стандарти означават, че не са склонни да си губят времето с хора, които не отговарят на тях.\r\r\n                    \r\n                    2. \r\nНе обичате да сте достъпни и да се ангажирате с неща като любов. В природата ви е да сте много мними към другите и определено внимавате много с кого се занимавате. Искате да почувствате наистина някого, преди да ги заобичате, което често отнема много време. Освен че сте подозрителни към хората, искате да намерите връзка, която да работи във ваша полза, а не просто да ви задоволява емоционално.\r\n\r\n ", "date": "2018.05.16", "title": "Топ 3 на зодиите, които не могат да се влюбят"}
{"url": "https://www.dnes.bg/obshtestvo/2018/05/16/teniska-insulin-energiini-gelove-zaveshtanieto-na-boian-pod-shisha-pangma.376662", "text": "Екипът по въздушно търсене на българския алпинист Боян Петров приключи действията по спасителната акция. В заключение: не са открити следи както от екипа по търсене на земя, така и от въздушния екип. Чака се официалното изявление на правителството, в случай че трябва да се извърши допълнително търсене. Това пишат на официалната си страница във Facebook \"\" от спасителния екип.\n\n\nБоян Петров е в неизвестност от 3 май, когато тръгнал да покорява сам осемхилядника Шиша Пангма в Хималаите. \r\n\"Изпратихме всички доклади на българското правителство. Сега те ще вземат решение дали да продължим търсенето. Беше ни дадено разрешение да търсим Боян Петров до днес\", пишат от спасителния екип, предаде \"\".\r\r\n                    \r\n                    Показаха и вещите на българския алпинист, които са намерени по време на издирването му под връх Шиша Пангма. \r\n\r\n\"В 7:51 часа непалско време излетяхме заедно с двама българи в търсене на българския катерач Боян Петров. Отново прелетяхме над Шиша Пангма и бавно се спуснахме до базовия лагер с надеждата да намерим някаква следа. Изкачихме се по-нагоре, претърсихме и долните части на планината. Целият полет за търсене над Шиша Пангма продължи 1 час и 30 минути. За съжаление, не намерихме никаква следа за Боян. \r\nШерпите достигнаха на 10 метра до върха по земя, след което се върнаха в базовия лагер. Те са намерили някои от вещите на Боян - инсулин, медицински комплект с някои енергийни гелове и неговата фланелка в лагер 3.\r\nБихме искали да благодарим на Посолството на България в Ню Делхи, Индия, Пекин, Китай, и неправителствената му част в Непал, на Непал за гражданско въздухоплаване, Министерство на вътрешните работи на Непал, които координираха цялата мисия за търсене, подготвяха документи и всички формалности по разрешаването за летене. \r\nСпециално бихме искали да благодарим на двамата българи - Кирил Петков и Петко Кирилов Петков, които бяха в Непал от 10 май 2018 г., за да улеснят тази мисия. Техните непрекъснати усилия, комуникация и координация по време на спасителната операция на Боян са похвални.\r\nБихме искали да благодарим на българския народ, на медиите и на хората, занимаващи се с операцията за търсене на Боян. С посланията и подкрепящите думи наистина бяхме положителни и мотивирани да вървим напред в тази мисия.\r\nБлагодарни сме на нашите пилоти, спасителни специалисти, техници и всички членове на екипажа, които се опитаха да потърсят катерача-ветеран Боян Петров\". ", "date": "2018.05.16", "title": "Тениска, инсулин, енергийни гелове... завещанието на Боян под Шиша Пангма"}
{"url": "https://www.dnes.bg/obrazovanie/2018/05/16/dyrjavata-shte-plashta-za-46-hil-studenti-v-37-vuz-a.376654", "text": "Държавата ще субсидира обучението на 45 781 студенти в 37 държавни висши училища. От тях 38 578 са за образователно-квалификационни степени след средно образование.\r\nПравителството утвърди броя на приеманите за обучение студенти и докторанти във висшите училища и научните организации в България през учебната 2018-2019 година. През тази година се очаква 56 737 младежи да завършат средно образование. \n\r\nРазрешен е прием в три новооткрити професионални направления в две висши училища. Това са професионалните направления „Педагогика“ и „Информатика и компютърни науки“ в Техническия университет - София, и „Комуникационна и компютърна техника“ във Висшето военноморско училище „Н. Й. Вапцаров“.\r\n                    \r\n                    \r\nЗа следващата учебна година се допуска допълнителен прием в осем професионални направления: „Математика“, „Физически науки“, „Химически науки“, „Химически технологии“, „Енергетика“, „Материали и материалознание“, „Педагогика на обучението по...“ и „Религия и теология“. Това са направления с намаляващ брой студенти, но важни за развитието на отделни сектори на икономиката и обществото.\n\r\nОпределени са 2000 места за наши сънародници от чужбина, които ще се обучават в бакалавърски и магистърски програми в български висши училища. Четиридесет са местата за докторанти. Българската държава ще осигури отново и 150 места за обучение на граждани на Република Македония. \n\r\nС решението се утвърждава и приемът на студенти срещу заплащане в държавните висши училища. Предвидени са 10 706 места, от които 6731 след средно образование. Частните университети ще приемат 14 335 студенти, от които 9345 след средно образование.\n\r\nМестата за новите докторанти ще бъдат общо 2742. За държавните висши училища те са 2278, за частните - 154, а за научните организации - 310.\n\r\nВ периода на съгласуване на проекта Министерският съвет прие постановление, с което се отлага влизането в сила на Наредбата за единните държавни изисквания за придобиване на висше образование по специалността „Право“ и професионална квалификация „юрист“. Във връзка с това за учебната 2018-2019 г. се определя прием за обучение на студенти в задочна форма по „Право“.", "date": "2018.05.16", "title": "Държавата ще плаща за 46 хил. студенти в 37 ВУЗ-а"}
{"url": "https://www.dnes.bg/notifikacii/2018/05/16/za-alo-apashi-15-000-lv-4000-v-torbichka-pod-hrast.376589", "text": "81-годишна жена от Смолян е дала на измамници 15 000 лв. и 4000 евро, съобщиха от МВР.\r\nСигналът за измамата е подаден вчера. Възрастната жена съобщила, че същата сутринта мъж, представил се като полицай Лъчезар Иванов от криминална полиция ѝ се обадил на мобилния телефон.\r\n Обяснил й, че трябва да се включи в полицейска операция по задържане на телефонни измамници, да събере всичките си пари и ценности и да ги остави под храст до стълбище на бул. \"България\".\r\nДва часа по-късно, около 12.00 часа, жената оставила на посоченото място черна полиетиленова чанта с 15 000 лв., 4000 евро и 3 бр. златни пръстени.\r\nПо случая е образувано досъдебно производство. Криминалисти от Смолян работят по случая.", "date": "2018.05.16", "title": "За ало апаши: 15 000 лв., €4000  в торбичка под храст"}
{"url": "https://www.dnes.bg/politika/2018/05/16/deputatite-opraviha-nerazboriiata-s-mandatite-v-sem.376616", "text": "Предложението за оправяне на неразборията с мандатите в СЕМ дойде от председателя на парламентарната комисия по културата и медиите Вежди Рашидов, който заедно с група депутати от ГЕРБ, Обединените патриоти и от БСП, внесе проект за промени в Закона за радиото и телевизията.\n\r\nС тях отпада разпоредбата, съгласно която решението на Народното събрание и указът на президента за определяне на членовете на СЕМ влизат в сила едновременно. \n\r\nАргументът на вносителите е, че по този начин ще се осигури възможност за встъпване на членовете на СЕМ от момента на влизане в сила на акта за техния избор или назначаване.\n\r\nПрез март президентът Румен Радев сезира Конституционния съд заради въпросната разпоредба. Според него, тя нарушава принципа на разделение на властите, тъй като периодът, през който Народното събрание и държавния глава са длъжни да обновят своята квота, е различен.\r\n                    \r\n                    \r\nПреди месец съдът допусна за гледане по същество на искането на президента. Все още обаче КС не се е произнесъл дали този текст от Закона за радиото и телевизията е противоконституционен. \n\r\nСъветът за електронни медии се състои от петима души, от които трима се избират от Народното събрание, а двама се назначават от президента.\n\r\nЧленовете на СЕМ се избират или назначават за срок от 6 години. Съставът на СЕМ се обновява през две години от квотата на Народното събрание и през три - от квотата на президента.\n\r\n ", "date": "2018.05.16", "title": "Депутатите оправиха неразборията с мандатите в СЕМ"}
{"url": "https://www.dnes.bg/obshtestvo/2018/05/16/grajdani-na-protest-svetiiat-sinod-reshava-bez-neofit.376592", "text": "Граждани протестират пред Синодалната палата в столицата. Недоволството е срещу решението БПЦ да не изпраща свои представители в Македония по случай честването на 1000-годишнината от създаването на Охридската архиепископия.\r\nПротестиращите граждани настояват Светия синод на БПЦ да преразгледа своето решение и допълват, че е било недопустимо то да бъде взето в отсъствието на Негово Светейшество патриарх Неофит.\r\nГражданите определят решението като антидържавно и допълват, че то е било повлияно от външни интереси, визирайки по-специално Руската православна църква.\r\nОт фондация \"Българска памет\" заявяват, че ще продължат със своите протестни действия.", "date": "2018.05.16", "title": "Граждани на протест: Светият синод решава без Неофит!"}
{"url": "https://www.dnes.bg/politika/2018/05/16/evropeiskite-demokrati-enp-zad-gerb-za-prevozvachite.376620", "text": "Председателят на Европейската народна партия (ЕНП) Манфред Вебер обяви, че най-голямата партия в Европейския парламент ще подкрепи предложенията на ГЕРБ, свързани с пакета за мобилност и българските превозвачи. Това каза той на брифинг в Народното събрание, след като участва в заседание на парламентарната група на ГЕРБ.\r\nМанфред Вебер настоя, че в ЕНП са \"за\" свободния пазар и конкуренцията и не трябва да се наказват едни превозвачи за сметка на други.\n\r\n\"Не трябва да се използавт европейски механизми, за да се наказват по един или друг начин български превовачи, а да се дава предимство на френските или на други\", каза той.\n\r\n\"Позицията, която партията ГЕРБ има по тази тема е абсолютно идентична с позицията, която ние застъпваме в ЕНП. При всички случаи ЕНП с 219 депутати е най-силната партия и ние ще подкрепим това, което ГЕРБ внесе и подкрепя в ЕП, и ще застанем зад тези идеи\", добави Манфред Вебер.\r\n                    \r\n                    \r\nТой коментира и че е изненадан от позицията на левицата по темата. На европейско ниво именно социалистите настояват за въвеждането на по-високи социални стандарти, а в България социалистите противодействали именно на това.\n\r\nМанфред Вебер отбеляза и че българското председателство са оценява в Европа като положително, силно и добре организирано. Той изтъкна и заслугата на премиера Бойко Борисов темата за Западните Балкани отново да е актуална и приоритетна в Европа.", "date": "2018.05.16", "title": "Европейските демократи (EНП) зад ГЕРБ за превозвачите"}
{"url": "https://www.dnes.bg/mish-mash/2018/05/16/10-neshta-koito-triabva-da-izhvyrlim-ot-kuhniata-si.376535", "text": "Дори кухнята ви да е идеално почистена и подредена, в нея има предмети и пособия, които застрашават здравето ви. Някои от тях пазим за всеки случай. Други използваме, за да изхвърляме или опаковаме разни неща. Складирането им в кухнята обаче може да се окаже неподозирано вредно.\r\nКои са предметите и принадлежностите, които е добре да изхвърлите незабавно от кухнята си?\r\n\r\nМного от нас държат употребявани торбички в кухненския шкаф с идеята да бъдат използвани вместо торби за боклук. Някои хора използват торбичките за увиване на предмети и хранителни продукти за дълготрайно съхранение.\r\nИзхвърлете тези торбички, особено ако са използвани, защото те са развъдник на бактерии. Освен това найлонът съдържа бифенол А – канцерогенно съединение, намесващо се в ендокринната система.\r\r\n                    \r\n                    \r\nНезависимо дали дъските са дървени или пластмасови, изхвърлете ги, ако са прекалено надраскани. В цепнатините се размножават бактерии. Тези тесни прорези не могат да бъдат почистени по никакъв начини и е препоръчително поради този факт дъските да се сменят често.\r\n", "date": "2018.05.16", "title": "10 неща, които трябва да изхвърлим от кухнята си"}
{"url": "https://www.dnes.bg/politika/2018/05/16/rusiia-niama-da-byde-pokanena-za-modernizaciiata-na-ba.376621", "text": "Русия няма да бъде поканена за нито един от проектите за модернизация на армията ни, защото е в режим на санкции от ЕС. Това даде да се разбере военният министър Красимир Каракачанов, който обяви, че днес правителството е гласувало двата проекта – за придобиване на нова бронирана машина и за изтребители.\n\r\nКаракачанов каза, че се търси производство по стандартите на ЕС и НАТО.\n\r\nЩе търсим оптимално изгодния за националния интерес вариант, без да се ориентираме от политически, геополитически или други съображения, заяви той.\n\n\n\r\nПредвижда се първият проект да струва 1.464 млрд. лв. с ДДС със срок на плащане 12 години и да се придобият 150 единици бойна техника. Планирано е тя да бъде изработена, а впоследствие и ремонтирана в България, и единствено лицензите да дойдат от чужбина.\r\n                    \r\n                    \r\nПо втория проект за нов тип боен самолет става дума за минимум осем самолета, които ще струват на държавата 1.8 млрд. с ДДС със срок за плащане 10 години.\r\nВ тази процедура ще бъдат поканени както досегашните участници, така и нови, обясни министърът. След дълги години обсъждане на финалната права миналата година бяха варианти за F-16, \"Грипен”, \"Юрофайтър\", но до избор така и не се стигна.\n\r\nДо момента 6 фирми са проявили интерес към проекта, ще дадем опция и за нови изтребители, и за втора ръка, каза Каракачанов.\n\r\nТой се надява, ако няма забавяне в парламента, до края на годината поне по един от проектите да има сключен договор или да сме пред сключване на такъв.", "date": "2018.05.16", "title": "Русия няма да бъде поканена за модернизацията на БА"}
{"url": "https://www.dnes.bg/obshtestvo/2018/05/16/mitropolit-ioan-reshenieto-na-sinoda-za-ohrid-e-obmisleno.376608", "text": "Правоприемник на Охридската епископия е Българската православна църква, каза Негово Високопреосвещенство Варненският и Великопреславски митрополит Йоан, съобщава \"Фокус\".\r\nИзказването му е по повод решението на Светия синод представители на Българската православна църква – Българска патриаршия да вземат участие в тържествата по случай 1000-годишнината от основаването на Охридската архиепископия в Охрид.\n\r\n\"Имаме устав, имаме нормативен акт, съгласно който правоприемник на Охридската епископия е Българската православна църква, това е основният ни мотив\", настоя митрополит Йоан.\r\nПо думите му решението на Светия синод е обмислено: \"Това е едно решение на Светия синод, което не е необмислено. Това не означава, че ние няма да имаме отношение с Македонската църква. Считаме, че ние трябва да си го отпразнуваме и това е съвсем нормално.\"\r\r\n                    \r\n                    Светият синод на Българската православна църква – Българска патриаршия взе решение за отбелязване на 1000-годишнината от основаването на Българската Охридска архиепископия на 10 юни с отслужване на архиерейска св. литургия в Патриаршеската катедрала \"Св. Александър Невски\".\r\nВъв връзка с бележитата годишнина ще бъде изготвено извънредно Патриаршеско и Синодално послание.", "date": "2018.05.16", "title": "Митрополит Йоан: Решението на Синода за Охрид е обмислено!"}
{"url": "https://www.dnes.bg/eu/2018/05/16/kola-s-bylgarska-registraciia-pri-zrelishten-grabej-v-belgiia.376624", "text": "Автомобил с българска регистрация е бил използван от извършителите на зрелищен грабеж на магазин за техника в Белгия, съобщиха местни медии.\r\nВ събота и неделя магазин на европейска верига в северната област Фландрия е бил обран два пъти. \r\nИзвършителите били маскирани и използвали алуминиеви пана, за да заслепят датчиците за движение в помещението. Те пълзели по земята, за да бъдат сигурни, че няма да бъдат засечени. \r\nВ първата нощ били откраднати смартфони, а във втората - преносими компютри и таблети, на обща стойност около 45 000 евро.\r\nПолицията е по следите на двама заподозрени, които са забелязани на записи от охранителните камери като посетители дни преди нападението. Двамата се разходили в магазина, без да купуват нищо и това породило съмнения. Полицията призовава свидетели или хора, които може да знаят нещо за крадците, да подадат сигнал.  \r\n/БТА/\r\n ", "date": "2018.05.16", "title": "Кола с българска регистрация при зрелищен грабеж в Белгия"}
{"url": "https://www.dnes.bg/temida/2018/05/16/za-ada-na-sarafovo-edin-ot-pomagachite-6-dni-v-nesebyr.376611", "text": "Един от предполагаемите помагачи на атентатора от Сарафово - Хасан Хасан, който е подсъдим по делото за атентата е пребивавал 6 дни в семеен хотел в Несебър. Той се е регистрирал там с американска шофьорска книжка, издадена на името Ралф Уилям Рико. Това стана ясно преди минути на изнесено заседание на спецсъда в Бургас.\r\nРалф Рико наел малка единична стая в хотела на 12 юли 2012 г. Останал там 5 нощи, но плащал ден за ден, винаги в 9:00 часа сутринта, разказа свидетелката Николинка Андреева, собственичка на хотела. Младият мъж имал вид на студент, висок около 1.70 м, с черни маслинови очи. Говорел добре английски, бил много приветлив и всяка сутрин излизал около 9:00 часа и се връщал следобед или вечер, разказа още Николинка.\n\n\n\n\r\r\n                    \r\n                    Понякога чужденецът, който се представял за американец от щата Мичиган, хапвал в ресторанта на хотела като наблягал на сьомгата, понеже била любимата му риба. \r\n\"Винаги, когато излизаше от хотела, беше с раница на гърба, спортна като тези, които децата носят на училище. Тръгваше към автобусна спирка, на която спират много рейсове\", спомня си още собственичката на семейния хотел.\r\nВ деня на атентата Рико излязъл около 9 сутринта, като преди това пак платил за нощувка. Към 14:00 часа се появил отново, взел си багажа и казал, че заминава - първо за Варна, после за София и оттам щял да лети. В стаята си забравил хавлиена кърпа и  шапка, стана ясно още от свидетелските показания на Николинка Андреева, съобщава \r\nСпоред друг свидетел, който все още не е разпитан, другият подсъдим по делото Мелияд Фарах бил отседнал в хотела на братовчед му, също в Несебър, 2 месеца преди атентата. Според прокуратурата Фарах се подвизавал с името Браян Джеремая. Той пък взел кола под наем от фирма в Поморие на 7 юли 2012 г. Върнал колата на 12 юли, ден по-рано от договореното, но не си искал дадените вече пари обратно, разказа служителката, която го обслужила.\r\nНа 12 юли 2012 г. тя дори откарала с личния си автомобил въпросното лице в Несебър, където той искал да отиде. \r\n\"Държеше се странно, правеше физиономии и мимики\", спомня си свидетелката Ина Козарова от фирмата за рент а кар. Чужденецът й казал още, че догодина пак ще дойде в България със семейството си. Бил около 30-годишен, висок между 175-180 см, мургав, с черна, гъста коса и набола брада. ", "date": "2018.05.16", "title": "За ада на Сарафово: Един от помагачите – 6 дни в Несебър"}
{"url": "https://www.dnes.bg/politika/2018/05/16/moskovski-kategorichen-dyrjavata-zashtitava-prevozvachite.376626", "text": "Транспортният министър Ивайло Московски беше категоричен, че държавата защитава интересите на превозвачите ни пред Брюксел. „Ще настояваме нашите предложения да бъдат коректно разгледани, защото делът на българския транспорт в БВП е много сериозен“, коментира той пред журналисти в МС обвиненията на БСП, че кабинетът е предал превозвачите.\n\r\nПо думите му в бранша са заети над 100 хил. души, а много дейности са пряко зависими от сектора и това е сериозен обем от българската икономика, който не би трябвало да позволим да бъде атакуван.\n\r\nТранспортният министър каза, че кабинетът има официална позиция, която е внесена в Европейския съвет и надграждана в двустранни срещи с министри от държавите в Съюза.\r\n                    \r\n                    \r\nПо думите му тя е на 100% в синхрон с интересите на българските превозвачи, като ги защитава и конкретизира къде са проблемите.\n\n\n\n\r\nМосковски посочи още, че ако социалистът Георги Свиленски счита, че интересите на превозвачите не са защитени в пълен обем, му предлага той да води преговорите, включително на ниво работна група.\n\r\nПо думите на министъра всяка държава от ЕС има различно мнение по отделните точки и това създава проблем.\n\r\nЧетири са основните притеснения на превозвачите ни, като сред тях е да няма задължение шофьорът да се връща вкъщи през определен брой седмици, а това да бъде негово право. Проблемен е и въпросът след кой ден да започва да тече командировка и да се изплаща по стандартите на съответната държава. Нашите превозвачи са се съгласили това да става след седмия последователен ден.\n\r\nТретата проблемна тема е възможността шофьорите да ползват почивките си в кабините на превозните средства. Предлагаме това да става извън кабините, когато се създадат необходимите условия, включително за сигурността на превозното средство.\n\r\nМинистърът посочи и това, че ако рестрикциите влязат в сила към държавите от Централна и Източна Европа, не е ясно дали от този пазар няма да се възползват трети страни като Украйна, Молдова, Турция, Беларус, Русия и т.н.\n\r\nСпоред Московски в предлаганото законодателство има дефицити и липсва анализ на цялото въздействие на такъв законопроект – как ще работи, как ще бъде контролиран и др.\r\n ", "date": "2018.05.16", "title": "Московски категоричен: Държавата защитава превозвачите!"}
{"url": "https://www.dnes.bg/notifikacii/2018/05/16/za-zdrave-i-fina-figura-20-chasa-glad-sedmichno.376612", "text": "Съвременният човек пълнее и се разболява, защото се храни неправилно и защото живее натоварено, като не спазва природните закони и не следва вътрешния си биологичен часовник, казва германският натуропат графиня Ангелика Волфскийл.\r\nЕто съветите й как да постигнем душевен и физически здравословен баланс, които тя прилага в над 30-годишната си лечебна практика.\r\n\r\nТова е гладуване в интервали от 20 до 36 часа през определени периоди, които се редуват с нормално хранене. В резултат на този вид „диета” се постига редуциране на калорийния прием, но крайният ефект всъщност се оказва много по-значим от това да постигнем просто желаното намаляване на теглото си.\r\n \r\nНобеловата награда за медицина през 2016 г. е присъдена на японския учен Йошинори Ошисуми, който разкрива един уникален клетъчен механизъм, наречен автофагия – процесът на жизненоважното рециклиране, унищожаване и пречистване на клетъчни компоненти. След инфекция например този механизъм елиминира нашествениците в клетката - вируси и бактерии. Той има важна роля също за елиминирането на остарели, повредени или опасни клетъчни компоненти. Нарушенията в този механизъм на пречистване ускоряват процесите на стареене и стоят зад редица болести – Паркинсон, диабет, рак и др. \r\n \r\nЗа да се случи процесът на автофагия в клетките обаче, трябва да им бъде дадена възможност за това, обяснява Ангелика Волфскийл. Защото се оказва, че при претовараване на клетката с храна, при често хранене именно автофагията страда най-много. И обратното - кратките периодични състояния на глад подпомагат самопречистването на клетката.\r\n \r\n", "date": "2018.05.16", "title": "За здраве и фина фигура – 20 часа глад седмично!"}
{"url": "https://www.dnes.bg/stranata/2018/05/16/dvama-obgoreni-pri-pojar-v-ceh-za-razrediteli-vyv-varna.376628", "text": "Мъж и жена са пострадали на работното си място при пожар в цех за разредители във Варна. Те са прегледани, оказана им е спешна помощ и са освободени за домашно лечение без опасност за живота.\r\nСигнал за бушуващия огън е подаден около 10:20 часа сутринта. На място са изпратени противопожарни екипи, които успели бързо да овладеят ситуацията, съобщи \"\".\r\nОгънят успял да унищожи машина за бутилиране, 200 л разредител, 100 бутилки ПВЦ амбалаж, принтер, опушени са 50 кв. м стени. Предполагаемата причина е техническа неизправност на една от машините.\r\nОще два пожара са гасили варненските огнеборци за ден. Късо съединение е подпалило трафопост на изхода на града. Не е ясна причината за изгорял ПВЦ контейнер за боклук. \r\nПредполага се, че е запален умишлено. Той е изгорял напълно, но няма други щети и пострадали хора.\r\n ", "date": "2018.05.16", "title": "Двама обгорени при пожар в цех за разредители във Варна"}
{"url": "https://www.dnes.bg/sofia/2018/05/16/zaradi-priijdashtite-evropeici-v-sofiia-policai-do-policaia.376606", "text": "\n\r\nПолицаи от цялата страна са мобилизирани за опазване на реда в София по време на Срещата на върха ЕС – Западни Балкани и съпътстващите я събития.\r\nОт рано тази сутрин на площада пред катедралния-храм \"Александър Невски\" започнаха да се събират служители на МВР, пише \"Булфото\". От там, униформените се разпределят по определените места за охрана.\r\nДнес премиерът Бойко Борисов ще посрещне днес 28-те лидери на Европейския  съюз и на страните от Западните Балкани преди Срещата на върха утре.\r\nОсвен в срещата ЕС-Западни Балкани премиерът Борисов ще е домакин на  редица съпътстващи събития.\r\r\n                    \r\n                    По обяд премиерът ще открие конференцията \"Диалог със Западните  Балкани: създаване на регион на растеж, сигурност и свързаност по пътя  към Европа\". На нея политици, общественици, представители на  неправителствени организации от различни държави ще дискутират  европейската перспектива пред страните от региона и стъпките за  постигане на свързаност.\r\nСледобед Борисов ще посрещне в резиденция \"Бояна\" лидерите от  Европейската народна партия, които ще участват в Срещата на върха на  ЕНП. По време на форума десните лидери ще се фокусират върху  подготовката за срещата на върха между ЕС и Западните Балкани на 17 май.  Очаква се Борисов и председателят на ЕНП Жозеф Дол ще направят  изявления пред медиите.\r\nДовечера министър-председателят Бойко Борисов ще разговаря с  председателя на Европейския съвет Доналд Туск. Двамата ще обсъдят  подготовката и провеждането на срещата ЕС-Западни Балкани на 17 май, на  която Борисов и Туск са съвместни домакини.\r\nВ 19 часа в \"София Тех парк\" премиерът Бойко Борисов ще посрещне  официално колегите си от Европейския съвет. Борисов е домакин на работна  вечеря на лидерите на ЕС.\r\n ", "date": "2018.05.16", "title": "Заради прииждащите европейци: В София – полицай до полицая!"}
{"url": "https://www.dnes.bg/obshtestvo/2018/05/16/nova-poshtenska-marka-za-liderstvoto-ni-na-evrosyiuza.376630", "text": "Лястовица, на която едно от крилата е в цветовете на българското знаме, краси новата пощенска марка, посветена на Българското председателство.\r\nМарката бе валидирана днес в Гранитната зала на Министерския съвет от ресорния министър Лиляна Павлова и транспортния министър Ивайло Московски.\r\nПавлова заяви, че лястовицата винаги се завръща у дома и си пожела именно това да бъде посланието на Българското председателство – всички млади българи, които заминаха да учат в чужбина, да се завърнат, да живеят и да работят в страната ни.\r\nМарката ще бъде част от официалните подаръци за лидерите от ЕС, които пристигат днес за срещата в София. Павлова обясни, че с валидирането на пощенската марка се отдава почит към известния български художник Камен Попов, създал плаката при приемането на България в ЕС.\r\nВ негова памет тази идея е доразвита в пощенска марка от художника и негов близък приятел Парашкев Фереджанов.\r\n ", "date": "2018.05.16", "title": "Нова пощенска марка за лидерството ни на Евросъюза"}
{"url": "https://www.dnes.bg/politika/2018/05/16/shte-nahranim-es-vyrhu-masa-ot-karton-krai-3d-maping-shou.376618", "text": "\n\r\nВечерята, с която Българското председателство на ЕС ще приветства европейските лидери тази вечер, ще е поднесена върху маса от рециклиран картон.\r\nМатериалът, от който е изработена, се нарича \"риборд” - супер лек, но много здрав. Масата е създадена специално за Срещата на върха в София и е водоустойчива.\n\n\n\r\nДнешната вечеря ще се проведе в сградата на София Тех Парк и на ще присъстват всички 28 лидери на държавите членки на ЕС. Тя ще се председателства от председателя на Европейския съвет Доналд Туск.\r\nДо залата, в която ще вечерят евролидерите, в обособено помещение ще има 3D мапинг шоу. То ще прожектира на европейците експозиции на български художници.\r\r\n                    \r\n                    След приключването на вечерята картонената маса ще се нареже и ще се рамкира плоскостта пред всеки лидер - където е седял. На тези плоскости всеки от участниците в срещата ще напише послание, а скоро след това всички те ще бъдат изложени.\r\nХраната, която европейските лидери ще консумират, е произведена в България. Повечето използвани продукти са био. Има български трюфели, различни видове сирена, лютеница, пушени чушки.\r\nВечерята в София Тех Парк предшества утрешната Среща на Върха ЕС – Западни Балкани.", "date": "2018.05.16", "title": "Ще нахраним ЕС: Върху маса от картон край 3D мапинг шоу!"}
{"url": "https://www.dnes.bg/football/2018/05/16/maradona-futbolen-prezident-shte-raboti-v-belarus.376615", "text": "Световният шампион за 1986 година Диего Марадона подписа тригодишен договор с клуб от Беларус. Става дума за Динамо Брест, където легендата ще бъде... президент!\n\r\nДон Диего сподели снимка в социалните мрежи с новия договор и написа: \"Благодаря за доверието към мен. Другото ще го направим заедно. Ще превърна отбора в боеспособен тим\".\n\r\nДинамо Брест обявиха в Туитър, че Марадона започва работа в клуба веднага след края на световното в Русия.\n\r\n\"Марадона ще се занимава с въпросите за стратегическото развитие на клуба, а също така ще си взаимодейства с всички негови структурни подразделения, в това число и с Детско-юношеската школа на Динамо\", съобщиха от клуба от Брест.\r\n                    \r\n                    \r\nДинамо завърши четвърти през миналия сезон в първенството на Беларус, а в момента заема осмото място след седем изиграни кръга с актив от 9 точки, като вече изостава на цели 12 точки от хегемона в местния футбол в последните години БАТЕ Борисов.\r\n", "date": "2018.05.16", "title": "Марадона – футболен президент, ще работи в Беларус"}
{"url": "https://www.dnes.bg/obrazovanie/2018/05/16/ombudsmanyt-s-kampaniia-ne-na-taksite-za-preduchilishtna.376627", "text": "Омбудсманът Мая Манолова започва национална кампания заедно с родители срещу таксите в предучилищните групи в детските градини.\r\nСпоред Манолова общинските съвети масово нарушават законовите разпоредби, като събират такси за отглеждането на децата в предучилищните форми. Според новите текстове предучилищното образование е задължително и безплатно.\r\nОмбудсманът е убедена, че за задържането на децата в училище е необходимо те да са преминали през предучилищна подготовка, съобщи БНР.\n\n\n\r\nМанолова смята, че това е още по-важно за децата, чийто майчин език не е български. Тя е убедена, че посещението на забавачка е единственият начин малчуганите да се задържат в училище, а не са бъдат връщани с полиция там.\r\r\n                    \r\n                    \"А ако са платени детските градини, със сигурност социално слабите семейства няма да си пращат децата в предучилищните форми\", каза тя.\r\nСреща с Манолова поиска плевенчанинът Борис Братухчев, баща на първокласничка, който завел дело, вече спечелено на първа инстанция, срещу таксите при задължителното предучилищно обучение.\r\nСпоред Братухчев повечето родители не знаят, че по закон предучилищното образование е задължително и безплатно.", "date": "2018.05.16", "title": "Омбудсманът с кампания: Не на таксите за предучилищна!"}
{"url": "https://www.dnes.bg/muzika/2018/05/16/moia-strana-moia-bylgariia-pleven-pochete-emil-dimitrov.376569", "text": "Паметник  на големия певец, музикант и композитор Емил Димитров беше открит днес в  родния му Плевен, когато градът отбелязва своя празник. Стотици жители  на града и негови почитатели се събраха за тържественото откриване. \n\n\n\r\n                    \r\n                    \n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Паметник на големия певец, музикант и композитор Емил Димитров беше открит в родния му Плевен, когато градът отбелязва своя празник. \r\nСтотици жители на града и негови почитатели се събраха за тържественото откриване, съобщава .\n\r\nПрез целия си живот Емил Димитров остава свързан с родния град, който остава в сърцето и творчеството му. Днес Плевен му благодари, като издигна негов паметник.\n\r\nИстински развълнуван е приятелят от детството на Емил Димитров - актьорът Христо Домусчиев, с когото са живели на една улица и са учили в едно училище.\n\r\nПроектът на плевенския скулптор Константин Симеонов бе избран след национален конкурс. Самият паметник е изработен от месинг, извлечен от 900 гилзи от артилерийски снаряди, които са дарени от Министерството на отбраната.\n\r\n ", "date": "2018.05.16", "title": "Моя страна, моя България... Плевен почете Емил Димитров"}
{"url": "https://www.dnes.bg/balkani/2018/05/16/vuchich-i-syrbite-i-albancite-niamame-poveche-hora-za-voina.376572", "text": "Президентът на Сърбия Александър Вучич заяви, че и сърбите, и албанците нямат повече деца, хора за воюване и е необходимо взаимно разбиране. Той смята, че компромисът е решение, но съзнава, че в Сърбия мнозинството хора желаят замразеният конфликт да продължи. \n\r\n\"Това, което беше моят призив, е, че и едните, и другите добре разбират, че нямаме много животи, че и едните, и другите сме изгубили много хора, и сърбите, и албанците, не само в конфликтите помежду си, но изгубихме и много хора, които завинаги напуснаха тези места\", заяви Вучич пред албанската телевизия \"Клан\" и американската ABC.\n\r\nСръбският президент предупреди, че това е лукс, който двете страни не могат да си позволят. \r\n                    \r\n                    \r\n\"Не е възможно да отида на което и да е място в Ню Йорк и там да не ме обслужи някой албанец или не можете да отидете на което и да е място във Виена и там да не ви обслужи някой сърбин. Има и от едните, и от другите и на двете места... Тези хора трудно ще се върнат да градят Тирана, Белград или Прищина, или което и да е друго място. Те ще градят някои други страни, ще плащат данъци в някои други държави. Ние вече нямаме този лукс да си позволяваме това\", изтъкна сръбският президент. \n\r\nСега според него се поставя въпросът дали е възможно Белград и Прищина да открият нещо, което да е рационално и реално и което би означавало загуба и за едните, и за другите. \n\r\n\"А когато е загуба и за едните, и за другите, то това е поне минимално задоволително и за едните, и за другите\", посочи Вучич. \n\r\nТой посочи, че това ще отведе сръбската и албанската страна в бъдещето, което би означавало, че ще може да се говори за различни отношения между сърбите и албанците, тъй като през следващите 100 години сърбите и албанците ще са двата най-големи народа в Западните Балкани. \n\r\nВучич каза, че албанците в Косово погрешно смятат, че са победили сърбите, че сърбите са победени и са на колене, а те трябва да получат всичко, което поискат и не виждат място за какъвто и да е компромис със Сърбия и сърбите по тези въпроси. \n\r\nСърбите, от друга страна, казва сръбският президент, виждат, че албанците никога не могат да придобият държавно правна легитимност по какъвто и да е начин без Сърбия, Русия, Китай в ООН. Освен това в Сърбия доста голяма част от обществото смята, че замразеният конфликт е най-доброто решение, с което аз абсолютно не съм съгласен, заяви Вучич.", "date": "2018.05.16", "title": "Вучич: И сърбите, и албанците нямаме повече хора за война!"}
{"url": "https://www.dnes.bg/kino/2018/05/16/otmystitelite-3-nepoklatimi-za-treta-sedmica.376576", "text": "Зрелищният трети по ред \"Отмъстителите: Война без край\", в които от двете страни са обединени всички герои и злодеи, представени в 19-те филма по комикси на \"Марвел\", излезли до момента, продължава да е най-гледаният филм у нас, сочат обобщените данни от киносалоните. За това време филмът е гледан от 124 649 зрители и е събрал 1 430 386 лева приходи.\r\nНа втора позиция е българската премиера от миналия уикенд - \"Революция Х\", създаден по мотиви от популярния тийнейджърски сериал. Историята, в която като актьори се изявяват Гери-Никол и Димитър Бербатов, е гледана от 11 273 зрители и има 97 706 лева приходи за първите три дни на екраните у нас.\r\nТрета позиция е за втората премиера от миналия уикенд - комедията \"Зад борда\", която е римейк на едноименния филм от 1987 година. За разлика от тогавашната история, сегашната с изхвърления без памет плейбой и отмъщението на унижената от него служителка по почистването, е гледана от 3 630 зрители и има 38 989 лева приходи за първите три дни у нас.\r\r\n                    \r\n                    На четвърто място е екшън-комедията \"Такси 5\". Приключенията на парижкия полицай Маро в Марсилия, който трябва да си партнира с най-лошия шофьор Маклуф в преследването на \"италианската банда\", е гледана вече от 67 205 зрители и има 589 848 лева приходи за петте седмици на екраните у нас.\r\nПето място сред най-гледаните филми е за игрално-анимационния \"Зайчето Питър\", създаден по едноименната книга на Биатрикс Потър отпреди 120 години. Историята на отношенията между пакостливия Питър и фермера Макгрегър е гледана от 80 334 зрители и има 656 811 лева приходи за почти два месеца по екраните у нас.\r\nНа шесто място е анимацията \"Пчеличката Мая: Игрите на меда\". Медената история, в която отборът на Мая се състезава с кралицата на Бъзтрополис за спасяването на кошера й, е гледана от 19 692 зрители и има 178 516 лева приходи за месец на екраните у нас.\r\nКомедията \"Диагноза: Секси!\" е на седмо място по зрителски интерес. Разказът за това как може да се отрази удар в главата на пълничка и неуверена жена, която след него става най-красивата и талантливата в очите си, е гледан от 11 549 зрители и има 104 732 лева приходи за трите седмици у нас.\r\nНа осмо място е екшънът \"Rampage: Унищожителите\". След петата седмица по екраните историята за конфликта между хора и маймуни, в която Дуейн Джонсън трябва да открие лекарство за премахване на агресията на приматите, е гледана от 41 050 зрители и има 446 690 лева приходи.\r\nДевето място е за анимацията \"Сръчковците: Строго секретно\". За десетте дни по екраните случващото се със съществата, които живеят в машините и уредите ни, е гледано от 5 032 зрители и има 40 284 лева приходи.\r\nНа десето място е трилърът \"Истина или предизвикателство\". След месец историята на пътуването на американски младежи в Мексико, в която влизат в опасна игра на живот и смърт, отчита 18 122 зрители и 158 526 лева приходи.\r\nИзвън първите 10 е третата премиера от миналия уикенд - филмът на Фатих Акин \"Без милост\". Европейската криминална драма с Даян Кругър е гледана от 150 зрители и има 1 100 лева приходи.", "date": "2018.05.16", "title": "\"Отмъстителите 3\" непоклатими за трета седмица"}
{"url": "https://www.dnes.bg/eu/2018/05/16/shte-izlekuvat-li-balkanite-evropeiskata-rana.376573", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n61% от българите подкрепят интеграцията на страните от Западните Балкани в ЕС и смятат, че България има интерес те да станат част от европейското семейство. Това сочат резултатите от последното проучване на изследователски център \"Тренд\", проведено в контекста на един от приоритетите на българското европредседателство и срещата на върха Западни Балкани - ЕС на 17 май в София. \r\nКакви са очакванията от форума и защо мнозина определиха тази среща като историческа?\n\n\n\n\r\nСпоред Асен Агов срещата на върха между евролидерите определено ще остане в историята на Балканите, защото това място винаги е раздирано от войни и жертви.\r\r\n                    \r\n                    \"Европейската рана трябва да бъде излекувана. Подписите в документите не са толкова важни. Картината, която ще видим на 17 май, ще бъде достатъчно красноречива. Определено това е голям успех за страната ни - да бъде домакини на такъв голям форум\", категоричен бе Агов в \"България сутрин\".\r\nТой е на мнение, че България лека-полека урежда своите конфликти със своите съседки, а най-категорично уредихме проблемите си с Македония.\r\n\"Индиректно със своите действия България подейства стимулиращо в спора за името на Македония. Без да се тупаме в гърдите, ние си вършим работата. За първи път виждам възможност цялото историческо бреме да бъде веднъж завинаги преодоляно\", допълни журналистът.\r\nПо думите на журналиста Валерий Тодоров събирането в пакет на толкова държави в София е едно голямо събитие.\r\n\"Декларацията, което е готова да се подпише на 17 май в София, не е декларация за намерения. Вижда се, че има готовност за диалог. Добре е, че е преодолян скептицизмът и всички евролидери идват в България\", отбеляза Тородов пред .\r\nТой подчерта, че ние не може да бъдем лидери на Европа, но може да играем ролята на посредници между ЕС и Западните Балкани. ", "date": "2018.05.16", "title": "Ще излекуват ли Балканите европейската рана?"}
{"url": "https://www.dnes.bg/crime/2018/05/16/dve-jeni-dadoha-12-000-na-alo-izmamnici.376583", "text": "Две жени са станали жертви на телефонни измами за общо 12 000 лв., съобщават от Областната дирекция на МВР в Благоевград. \n\r\nСигналите за измамите са получени на 15 май. Установено е, че ден по-рано, по класическа схема за измама, от 79-годишна жена от областния град са взети около 10 200 лв. При друг случай в същия ден, 57-годишна жителка на Благоевград е ощетена със сумата от 1 800 лв. \n\r\nВ случаите е използвана схемата, при която лица представящи се за полицейски служители въвеждат в заблуждение потърпевшите, като им искат парични суми като помощ за залавяне на телефонни измамници.\n\r\nОДМВР - Благоевград за пореден път призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. \r\n                    \r\n                    \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите.\n\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112.\r\n ", "date": "2018.05.16", "title": "Две жени дадоха 12 000 на ало измамници"}
{"url": "https://www.dnes.bg/stranata/2018/05/16/istoriia-v-ruini-etnografskiiat-muzei-v-silistra-prokapa.376575", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Силистра е на път да загуби Етнографския си музей. В сградата, която е строена в средата на 19 век и е и паметник на културата, тече вода при всеки дъжд, съобщавa Bulgaria ON AIR. \r\nСтроена от български майстори от 1853 до 1855 година за турски конак, след Освобождението сградата се използва като казарма за жандармерията, после става затвор, ученическо общежитие и музей.\r\nНа практика това е третият етнографски музей, открит в България - след тези в София и Пловдив. \r\nПоследните години обаче дъждовете нанасят сериозни щети на сградата.", "date": "2018.05.16", "title": "История в руини: Етнографският музей в Силистра прокапа"}
{"url": "https://www.dnes.bg/football/2018/05/16/huligani-v-deistvie-fenove-na-sporting-biha-igrachite-si.376582", "text": "Ултраси на Спортинг Лисабон нападнаха футболисти от собствения си отбор на клубната база, съобщава \"О'Жого\".\r\nОколо 50 запалянковци, повечето от които с качулки, се появили на съоръжението и започнали да обиждат, а в последствие и да атакуват играчите на любимия си отбор.\r\nНай-пострадали са вратарят Руи Патрисио и Баст Дост, като на холандския нападател са нанесени рани по главата и това е наложило да му бъде оказана медицинска помощ.\r\nСпортинг завърши на трето място в първенството на Португалия, на 10 точки зад шампиона Порто. \"Зелено-белите\" ще играят финал в турнира за националната купа срещу Деспортиво Авеш на 20 май.", "date": "2018.05.16", "title": "Хулигани в действие: Фенове на Спортинг биха играчите си"}
{"url": "https://www.dnes.bg/politika/2018/05/16/bsp-to-si-iska-iskreno-i-lichno-za-tiradjiite-s-borisov.376580", "text": "Протестът на превозвачите, зад който застанаха и правителството, и парламентът, накара левицата да поиска изслушване на премиера Бойко Бориков в НС.\r\nСоциалистите искат да чуят лично от него позицията му за Втория мобилен пакет, срещу който въстанаха шофьорите ни.\n\n\n\n\r\n\"Очакват се утре масови протести на българските превозвачи. Става въпрос за над 100 хил. български домакинства\", коментира зам.-председателят на групата на БСП в НС Драгомир Стойнев от парламентарната трибуна. Според него ситуацията е тежка.\r\n\"Тук не е става въпрос за заяждане, а за загриженост за българските превозвачи\", отсече той и допълни, че въпросът не е дори да се изложим пред чужденците.\r\r\n                    \r\n                    \"Не е въпросът да се изложиш пред чужденците, а страшното е когато се излагаш пред собствения си народ. Да се обединим и нека да изслушаме министър-председателя\", призова Стойнев.\r\nТой призова, както парламентът е бил обединен в петък за обща позиция по темата за Втория мобилен пакет, така и днес това да се случи и премиерът да бъде извикан за изслушване.\r\nВ крайна сметка зам.-шефът на Народното събрание Емил Христов обяви, че ще уведоми премиера за искането на БСП. ", "date": "2018.05.16", "title": "БСП-то си иска \"искрено и лично\" за тираджиите с Борисов"}
{"url": "https://www.dnes.bg/health/2018/05/16/kak-da-napravite-kafeto-po-zdravoslovno.376537", "text": "Кафето може да стане вредно, ако прекаляваме с количествата, които поглъщаме. Начинът, по който го пием, също има значение за това дали ще усвоим полезните антиоксиданти в него или ще наситим организма си само с добавени калории чрез сметаната, млякото, подсладителите и захарта, които прибавяме.\r\nС някои полезни практики и промени в сутрешния ритуал за кафе ще направите любимата си черна напитка по-здравословна от всякога.\r\n\r\nПрепоръчително е тя да е хладка или топла. Можете да добавите и малко лимон към нея. Чаша вода преди кафето отключва специална настройка на тялото към приема на кофеин, който има дехидратиращ ефект. Зареждайки организма си с малко вода преди кафето вие го правите по-здравословно.\r\r\n                    \r\n                    \r\nТе са много по-сладки от захарта и всъщност повишават много повече нивата на глюкозата в кръвта, отколкото обикновената захар. Те повишават риска от диабет, тъй като изтощават и панкреаса, предизвиквайки го да секретира големи количества инсулин.\r\n", "date": "2018.05.16", "title": "Как да направите кафето по-здравословно"}
{"url": "https://www.dnes.bg/obshtestvo/2018/05/16/krai-na-operaciiata-boian-ostava-zavinagi-pod-shisha-pangma.376595", "text": "Спасителната акция за спасяването на алпиниста Боян Петров окончателно приключи, за съжаление - неуспешно. \n\r\n\"Бог да го прости Боян\", написа във Facebook Кирил Петков, който беше на място в Непал и следеше спасителната акция заето с друг българин - Петко Петков.\n\n\n\r\n\"Днес направихме още един полет в екип от трима: капитан Surendra и ние двамата - искахме да се уверим с очите си още веднъж - стигнахме 7400 м височина (Лагер 3) и после бавно прелетяхме до базовия лагер като се оглеждахме от всички страни - времето беше слънчево - качихме се от 1500 м до 7400 м без аклиматизация\", обясни българинът.\r\r\n                    \r\n                    Днешният полет беше последният шанс спасителния екип да открие следи от алпиниста, който е в неизвестност от 3 май.\r\n\"За съжаление не открихме Боян, но сега можем да си тръгнем знаейки, че всичко възможно наистина беше направено\", написа Петков.\r\nТой благодари на всички хора и институции, помогнали за организирането и провеждането на операцията, на китайската група, търсеща Боян, на пилотите и на всички останали.", "date": "2018.05.16", "title": "Край на операцията... Боян остава завинаги под Шиша Пангма!"}
{"url": "https://www.dnes.bg/knigi/2018/05/16/tuhla-po-tuhla-izliza-rodjyr-uotyrs-chovekyt-zad-stenata.376591", "text": "За някои той е лицето на класическите Pink Floyd. За други той е създателят на един от най-великите албуми на рока. Смятан е за един от най-оригиналните текстописци от едно поколение, което буквално прелива от таланти. Роджър Уотърс обаче остава загадка за мнозина – рок звезда, която бяга от звездния статут и се бунтува срещу него.\r\n\"Роджър Уотърс. Човекът зад Стената\" е първата пълна биография на легендарния музикант, написана от музикалния критик и журналист Дейв Томпсън.\r\nВ тази книга Томпсън проследява живота на едно от най-важните имена на британския прогресив рок от следвоенна Великобритания до множеството войни, които той самият води както със себе си, така и с останалите членове на Pink Floyd, музикалната индустрия и Маргарет Тачър.\r\r\n                    \r\n                    \"Роджър Уотърс. Човекът зад Стената\" включва ексклузивни интервюта с журналисти, приближени на великия рок музикант и със самия Уотърс. От детството му, през пускането на първия британски сингъл на Pink Floyd, до соловата кариера на Уотърс, Томпсън акцентира върху най-великите постижения на музиканта, както с Pink Floyd, така и като солов изпълнител.\r\nУотърс, раздвоен между охолния живот, който печалбите от продадените албуми на Pink Floyd му носят, както и Уотърс, опълчен срещу цялата музикална индустрията –първата изчерпателна биография за живота на създателя на една от най-великите банди на всички времена представя всички негови лица, прецизно отсявайки истината от слуховете.\r\n\"Роджър Уотърс. Човекът зад Стената\"  руши стената, изградена около Роджър Уотърс тухла по тухла, разкривайки истинския характер на човека, който я е построил.", "date": "2018.05.16", "title": "Тухла по тухла: Излиза \"Роджър Уотърс. Човекът зад Стената\" "}
{"url": "https://www.dnes.bg/obshtestvo/2018/05/16/liusi-ilarionov-za-strelbata-po-nego-iskat-sluchaia-da-se-potuli.376578", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nВ неделя стреляха в движение по автомобила на Люси Иларионов. Режисьорът е бил заедно с приятелката си Ани Хоанг, а инцидентът е станал на пътя към София, след изхода на Велико Търново.\n\r\nОсвен изстрелите, към колата на Иларионов са хвърчали и бутилки. Според официална полицейска информация 27-годишният мъж, който е стрелял по колата на режисьора е бил задържан за 24 часа, но според Иларионов това не е така. Той каза също, че според същата тази информация не е било вадено оръжие.\r\n\"Полицаите се държаха много добре с мен. По някакъв начин аз виждам, че искат това да се потули и че не се действа по начина, по който трябва да се действа\", каза Иларионов в ефира на \"България сутрин\".\r\r\n                    \r\n                    Режисьорът сподели, че по време на преследването е попречил на другия участник в случката да го изпревари, за да му попречи да стреля евентуално отстрани. \r\nИларионов разказа също, че е потърсил съдействие от полицията на телефон 112 и след около 20 минути два патрулни автомобила са започнали да търсят агресивния водач. 27-годишният мъж се върнал на мястото на инцидента, след като разбрал от родителите си, че полицията го търси.\r\n\"Той каза, че няма оръжие, беше направена проверка на неговия автомобил. Казаха, че няма пистолет и някак си все едно всичко беше наред\", сподели още Люси Иларионов пред камерата на .\r\nРежисьорът изрази също възмущението си, че при положение, че другият мъж има регистрирано оръжие, защо не са направени никакви действия в посока на това то да бъде показано или да му се направи експертиза дали скоро е било стреляно с него.\n\r\n ", "date": "2018.05.16", "title": "Люси Иларионов за стрелбата по него: Искат случая да се потули!"}
{"url": "https://www.dnes.bg/politika/2018/05/16/blokadata-ot-tirove-protest-ne-podkrepa-za-kabineta.376593", "text": "Не протест, а мирно шествие в подкрепа на правителството видя в блокадата на камиони и автобуси на 17 май по време на срещата на върха ЕС – Западни Балкани в София депутатът от ГЕРБ Станислав Иванов.\r\nТемата за недоволството на превозвачите беше повдигната за пореден път от социалистите, които пак обвиниха кабинета в бездействие и така си докараха гнева на управляващите.\r\nСпоред левицата правителство е пропиляло възможността да действа на ниво Съвет на ЕС в защита на българските превозвачи и едва ли австрийското председателство ще ги защити по-добре.\n\n\n\r\n\"Предложените в законодателния пакет на ЕС промени в регулациите за товарни превози предвиждат изключително тежки рестрикции по отношение на транспортния сектор и могат да доведат до фактическото му унищожение в България. Действително заплашеният от унищожение сектор сформира 17% от брутния вътрешен продукт на страната ни и осигурява заетост на над 190 хил. души\", отсече Димитър Данчев в декларация от името на групата на червените.\r\r\n                    \r\n                    Според него \"благородният мотив\", че предложеният пакет за мобилност е в защита правата на работещите и тяхното по-добро заплащане, всъщност лишава от работа огромен брой у нас.\r\nДанчев настоя, че българското правителство не е изпратило нито едно изявление по темата до този момент, а е имало цяла година за дипломация и политика.\r\n\"Българското правителство пропиля една година, без да работи за създаване на коалиция от държави, които да се противопоставят на онези държави от ЕС, които подкрепят законът \"Макрон\", настоя той.\r\nСтанислав Иванов обаче го опроверга като посочи, че правителството е реагирало само няколко дни, след като е бил предложен Пакетът мобилност.\r\nТой е бил предложен на 31 май миналата година, а седем дни след това транспортният министър Ивайло Московски е представил позицията на кабинета, в която се очертават червените линии, от които България не отстъпва. Кабинетът е против изискването шофьорите да се прибират до родното си място на всеки 3 седмици, да не се спи в кабините на камионите, както и правилата за шосейния каботаж като на практика той ще бъде премахнат.\n\r\n\"Тази позиция продължава да се защитава от българското правителство и не може да се говори, че е загубило една година, а вие преди една седмица влязохте в тази тема и я експлоатирате, защото ви е изгодно, вие наслагвате напрежение в този бранш, а не помагате на превозвачите\", скочи Иванов на левицата.\r\n ", "date": "2018.05.16", "title": "Блокадата от тирове - протест? Не, подкрепа за кабинета!"}
{"url": "https://www.dnes.bg/notifikacii/2018/05/16/srednoshten-palej-pet-avtomobila-lumnaha-v-burgas.376579", "text": "Пет автомобила горяха пред жилищна сграда в Бургас. Инцидентът е станал 30 минути преди полунощ, а палежът е умишлен, съобщава БТА.\r\nКолата, от която е започнал пожарът, е \"Фолксваген Туарег\". Ползвана е от 46-годишен бургазлия.\r\nАвтомобилът е подпален чрез заливане с петролен продукт. Тубата е оставена на покрива на \"Фолксваген\"-а. От пожара са засегнати и паркирани в съседство четири автомобила- \"Сеат\", \"Ситроен\",\"Пежо\" и \"Опел\".\r\nНанесени са материални щети и по апартамент, разположен на първия жилищен етаж, като е обгоряла дограмата. Изгорели са две външни тела на климатични системи, а частично е обгоряла и изолацията на партерния и първия етаж на блока.\r\nРаботата по случая продължават служители от Пето районно управление в Бургас.", "date": "2018.05.16", "title": "Среднощен палеж! Пет автомобила лумнаха в Бургас"}
{"url": "https://www.dnes.bg/art/2018/05/16/bivshi-liubovnici-pishat-istoriiata-si-makar-che-se-sydiha.376597", "text": "Пърформанс художниците и бивши любовници Марина Абрамович и Улай трябва да разкажат своята история в нови съвместно написани мемоари.\r\nКнигата ще изследва артистичната кариера на дуото и бурните отношения, продължили повече от десетилетие.\r\n\"Има толкова много невероятни анекдоти, които повечето хора не знаят и мисля, че те заслужават да бъдат прочетени - ще звучат като приказки\" - убеден е Улай, който беше завел съдебно дело срещу любимата си, заради договорни нарушения на творбите, които продуцират заедно.\r\nПрез 2015 г. битката приключва успешно за него, като печели авторските права и пълната акредитация. Тогава тандемът слага край на спора помежду си и се сдобрява.\r\n                    \r\n                    \r\nИзвестни като колектива \"Другият\", художниците, които се срещнат в Амстердам през 1976 г. и изживяват романтична връзка, създават няколко иновативни произведения на изкуството.\r\nЕдин от първите им пърформанси е сплитането на косите им заедно и оставнето им така в продължение на 16 часа през 1977 г. Дори и раздялата им е реализирана като произведение на изкуството през 1988 г. The Lovers: The Great Wall Walk.\r\nХудожниците прекарват 90 дни, ходейки по дължината на Великата китайска стена от противоположни краища, срещайки се в средата, за да се сбогуват.\n\r\nПрез 2010 г. Улай присъства в МоМА на пърформанса на Абрамович \"The Artist is Present\", в който тя споделя моменти на мълчание с непознати на масата. Когато се появява Улай, двамата плачат и държат ръцете си.\n\r\nСега 71-годишната Марина Абрамович се готви за самостоятелна изложба в Кралската академия на изкуствата в Лондон, която е планирана за 2020 г.\r\nЕдно от произведенията, което ще включва електрификация един милион волта, й позволява да изгори свещ. Това ще бъде първата мащабна ретроспектива в 250-годишната история на Кралската академия, посветена на жена, съобщава ArtPrice.bg. ", "date": "2018.05.16", "title": "Бивши любовници пишат историята си! Макар че се съдиха!"}
{"url": "https://www.dnes.bg/dnes-te-kazaha/2018/05/16/16-05-2018.376601", "text": "За съжаление не открихме Боян, но сега можем да си тръгнем знаейки, че всичко възможно наистина беше направено. Бог да го прости Боян! Кирил Петков за финала на спасителната акция за алпиниста Боян Петков", "date": "2018.05.16", "title": "16.05.2018"}
{"url": "https://www.dnes.bg/obshtestvo/2018/05/16/za-silniia-begach-v-sysedniia-koridor-poklon-boiane.376552", "text": "Поклон, Бояне! Осиротях!\r\nТези думи отправи към Боян Петров алпинистът Атанас Скатов, който преди дни покори осемхилядникът Чо Ойо.\r\nБлизките на Скатов скрили от него лошите новини около Боян, за да го предпазят по пътя му към върха. На слизане обаче, в Лагер 2, той научил за трагедията и изля мъката си със силни думи в емоционален пост в социалната мрежа.\r\nВ него той разказва, че първоначално не е повярвал и му е трябвало време да асимилира чутото. След като разбрал от колко време липсва Боян, започнал да осъзнава какво се случва. \r\n\"Боян беше алпинист с огромен опит ,от който аз съм се учил. Изключителен алпинист. Заедно сме били на 3 експедиции\", пише Скатов. Двамата с Боян са изкачили връх Манаслу през 2015 година и година по-късно върховете Анапурна и Макалу. \n\n\n\n\n\r\r\n                    \r\n                    \"Бях много горд, че имахме много силно българско присъствие през онзи сезон в Хималаите. Помагахме си по време на изкачванията и си говорехме доста в безкрайното време на изчакване за хубаво време в базовия лагер. Той е алпинист от поколението най-близо до мен и запалваше моята страст за високи постижения\", спомня си още Скатов.\r\nТой пише още, че да имаш до себе си човек, който си е поставил толкова високи цели, които да мотивират и теб и да ти дават увереност, е една от предпоставките за успеха. \r\n\"За мен този човек беше Боян! В него имаше страст, имаше увереност, имаше сила. Беше много добър стратег и тактик. Предценяваше много добре обстановката, правеше детайлно проучване на терена ,прогнозата и всички обстоятелства свързани с атаката към върха\", разказва алпинистът.\r\nТой допълва, че Боян е бил винаги много целеустремен и никога не се е отказвал. \r\n\"Безкрайно много съжалявам за това, което се е случило. Знам, че колкото и да сме силни, природата е по-силна от нас. Знам колко е трудно там горе. Спомням си, когато си говорехме след изкачването на вр. Макалу , как се спогледахме безкрайно изтощени и почти без думи си казахме : \"Хората идея си нямат,какво се случва тук горе и какво преживяваме”. И е така. Няма как да знаят! Но аз знам! И сега наистина го изпитах в пълния му вариант с изкачването ми без шерп и кислород на вр. Чо Ою.\", продължава Скатов.\r\nТой допълва, че може да оцени още повече, това, което Боян е направил вече 10 пъти по всичките осемхилядници. \r\n\"Виждал съм колко е зависим от инсулина и съм се чудел как не се страхува да не получи пристъп, в момент, в който да не може да реагира\", пише още Скатов.\r\nТой разказва и че приятелят му никога не се е страхувал от нищо. \r\n\"Поклон Бояне! Пред силата на духа ти и целеустремеността ти. Пред волята и безстрашието ти! Нека Бог даде сила на близките му\", пише Скатов.\r\nИ не спира:\r\n\"Осиротях! Ще ми липсва Силния бегач в съседния коридор, който ме водеше и напрягаше силите ми докрай в състезанието. Все още се надявам, че може да стане някакво чудо и да се появиш отнякъде, въпреки че...... много време е минало. Единственото, което мога да направя в този момент, е да продължа напред към Еверест, там където щяхме да се засечем тази пролет и да посветя изкачването си на върха на теб! Дано имам късмет да го кача. Заради теб! И може да усетя духа ти там някъде в бялата планина, на най-високата й точка и да си поговоря пак безмълвно с теб!\"\n\r\n ", "date": "2018.05.16", "title": "За Силния бегач в съседния коридор: Поклон, Бояне! "}
{"url": "https://www.dnes.bg/notifikacii/2018/05/16/grisho-na-27-istoriiata-na-tenisist-1-u-nas.376468", "text": "\n\r\nНа днешния 16 май рожден ден празнува най-добрият роден тенисист – Григор Димитров. Роден през 1991 година в Хасково, Гришо започва своята професионална кариера през 2008 година.\n\r\nНа този етап в кариерата си той има 8 титли от ATP турнири, а най-високото му класиране в ранглистата е 3 място в света в края на миналата 2017 година, след като печели финалния Мастърс в Лондон.\n\r\n\n\r\nГригор започва да тренира тенис още на 5 години, като негов първи треньор е баща му.\n\r\nПрез 2005 г. е обявен за най-добър тенисист в Европа за момчета до 14 години, след като печели европейската титла на сингъл в своята възрастова група.\r\nПрези 2007 г. става Европейски шампион до 16 години в Москва, при това без загубен сет.\n\r\nПрез 2008 година печели най-важният турнир в тениса – Уимбълдън, за юноши. Същата година триумфира и на US open за своята възраст.\n\r\nВ началото на своята кариера Гришо печели стипендия от фондацията на футболната звезда Димитър Бербатов.\n\r\nИма две участия на олимпийски игри – в Лондон през 2012 година и в Рио през 2016.\n\r\nПрез 2014 година достига полуфинал на Уимбълдън, а през януари 2017 игра полуфинал и на Australian open – два от общо четирите турнира от Големия шлем.\n\r\nВ началото на 2017 година Гришо триумфира и на родна земя, печелейки турнира \"Garanti Cosa Sofia open\".\n\r\nГришо е единственият български тенисист, влизал в топ 10 на ATP. Преди него пък в топ 100 е попадал единствено Орлин Станойчев. \n\r\nГригор Димитров има сериозен успех и сред жените. В момента той е заедно с певицата Никол Щерцингер, а преди това бе с руската топ тенисистка Мария Шарапова. Преди това пък жълти издания го свързваха и със Серина Уилямс.", "date": "2018.05.16", "title": "Гришо на 27: Историята на тенисист №1 у нас"}
{"url": "https://www.dnes.bg/eu/2018/05/16/es-do-balkanite-nie-sme-vi-nadejda-i-partnior.376551", "text": "Европейският съюз ще предложи пари, но не и членство на шестте балкански държави по време на срещата в София, която е кулминация на Българското председателство на ЕС.\n\r\nСпоред висш европейски служител нещата на Балканите не дават достатъчно положителни доказателства за разширяване и в ЕС няма нужното единство за отваряне на вратите на Съюза, дори в очертаните от Еврокомисията перспективи за 2025 г.\n\r\nБрюксел е подготвил декларация от Софийската среща, в която на страните се обещава \"европейска перспектива\", но не и членство, което беше предложено на последната подобна среща в Солун преди 15 г. Въпреки че няма да даде дати за членство, ЕС е готов да съдейства за изграждане на нужната инфраструктура в региона, както и да съдейства за подобряване на отношенията между хората, става ясно от черновата на заключителната декларация от София.\r\n                    \r\n                    \r\nЕС разчита, че това ще бъде достатъчно да даде \"надежда и перспектива\" на балканските държави да отхвърлят опитите на Русия, Китай и други играчи да ги привлекат на своя страна.\n\r\n\"ЕС е единственият партньор на Западните Балкани, който е искрено загрижен за стабилността на региона и благоденстващато бъдеще на неговите жители, вместо да ги третира като геополитическа шахматна игра, в която хората са просто пешки\". Това се казва в писмо на председателя на Съвета на ЕС Доналд Туск, изпратено до европейските лидери в навечерието на срещата ЕС-Западни Балкани.\n\r\nСпоред Туск Европа \"трябва да демонстрира, че е загрижена за икономическото развитие на Западните Балкани днес и веднага\", което е от интерес и за Съюза.\n\r\nПремиерите на Гърция и на Македония Алексис Ципрас и Зоран Заев се очаква да се видят на четири очи по въпроса с името. Висш европейски служител заяви, че е оптимистично настроен за изход от проблема в началото на юни, но не и по време на софийското събиране. Ако спорът с името бъде решен Скопие и Тирана най-вероятно ще получат зелена светлина за започване на преговори за членство, заяви източникът. \n\r\nСпоред него въпросът ще има толкова силен положителен ефект, че може да даде импулс на Франция, Белгия и Холандия, които сега блокират старт на преговорите с Тирана заради високите нива на организирана престъпност с албански произход.\n\r\nИспанският премиер Мариано Рахой ще е единственият европейски лидер, който ще отсъства от форума в София, макар че той ще участва в неофициалната вечеря на евролидерите в сряда вечер в Технопарка. Причината е че Мадрид не признава Косово, която също е поканена на Софийската среща и вижда в отделянето й от Сърбия прецедент за мераците на Каталуния да получи независимост. Испания ще участва на по-ниско ниво на форума, а останалите четири държави, които не признават Косово – Румъния, Словакия, Кипър и Гърция, ще изпратят лидерите си.\n\r\nЕС планира да повтори Софийската среща през 2020 г. по време на Председателството на ЕС на Хърватия, като отново събере балканските лидери, за да види докъде е стигнало сближаването и правенето на реформи.\n\r\n\"Това че ЕС подновява връзките си с Баканите, само по-себе си има положителен ефект, но в региона има още много работа за вършене и тя е в ръцете на националните елити, повече отколкото на ЕС\", заяви високопоставеният европейски служител.\n\r\nСпоред него за момента положителни сигнали като затоплянето на отношенията между България и Македония и определянето на границите между Косово и Черна гора не са достатъчни за преодоляването на европейския скептицизъм към ново разширяване на Съюза.\n\r\nПреди срещата ЕС-Западни Балкани в четвъртък, европейските лидери ще се съберат на неформална вечеря, на която са поканени и шефът на Еврокомисията Жан-Клод Юнкер и първият дипломат на Съюза Федерика Могерини. Очаква се основни теми на масата да бъдат европейската реакция на решението на американския президент Доналд Тръмп да изтегли САЩ от ядрената сделка с Иран и налагането на мита за вноса на стомана и алуминий. Германският канцлер Ангела Меркел, френският президент Еманюел Макрон и британският премиер Тереза Мей ще говорят как да се излезе от развалянето на иранската ядрена сделка, а еврокомисарят за търговията Сесилия Малмстрьом готви аргументи какво да се прави с търговията между ЕС и САЩ.\n\r\nЕвропейските лидери ще обсъдят и напрежението между Израел и Палестина в Газа и евентуално Дъблинската реформа на европейското законодателство за миграцията. Последната е приоритет на Българското председателство и се очаква премиерът Бойко Борисов, който е домакин на вечерята да говори по темата. Лидерите ще говорят и за цифровия пазар, особено за обработката на големи бази данни, както и за предложението на френския президент Макрон за създаване на Европейски съвет за иновации, който да разпределя парите към заслужени проекти. Еврокомисията облече в законодателно предложение идеята само ден преди срещата на лидерите.", "date": "2018.05.16", "title": "ЕС до Балканите: Ние сме ви надежда и партньор!"}
{"url": "https://www.dnes.bg/usa/2018/05/16/severna-koreia-pak-plashi-otmenia-li-sreshtata-sys-sasht.376553", "text": "Северна Корея заплаши в сряда да отмени предстоящата среща между лидера Ким Чен Ун и президента на САЩ Доналд Тръмп, ако Вашингтон продължи да натиска в своето искане Пхенян едностранно да се откаже от ядрения си арсенал, съобщава AFP.\n\r\nАко администрацията на Тръмп \"ни притиска и едностранно изисква да се откажем от ядрените си оръжия, ние няма да имаме повече интерес да водим разговори и ще трябва да преосмислим дали ще участваме в предстоящата среща между Северна Корея и САЩ“.\r\nТова заяви първият заместник-външен министър на Северна Корея Ким Кие-гуан в изявление съобщено от официалната агенция „KCNA“.\r\r\n                    \r\n                    Северна Корея не е заинтересувана от среща на върха със САЩ, ако те продължат да настояват за едностранен отказ на Пхенян от ядрената му програма, каза  севернокорейският първи заместник-външен министър Ким Ге-гуан, цитиран от Асошиейтед прес и ТАСС.\r\n\"... Не ни остава нищо друго, освен да преразгледаме въпроса за среща на върха със Съединените щати\", каза севернокорейският представител.\r\nТой разкритикува също изявленията на Вашингтон, че Северна Корея трябва напълно да се откаже не само от ядрената си програма и балистичните ракети, но и от биологическите и химическите си оръжия, предава БТА.. ", "date": "2018.05.16", "title": "Северна Корея пак плаши! Отменя ли срещата със САЩ?"}
{"url": "https://www.dnes.bg/snimka-na-denia/2018/05/16/slynce-dyjd-i-grym-gradushka-vremeto-za-dnes.376556", "text": "Времето днес ще е слънчево в по-голямата част от страната. В някои райони обаче, най-вече в централните и източните райони, ще се развива купесто-дъждовна облачност и ще има краткотрайни валежи от дъжд с гръмотевици.\r\nТам ще има условия и за градушки.\r\nВятърът от северозапад ще се усили и с него за кратко в Северна България ще нахлуе малко по-хладен въздух; в югоизточните райони ще духа до умерен югозападен вятър.\r\nМаксималните температури днес ще са между 23° и 28°. Атмосферното налягане ще се повиши и ще е близко до средното за месеца. Това  от НИМХ при БАН, цитирани от \"Фокус\".\rКрай морето ще е слънчево, с временни увеличения на облачността. След обяд на места ще има краткотрайни валежи с гръмотевици. Ще духа слаб до умерен югоизточен вятър, който постепенно ще се ориентира от юг-югозапад. \r\nМаксималните температури ще са 23-28°. Температурата на морската вода е 18-19°. Вълнението на морето ще е 2-3 бала.\r\nНад планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части временно бурен югозападен вятър. Максималната температура на височина 1200 метра ще е около 16°, на 2000 метра – около 9°.\r\n ", "date": "2018.05.16", "title": "Слънце, дъжд и гръм, градушка… Времето за днес"}
{"url": "https://www.dnes.bg/politika/2018/05/16/predi-sreshtata-na-vyrha-borisov-sreshta-liderite-v-evropa.376555", "text": "Премиерът Бойко Борисов ще посрещне днес 28-те лидери на Европейския съюз и на страните от Западните Балкани преди Срещата на върха утре.\r\nОсвен в срещата ЕС-Западни Балкани премиерът Борисов ще е домакин на редица съпътстващи събития, съобщиха от правителствения пресцентър.\r\nРано сутринта Борисов ще се срещне с президента на Европейската конфедерация на профсъюзите Лука Визентини. Двамата ще разговарят в сградата на Министерския съвет. В срещата ще вземат участие и министърът на труда и социалната политика Бисер Петков и председателите на КНСБ и КТ \"Подкрепа\" Пламен Димитров и Димитър Манолов. \n\n\n\r\nПо обяд премиерът ще открие конференцията \"Диалог със Западните Балкани: създаване на регион на растеж, сигурност и свързаност по пътя към Европа\". На нея политици, общественици, представители на неправителствени организации от различни държави ще дискутират европейската перспектива пред страните от региона и стъпките за постигане на свързаност.\r\r\n                    \r\n                    Следобед Борисов ще посрещне в резиденция \"Бояна\" лидерите от Европейската народна партия, които ще участват в Срещата на върха на ЕНП. По време на форума десните лидери ще се фокусират върху подготовката за срещата на върха между ЕС и Западните Балкани на 17 май. Очаква се Борисов и председателят на ЕНП Жозеф Дол ще направят изявления пред медиите.\r\nДовечера министър-председателят Бойко Борисов ще разговаря с председателя на Европейския съвет Доналд Туск. Двамата ще обсъдят подготовката и провеждането на срещата ЕС-Западни Балкани на 17 май, на която Борисов и Туск са съвместни домакини.\r\nВ 19 часа в \"София Тех парк\" премиерът Бойко Борисов ще посрещне официално колегите си от Европейския съвет. Борисов е домакин на работна вечеря на лидерите на ЕС.\r\n ", "date": "2018.05.16", "title": "Преди Срещата на върха: Борисов среща лидерите в Европа"}
{"url": "https://www.dnes.bg/stranata/2018/05/16/15-minuti-gradushka-i-bedstvie-v-biala-slatina.376550", "text": "\nДъжд, преминал в градушка - с големина на ледените късове като орех, връхлетя Бяла Слатина и нанесе огромни щети на населеното място. Възрастни хора казват, че не помнят подобна стихия.\r\nЗасегнати от бурята са още Плевен и Кнежа, но бедствено положение е обявено само в община Бяла Слатина. \r\n\"Обявено е бедствено положение в Бяла Слатина - каза за \"Фокус\" областният управител на Враца Малина Николова. - В други населени места от областта не е обявявано. Бурята е била стихийна за около 15 минути.\"\r\nДнес започва истинската оценка на щетите, защото вчера общината в Бяла Слатина заедно с общинското предприятие \"БКС“ основно са разчиствали улиците, за да могат да осигурят придвижването на хората и движението на транспортните средства.\r\r\n                    \r\n                    По думите на Николова е възстановено електрическото захранване на населените места в общината. А днес до обяд трябва да бъде възстановено и в самия град. В училището \"Цани Гинчев\" е паднал стълб, както и още два в града.\n\r\n\"Учениците имат външно оценяване и е необходимо задължително електрическо захранване - категорична е г-жа Николова. - Може и с акумулатор на първо време, ще се прецени по какъв начин. По частните домове има сериозни щети - много отнесени покриви, много паднали дървета от улиците вътре в дворовете. \n\r\nПо целия площад на Бяла Слатина всички дървета почти са долу на земята. Има паднали жици. Много е страшна картината...\"\r\nМузикантът Димитър Кърнев от D2 пусна в късните часове снощи \"малко атмосфера от Плевен\", както написа той към кадрите във Facebook, които показват някои щети от вилнялата в града буря.\r\nА кметът на Плевен - Георг Спартански написа в социалната мрежа, че се въвежда частично бедствено положение в Общината за селата Гривица, Ясен и Опанец.\r\n\"Кризисният щаб в Плевен бе свикан незабавно, минути след възникване на бедственото положение в Плевен и общината. Ще работи, докато е нужно. Всички възможни екипи на държавни, общински институции и фирми са на терен и работят за отстраняване на последиците от природното бедствие.\r\nНай-важното-размина се без жертви, има само един пострадал от счупено стъкло с тежки порезни рани на ръката. Оказана му е незабавна медицинска помощ. Осигурено е нужното кръвопреливане. Ще се възстанови напълно.\r\nБлагодаря на гражданите, които се включиха със собствени сили и средства! Ще се справим!!!\", написа в  Георг Спартански.", "date": "2018.05.16", "title": "15 минути градушка и бедствие в Бяла Слатина"}
{"url": "https://www.dnes.bg/notifikacii/2018/05/16/havaite-v-kapana-na-kilauea-pepel-na-3-700-metra.376557", "text": "Експлозиите във вулкана Килауеа на Хавайските острови се засилиха вчера, облакът от пепел над кратера се е издигнал на 3770 метра и властите обявиха червен код за опасност за авиацията, съобщи Ройтерс. \r\nЧервен код означава, че вулканично изригване може да засегне полетите в района, като изхвърля пепел към въздушните трасета, според сайта на американския геофизичен институт, отбелязва агенцията.\n\r\nОт изригването на Килауеа преди 12 дни вулканична лава е унищожила 37 сгради, повечето жилищни, и е причинила евакуацията на близо 2000 души.\r\nЗаплахата от лава и пепел, които бълва Килауеа, както и от земетресение този месец, създава огромни притеснения на властите и посетителите на Хаваите.", "date": "2018.05.16", "title": "Хаваите в капана на Килауеа: Пепел на 3 700 метра!"}
{"url": "https://www.dnes.bg/notifikacii/2018/05/16/bashtata-na-megan-vse-pak-ia-vodi-pred-oltara-posledno.376558", "text": "Бащата на Меган Маркъл все пак ще отиде на сватбата на дъщеря си с принц Хари в събота. Единствената възможност това да не стане, е ако лекарите му забранят да пътува. \r\nТова съобщи Франс прес, цитирана от БТА.\r\nАгенцията цитира изявление на родителя на американската актриса пред сайта Ти Ем Зи. Томас Маркъл обяснил, че е трябвало отново да бъде хоспитализиран, тъй като получил силни болки в гръдната област. \r\nЛекарите го били предупредили, че сърцето му е сериозно увредено след инфаркта, прекаран преди седмица. \r\n\"Противна ми е мисълта, че мога да пропусна едно от най-важните събития в историята и да не заведа дъщеря си пред олтара\", заявил Томас Маркъл.\r\nТой обяви това само ден след като каза, че няма да отиде на сватбата на дъщеря си, за да не я излага допълнително.\r\n ", "date": "2018.05.16", "title": "Бащата на Меган все пак я води пред олтара! Последно? "}
{"url": "https://www.dnes.bg/sofia/2018/05/16/zaradi-gostite-ot-es-tapi-i-problem-s-transporta.376559", "text": "София ще е под блокада днес и утре заради пристигащите европейски лидери за Срещата на върха ЕС – Западни Балкани.\r\nОт общината предупредиха столичани да не използват автомобилите си.  Очакват се задръствания и закъснение на градския транспорт в цяла София, напомня Нова.\r\nПо повод председателството затворени за движение на автомобили ще бъдат улици и булеварди в центъра на София и квартал \"Лозенец\", както и в района на хотел \"Маринела\", където ще отседнат делегациите. \r\nЩе бъде ограничено паркирането и пред Националния исторически музей, хотелите \"Хилтън\" и \"Балкан\".\r\nПрез целия ден на 17 май напълно спряно ще бъде движението на автомобили по бул. \"Витоша\", между бул. \"Патриарх Евтимий\" и бул. \"Пенчо Славейков\".\r\n ", "date": "2018.05.16", "title": "Заради гостите от ЕС: Тапи и проблем с транспорта!"}
{"url": "https://www.dnes.bg/notifikacii/2018/05/16/erdogan-ot-london-zadyrjanite-jurnalisti-teroristi.376560", "text": "Турският президент Реджеп Ердоган нарече задържаните турски журналисти \"терористи\". Това изказване той направи на съвместна пресконференция с британския премиер Тереза Мей във Великобритания, където беше на тридневно посещение.\n\r\nТурският президент на практика игнорира предупреждението на Тереза Мей да не загърбва демократичните ценности. Дори напротив, той я призова да направи повече за екстрадиране на турски изгнаници от кюрдски движения, защото ако тя не предприеме действия срещу терористите, те ще нанесат ответен удар. \n\r\nМей, която е нетърпелива да сключи свободна търговска сделка с Турция след Брекзит каза, че Великобритания винаги е готова да екстрадира кюрдски терористи, ако има необходимите доказателства. \r\nЕрдоган смята, че духовникът Фетулах Гюлен, който в момента е в САЩ, стои зад проваления опит за военен преврат през 2016 година. \n\r\nМей отбеляза, че докато е правилно да бъдат изправени пред правосъдието онези, които са се опитали да свалят едно законно избрано правителство, то също е важно при защитата на демокрацията да се съблюдават човешките права. \n\r\nЕрдоган обаче отвърна, че трябва да се прави разлика между терористи и журналисти, защото арестуваните са били с оръжия и кръв по ръцете. Според правозащитни организации в Турция има повече от 160 журналисти зад решетките. \n\r\nСравнително малка група от кюрди и защитници на свободата на словото организираха протест пред Даунинг стрийт, съобщава БНР.", "date": "2018.05.16", "title": "Ердоган от Лондон: Задържаните журналисти – терористи!"}
{"url": "https://www.dnes.bg/televizia/2018/05/16/ekzekucii-v-edno-frensko-selo.375772", "text": "В десети епизод от шести сезон на сериала \"Едно френско село\" десетима милиционери са екзекутирани след пробно дело.Анселм и Раул отвличат Жанин в знак на отмъщение...\r\nА Маршети се чувства длъжен да се опита да помогне на Рита. Гледайте \"Едно френско село\" всеки делник от 20.30 часа по телевизия .", "date": "2018.05.16", "title": "Екзекуции в \"Едно френско село\""}
{"url": "https://www.dnes.bg/usa/2018/05/16/dve-jertvi-na-moshtni-buri-v-sasht.376561", "text": "Мощни бури, придружени със силен вятър, проливни дъждове и градушки удариха вчера гъстонаселени райони в североизточната част на САЩ, предизвиквайки транспортни проблеми и прекъсвания на електричеството, съобщи Ройтерс. \r\nМъж и 11-годишно момиче са загинали, след като дървета паднали върху автомобилите, в които са били, съобщиха местни медии.\r\nНационалната метеорологична служба издаде предупреждение за силни гръмотевични бури от Мериленд до Ню Хемпшър. Получени са над 50 съобщения за силни градушки в редица щати, включително Охайо, Пенсилвания, Ню Йорк и Кънектикът, заяви метеорологичната служба.\r\nВ Съливан, северната част на щата Ню Йорк, е забелязано торнадо, но няма сведения за щети.\r\nБлизо 600 хиляди домакинства в Ню Йорк, Ню Джърси, Кънектикът, Пенсилвания и Вирджиния са били без ток вчера следобед.\r\nПоради повалени от бурята дървета е спряно движението на всички влакове на централната гара в Ню Йорк.\r\n/БТА/", "date": "2018.05.16", "title": "Две жертви на мощни бури в САЩ"}
{"url": "https://www.dnes.bg/obshtestvo/2018/05/16/tir-ove-posreshtat-evrodelegati-sofiia-pod-blokada.376562", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротестни колони от автобуси и ТИР-ове ще посрещнат европейските лидери и делегации, които идват в България за срещата на върха на 17 май.\n\n\n\r\nВъзможни са и блокади на гранични пунктове, а причината е несъгласието на транспортните ни фирми с предлагания законодателен Пакет за мобилност на ЕК, известен като закона \"Макрон\".\r\nХората от бранша се притесняват, че промените ще навредят сериозно на българския транспортен бизнес, които носи близо 1/5 от БВП на страната.\r\nСпоред Георги Цанов от Съюза на превозвачите в България, ако Пакетът за мобилност на ЕК се приеме, българските транспортни фирми ще търпят огромни загуби.\r\r\n                    \r\n                    \"Има дискриминация в основата на този закон. На всеки 3 седмици шофьорите трябва да се връщат в държавата на местодомуване. Ако си международен шофьор и решиш да прекараш почивката си в Париж - не можеш, защото законът не позволява\", категоричен бе експертът в \"България сутрин\".\r\nТой е на мнение, че някой иска да махне българските транспортни фирми от бранша, а държавите от Източна и Централна Европа да станат донори на работна ръка за Запада.\r\n\"Имаме готовност - в зависимост от развитието на събитията да протестираме по всички възможни методи. Утре камиони от 10 до 17 часа ще бъдат паркирани в крайната дясна лента на Цариградско шосе към бул. \"Брюксел\". Оттам ще се изнасят евролидерите. Във всички регионални градове ще се направят шествия\", твърди Цанов пред .\n\r\nПо думите му надеждата умира последна и всички превозвачи ще се борят докрай срещу този закон. Цанов уточни, че българският бранш е основната движеща сила в борбата срещу закона на Макрон.\n\r\n ", "date": "2018.05.16", "title": "ТИР-ове посрещат евроделегати. София под блокада!"}
{"url": "https://www.dnes.bg/index/2018/05/16/receptata-dnes-pecheni-rebra-s-glazura.376460", "text": "\r\n1 кг свински ребърца\r\n1 чаша соев сос\r\n1 чаша вода\r\n2 скилидки чесън\r\n1 глава лук\r\n½ връзка пресен магданоз\r\nсол\r\nкориандър\r\nчерен пипер\r\nчервен пипер\r\n1 чаена лъжичка лют червен пипер\r\n50 мл кетчуп\r\n1 супена лъжица мед\r\nчубрица\r\nриган\r\n \r\n\r\n \r\nЗа да приготвите маринатата смесете всички подправки заедно с меда, соевия сос, кетчупа и водата. Разбъркайте добре. Нарежете лука, чесъна пресовайте. Добавете и тях към маринатата. Накиснете ребърцата в соса за около 3-4 часа, може и за през нощта. Печете в предварително загрята фурна на 200 градуса за 1 час или до зачервяване. Можете да излеете маринатата в тавата, докато ребрата се пекат. След известно време тя ще се сгъсти леко. Извадете тавата, намажете ребърцата със соса и отново върнете във фурната, докато се глазират.\r\n\r\n", "date": "2018.05.16", "title": "Рецептата Dnes: Печени ребра с глазура"}
{"url": "https://www.dnes.bg/obrazovanie/2018/05/16/test-v-gradinite-3-godishnite-igraiat-po-ideia-na-mon.376563", "text": "И 3-годишните - на тест! Такава идея има в МОН, като целта на теста е да определи готовността на детето за първи клас. Тестът обаче няма да влияе върху приема на детето в училище, а ще насочва учителите от детските градини да обърнат внимание на онези от възпитаниците им, които имат определени дефицити.\n\r\n\"Тестът се състои от 42 тестови игрови ситуации, които поставят детето в една интересна и позната за него среда. То се забавлява по време на изследването”, каза  авторът доц. Мария Трифонова от Института за изследване на населението и човека на БАН.\n\r\nПо думите й скрининг тестовете са разпространени в много западни страни, а даже и в България от края на 80-те.\r\n                    \r\n                    \r\nТя посочи, че грешни отговори няма, но различните решения, предлагани от децата, ще носят различни точки за познавателното развитие. Скалата е разработена след изследване с 6000 деца, обясни тя пред bTV.\n\r\nКато цяло, целта е да се прецени как бъдещият първолак обработва информацията, дали формира категории и прости изречения, дали и използва бъдеще и минало време и т.н.\n\r\nАко дадено дете има специални образователни потребности, то механизмът по отношение на него е коренно различен, подчерта Васил Николов - председател на Инициативен комитет за качествена и иновативна образователна система.\n\r\nПо думите му няма проблем тестовете да са по желание и да се използват в забавачките, но не бива да се допуска резултатите или даже участието да се обвързват с приема в училище.\n\r\n ", "date": "2018.05.16", "title": "Тест в градините: 3-годишните \"играят\" по идея на МОН!"}
{"url": "https://www.dnes.bg/obshtestvo/2018/05/16/izcheznaliiat-hristo-pochinal-infarkt-v-avtobus-v-london.376567", "text": "Изчезналият в Лондон българин, който беше в неизвестност от 12 май, е бил покосен от инфаркт. \r\n48-годишният Христо Ангелов е кацнал в Лондон на 12 май, след което е бързал да хване автобус.\r\nЗа съжаление обаче, вероятно бързайки да хване автобуса е получил инфаркт. Това е съобщил непознат на сина на Христо - Ростислав, който живее в Лондон и издирваше баща си. \r\nНепознатият пътувал в автобуса, в който се случило нещастието, а след като прочел информация в интернет за изчезналия българин, се свързал с Ростислав Христов, пише \"\".\n\r\nХристо излетял за Лондон със свой приятел. Когато кацнали обаче се разделили, като Христо обяснил, че бърза да хване автобуса. От там следите му се губеха. \r\r\n                    \r\n                    Телефонът му е давал свободно до 14 май, след което е бил изключен. \r\nСемейството на починалия мъж благодари на всички, които се включиха в издирването на Христо Ангелов и станаха съпричастни с личната им трагедия.", "date": "2018.05.16", "title": "Изчезналият Христо починал: Инфаркт в автобус в Лондон!"}
{"url": "https://www.dnes.bg/kino/2018/05/16/tvorbi-po-vreme-na-konflikti-v-izkustvtoto-na-voinata-s-edi-redmein.376390", "text": "Емоционално пътешествие из историята на военното изкуство през вековете може да проследим в биографичния филм \"Изкуствтото на войната с Еди Редмейн“.\r\nБританската продукция, представена от носителя на \"Оскар\" Еди Редмейн изследва историята на военното изкуство и разкрива как въображението на художници, провокирано от военни конфликти, е създало едни от най-въздействащи артистични творби.\r\nВ ролята си на разказвач актьорът  Редмейн се впуска в емоционално пътешествие из ателиета, музеи и бойни полета, за да открие по какъв начин художници успяват да осветят бездната, създадена от войната, и да оставят на света уникално наследство. \r\nПо време на своето откривателско пътуване актьорът, завършил история на изкуството в университета в Кеймбридж, изучава както картини на творци от времето на Пъврата и Втората световна война, така и се среща със съвременни артисти, пресъздали конфликтите в Сирия, Афганистан и Босня.\r\r\n                    \r\n                    Не пропускайте вълнуващото пътешествие из историята на военното изкуство с биографичния филм \"Изкуствтото на войната с Еди Редмейн\" на 16 май в 9:30 часа по телевизия .\n\r\n ", "date": "2018.05.16", "title": "Творби по време на конфликти в \"Изкуствтото на войната с Еди Редмейн\""}
{"url": "https://www.dnes.bg/science/2018/05/16/astronomite-predvijdat-magnitni-buri-na-1-i-2-iuni.376565", "text": "Две магнитни бури, една слаба и една със средна сила, се очакват на Земята на 1 и 2 юни, съобщи ТАСС.\r\nАгенцията цитира прогнозите на учени от Лабораторията за рентгенови изследвания на Слънцето към Физическия институт \"Лебедев\" на Руската академия на науките.\r\nСпоред графиката на тези явления първата буря на 1 юни ще бъде от първа степен, от пет възможни, което означава, че ще бъде слаба. На следващия ден се очаква буря от втора степен /средна/. \r\nМагнитосферата на Земята след магнитните бури ще бъде променена до 6 юни.\r\nСредните магнитни бури преминават сравнително незабелязано за повечето хора. Но те могат да въздействат на енергийните системи, разположени по високите ширини, а също така е възможно да окажат влияние върху космическите апарати.  \r\n/БТА/\r\n ", "date": "2018.05.16", "title": "Астрономите предвиждат – магнитни бури на 1 и 2 юни"}
{"url": "https://www.dnes.bg/muzika/2018/05/16/misteriiata-na-bylgarskite-glasove-s-nov-album.376568", "text": "Новият албум на \"Мистерията на българските гласове\" ще бъде официално на световният музикален пазар на 25 май 2018 г.. Той носи звучното заглавие \"BooCheeMish\" и съдържа 12 нови произведения, специално написани за световноизвестния български състав. \r\nТова е и първият студиен запис на хорът от почти 20 години насам. У нас \"BooCheeMish\" ще бъде достъпен за меломаните на CD, SACD, книжка с два CD, включващи и бонус тракове, плоча и бокс сет. Те ще са достъпни в България два дни преди световната премиера на албума и така от 23 май \"BooCheeMish\" ще бъде наличен на българския пазар.  \n\r\nРаждането на \"BooCheeMish\" е плод на над двегодишна работа на хорът, продуцентският екип и всички останали участници. Специален гост в него е австралийката Лиса Джерард - известна на меломаните като член на дуото Дед кен денс и като композитор и изпълнител на филмова музика. Тя е носител на  \"Златен глобус\" за музиката към филма \"Гладиатор\", създадена съвместно с композиторът Ханс Цимер. В албумът участват още световният шампион по бийтбокс – SkilleR и немският перкусионист Дейвид Кукерман.\r\r\n                    \r\n                    С неповторимо присъствие са и българските музиканти: Петър Миланов - китара, Христина Белева - гъдулка, Костадин Генчев – кавал и Димитър Карамфилов – контрабас. Албумът е продуциран от Шуберт Мюзик Пъблишинг, а песните в него са специално композирани от българският композитор и музикален продуцент на албума Петър Дундаков, от Лиса Джерард и от ирландският композитор Джулс Максуел.   Официален разпространител на албума (извън България) е независимата немска звукозаписна компания Професи Пръдакшънс.\r\n12-те изключителни музикални произведения предлагат ново, уникално изживяване за ценителите и феновете на \"Мистерията на бългаските гласове\".  Част от тях са разработки на основата на български фолклорни мелодии със съвременно звучене и на световно ниво. Дни преди премиерата престижни световни медии, като британските списания MOJO и Song Lines, отразиха предстоящото излизане на албума, като събитие в музикалния свят и публикуваха интервюта с участници в проекта.\n\r\nНа 12 юни световноизвестният бългаски хор и Лиса Джерард ще изнесат специален концерт във Варна - в рамките на фестивалa Варненско лято.\r\nПрез 2017 г. хорът представи новите песни от албума най-напред пред българска публика с вълнуващи концерти в София и Пловдив. От тогава до днес \"Мистерята на българските гласове\" направи редица блестящи концерти в Белгия, Холандия (в рамките на фестивала Le Guess Who?), Италия и други.\r\nПрез лятото и есента на тази година хорът ще представи новият си албум на концерти в Швейцария, Полша, Белгия, Италия, Германия и други.", "date": "2018.05.16", "title": "\"Мистерията на българските гласове\" с нов албум"}
{"url": "https://www.dnes.bg/obshtestvo/2018/05/16/shisha-pangma-krie-istinata-puknatina-pogylnala-boian.376571", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАлпинистът Атанас Скатов препполага, че издирваният вече 12 дни Боян Петров е паднал в цепнатитна, атакувайки Шиша Пангма.\r\n\"Това е най-вероятното\", каза той и допълни: \"Има много пукнатини, а пада и много сняг тази година, така ги покрива и не знаеш, че следва пропадане\", обясни Скатов версията си защо приятелят му не може да бъде открит от спасителите и шерпите.\r\n\"За първи път толкова голяма група провежда спасителна операция, за първи път Китай и Непал имат съвместни действия\", посочи алпинистът пред .\n\n\n\n\n\n \r\r\n                    \r\n                    Пред bTV пък той обясни, че с Боян са имали уговорка да се видят в подножието на Еверест, тъй като след покоряването на първия си осемхилядник за годината и двамата са планирали да изкачат тази пролет и покрива на света - Еверест.\r\nСамо преди дни Атанас Скатов, който по същото време, когато Боян Петров атакува Шиша Пангма, започна своето изкачване на Мо Ойо (8200 м) и го покори. \r\nСкатов е веган и е първият българин, стъпил на този връх, а и първият веган в света, който го е покорил.\r\nТой се надява неговата експедиция да приключи до юни и тогава да се завърне в България.\r\nКъсно снощи Скатов написа своето прощално писмо във Facebook, адресирано до големия му приятел Боян Петров.\r\nВ него той припомня, че заедно са били на 3 експедиции – през 2015-а изкачили връх Манаслу, а година по-късно върховете Анапурна и Макалу.\r\n\"Безкрайно много съжалявам за това, което се е случило. Знам, че колкото и да сме силни, природата е по-силна от нас. Знам колко е трудно там горе. Спомням си, когато си говорехме след изкачването на вр. Макалу , как се спогледахме безкрайно изтощени и почти без думи си казахме : \"Хората идея си нямат,какво се случва тук горе и какво преживяваме\". И е така. Няма как да знаят! Но аз знам! И сега наистина го изпитах в пълния му вариант с изкачването ми без шерп и кислород на вр. Чо Ою\", продължава Скатов.\r\nТой допълва, че може да оцени още повече, това, което Боян е направил вече 10 пъти по всичките осемхилядници.\r\n\"Виждал съм колко е зависим от инсулина и съм се чудел как не се страхува да не получи пристъп, в момент, в който да не може да реагира\", пише още Скатов и не спира: \"Осиротях! Ще ми липсва Силния бегач в съседния коридор, който ме водеше и напрягаше силите ми докрай в състезанието. Все още се надявам, че може да стане някакво чудо и да се появиш отнякъде, въпреки че... много време е минало. Единственото, което мога да направя в този момент, е да продължа напред към Еверест, там където щяхме да се засечем тази пролет и да посветя изкачването си на върха на теб! Дано имам късмет да го кача. Заради теб! И може да усетя духа ти там някъде в бялата планина, на най-високата й точка и да си поговоря пак безмълвно с теб!\"", "date": "2018.05.16", "title": "Шиша Пангма крие истината! Пукнатина погълнала Боян?"}
{"url": "https://www.dnes.bg/sofia/2018/05/16/vijte-kyde-spirat-vodata-v-sofiia-na-17-mai.376574", "text": "На 17 май 2018 г. (четвъртък), във връзка с подмяна на сградно водопроводно отклонение на ул. „Капитан Димитър Списаревски“ жк. „Дружба“ 1, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Капитан Димитър Списаревски“ от ул. „Стоян Терзиев“ до бул. „Асен Йорданов“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 90.\n\r\nНа 17 май 2018 г. (четвъртък), във връзка с подмяна на спирателен кран до бл. 415 жк. „Младост“ 4, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбл. 415, бл. 419 и търговски комплекс до бл. 416.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 415.\n\r\nНа 17 май 2018 г. (четвъртък), във връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Солунска“ от бул. „Витоша“ до ул. „Ангел Кънчев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Солунска“.\n\r\nНа 17 май 2018 г. (четвъртък), във връзка с подмяна на сградно водопроводно отклонение на ул. 503 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\n ул. 503, ул. 506, ул. 507, ул. 509.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 503 ъгъла с ул. 506.\n\r\nНа 17 май 2018 г. (четвъртък), във връзка с диагностика на уличен водопровод на ул. „Мито Войнишки“ с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул.“Мито Войнишки“ от ул. „Любен Каравелов“ до ул. „Васил Левски“ .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мито Войнишки“ ъгъла с ул. „Момин кладенец“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.05.16", "title": "Вижте къде спират водата в София на 17 май"}
{"url": "https://www.dnes.bg/notifikacii/2018/05/16/neftyt-poskypva-a-sled-sebe-si-vlachi-gaz-parno-tok.376566", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От КЕВР прогнозираха покачване на цените на газ, парно и електроенергия, което според председателя на комисията Иван Иванов е причинено от тенденцията за скок на цените на петрола на международните пазари. \n\r\nСпоред енергийният експерт Еленко Божков една такава зависимост е нормална, защото методиката, по която се определят цените на електроенергията у нас го позволява.\n\n\n\r\n\"Цената на природния газ се определя от цените на дериватите на нефта. Расте цената на нефта, расте и цената на дериватите, а от там в България расте цената на природния газ\", обясни бившият член на КЕВР в ефира на \"България сутрин\".\rТой каза също, че увеличението на цената на тока за крайните потребители ще се отрази с по-малко от стотинка.\r\n\"Няма как да не станат реалност. Това са договорите ни с Газпром. По този начин се определя цената, за съжаление\", подчерта Божков пред .\r\nБившият член на КЕВР допълни също, че цената на електроенергията у нас е на едно от ниските нива в Европа, но настоя, че трябва цените да се отнасят към покупателната способност на гражданите, а в това отношение сме по-назад.", "date": "2018.05.16", "title": "Нефтът поскъпва, а след себе си влачи: Газ, парно, ток"}
{"url": "https://www.dnes.bg/stranata/2018/05/16/kympinguvashtite-problemyt-na-chernomorieto.376564", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         И това лято къмпингуващите ще бъдат проблем за българското Черноморие. Това обяви в Слънчев бряг министърът на туризма Николина Ангелкова. Работната група към ресорното ведомство не успя да постигне съгласие къде и как може да се почива с палатка или каравана.\n\n\n\n\r\nИ това лято морските общини ще имат право да налагат глоби за палатки и каравани на пясъка, тъй като законът за Черноморското крайбрежие го забранява. В същото време обаче у нас липсва регламент за дивото къмпингуване.\n\r\nВ Поморие мислят за изграждането на модерен къмпинг на мястото на стари бунгала. Оплакнат се обаче от тромави процедури, съобщава .\r\n                    \r\n                    \r\nСпоред собственици на къмпинги интересът към този вид почивка е голям, но местата са малко.\n\r\nМеждувременно туристите, които предпочитат хотелите, се надяват на чисто море. Днес от екоинспекцията в Бургас провериха устието на река Хаджийска, която се влива в морето. Всяко лято туристите в Слънчев бряг се оплакват от лоши миризми.\n\r\n ", "date": "2018.05.16", "title": "Къмпингуващите – проблемът на Черноморието?"}
{"url": "https://www.dnes.bg/notifikacii/2018/05/16/arestuvaha-policai-v-sofiia-iznudvali-narkoman-za-pari.376584", "text": "Полицаи от 2 РПУ в София са били арестувани, защото изнудвали наркозависим за пари.\r\nДвамата са работили в района на Централна гара, съобщи БНР.\r\nКолегите им, които ги заловили, действали по сигнал, получен в МВР.\r\nАрестуваните са служители на \"Охранителна полиция\". Задържани са за 24 часа.\r\nПо случая е образувано досъдебно производство.", "date": "2018.05.16", "title": "Арестуваха полицаи в София! Изнудвали наркоман за пари"}
{"url": "https://www.dnes.bg/world/2018/05/16/gvatemala-otkri-posolstvo-v-erusalim.376600", "text": "Следвайки стъпките на Съединените щати, Гватемала откри днес посолство в Ерусалим, съобщиха световните агенции.\r\nПрезидентът на централноамериканската страна Джими Моралес и премиерът на Израел Бенямин Нетаняху бяха на откриването на дипломатическото представителство в офис комплекс в Западен Ерусалим.\r\nГватемала е втората държава, която премества посолството си в Израел в Ерусалим, скъсвайки с десетилетията на международен консенсус посолствата да бъдат извън свещения град заради нестихващия израелско-палестински конфликт.\r\nНа 14 май в Ерусалим се проведе тържествена церемония по откриването на посолството на САЩ, което предизвика масови палестински протести. При сблъсъци с израелски войници на границата на Ивицата Газа бяха убити над 60 палестинци.\r\n \r\n/БТА/\r\n ", "date": "2018.05.16", "title": "Гватемала откри посолство в Ерусалим"}
{"url": "https://www.dnes.bg/notifikacii/2018/05/16/tel-aviv-shestgodishno-dete-visi-mejdu-nebeto-i-zemiata.376577", "text": "  \r\n \r\nПотресени минувачи заснеха невероятна сцена в детска градина за деца с отклонения в развитието в израелската столица Тел Авив. \n\r\nМомиченце на 6 години се качило от леглото на прозореца и оттам за малко не паднало на улицата, но главата му заседнала в прозореца. \n\r\nДетето в продължение на минути се намираше между небето и земята, докато не беше спасено от служители в детската градина. \n\r\nПолицията е започнала разследване, пише MIGNews.com.\n\r\n ", "date": "2018.05.16", "title": "Тел Авив: Шестгодишно дете виси между небето и земята"}
{"url": "https://www.dnes.bg/crime/2018/05/16/i-v-novi-pazar-6500-lv-ostaveni-v-pomosht-na-policiiata.376602", "text": "65-годишен мъж от Нови пазар е станал жертва на телефонна измама със сумата от 6500 лв., съобщиха от ОДМВР - Шумен.\r\nМъжът бил измамен вчера по телефона по схемата \"помощ на полицията за залавяне на телефонни измамници\". Около 14.30 часа той получил обаждане на стационарен телефон от непознат, представил се за полицай.\r\nСъобщил, че в града се провежда операция по задържане на телефонни измамници и помолил мъжа да съдейства. Дал му указания да остави всички налични парични средства в торбичка на входната врата на имота си, за да могат да бъдат задържани на място.\r\nОбяснено му било, че ще му бъдат върнати след като приключи работата по случая. 65-годишният мъж изпълнил указанията, оставил торба с 6500 лева на входната врата. Малко след 18 часа установил, че не е участвал в акция на полицията и че мъжът, който се представил за полицай бил измамник.\r\nПодал сигнал в полицията. Образувано е досъдебно производство. ", "date": "2018.05.16", "title": "И в Нови пазар: 6500 лв. оставени в помощ на полицията "}
{"url": "https://www.dnes.bg/obshtestvo/2018/05/16/maikata-na-velosipedista-blysnal-dete-izliazlo-e-vnezapno.376581", "text": "Майката на мъжа, блъснал с колело малко дете в Южния парк в София, твърди, че детето внезапно се е появило пред колелото и е нямало време за адекватна реакция.\r\nПреди няколко дни 24-годишният Борислав Миланов блъсна с велосипеда си момиченце на една годинка. Детето беше прието в \"Пирогов\" с тежки наранявания, а мъжът, който първоначално избяга от мястото на инцидента, впоследствие сам отиде в полицията и бе задържан.\n\n\n\r\n\"По разказа на сина ми детето внезапно се е появило пред него. Той не е имал време за реакция. Слязъл е от колелото, видял е, че майката качва детето в количката. Не е предполагал, че има наранявания”, разказа майката на Борислав, която в момента е във Франция.\r\r\n                    \r\n                    По думите й детето е трябвало да бъде държано за ръка от майката си и да не се пуска.  \r\nСлед инцидента Борислав е получил множество обиди и заплахи, каза още майка му.\r\n\"За да избегне по-голям конфликт, е решил да тръгне. След като разговаря с мен, двамата решихме да отиде в полицията, за да се предаде”, поясни жената пред Нова тв.\r\nТя допълни, че в шока си той не е могъл да вземе адекватно решение, уплашил се е и затова си е тръгнал. Отрече да се е укривал.\r\n\"В готовност сме да окажем всякаква помощ на родителите на детенцето\", каза още майката.", "date": "2018.05.16", "title": "Майката на велосипедиста, блъснал дете: Излязло е внезапно!"}
{"url": "https://www.dnes.bg/teatar/2018/05/16/za-pyrvi-pyt-grandiozno-shou-s-dinozavri-idva-u-nas.376605", "text": "Световната продукция Walking with dinosaurs – The Arena Spectacular, базирана на отличените с редица награди серии на BBC Studios, ще посети България за първи път. Това ще стане от 26 до 28 април следващта година в зала \"Арена Армеец\".\n\r\nШоуто се ражда в Австралия, където след дълго планиране, спектакълът оживява в Acer Arena в Сидни през януари 2007. Следват гастроли в Северна Америка, Европа и Азия, привличайки рекорден брой зрители.\n\r\nГледано от над 9 милиона души в повече от 250 града по целия свят, Walking with dinosaurs – The Arena Spectacular стартира новото си световно турне в Нюкасъл, Англия на 20 юли тази година. Планираната международна обиколка ще превземе арените из цяла Европа. Продукцията на стойност 20 милиона долара, включваща най-съвременните технологии, е най-голямото и впечатляващо шоу за динозаври в света.\r\n                    \r\n                    \r\nТо ще разкрие внушителните размери и промените, настъпили в динозаврите според последните научни изследвания. Global Creatures, оглавявано от Carmen Pavlovic.\n\r\n\"Развълнувана съм, че Walking with dinosaurs – The Arena Spectacular поема на международно турне. Новото поколение трябва да види тези зверове с истински размери във внушителния спектакъл, който е ненадминат по мащаб и качество. Много от нашите създания са се променили от предишното турне, като сега имат характерни пера, гребени на главата, придатъци на опашките, отразяващи последните открития в науката. Шоуто задължително трябва да се види от всички, независимо от възрастта\", казват продуцентите от Global Creatures.\n\r\nЗрелищният спектакъл, с продължителност час и 40 минути, представя емоциите на динозаврите, с реализъм като на кино. Той представя както защитните реакции на растителноядните динозаврти от по-ловките хищници така и преходът на месоядните към движение на два крака.\n\r\nВ шоуто са представени 9 вида динозаври - Тиранозавър Рекс, Платеозавър и Лилиенщернус от Триасичния период, Стегозавър и Алозавър от Джурасик периода, и Торозавър и Утараптор от Кретацеос период. Най-големият от тях, Брахиозавър, е 11 метра висок и 17 метра дълъг.\n\r\nЕкип от 50 човека – включително инженери, художници и експерти по аниматроника – са работили една година за изграждането на продукцията.\n\r\nСпектакълът пресъздава историята на света, от разделянето на земните континенти и преходът от безплодната пустиня към пълните с живот зелени прерии до удара на голямата комета, която се сблъсква със Земята и води до изчезването на динозаврите.\n\r\nБългарските зрители ще видят 4 представления в три поредни дни – 26, 27 и 28 април.\n\r\nБилетите са на цени от 30, 50, 70 и 90 лева, и и могат да бъдат закупени в мрежите на Тикетпро и Ивентим. Продажбата им стартира на 18 май. Всеки от спектаклите в \"Арена Армеец\" ще бъде с лимитиран капацитет до 5 000 души, уточняват организаторите от София Мюзик Ентърпрайсис.", "date": "2018.05.16", "title": "За първи път: Грандиозно шоу с динозаври идва у нас"}
{"url": "https://www.dnes.bg/politika/2018/05/16/objalvane-na-obshtestveni-porychki-samo-obosnovano.376586", "text": "Депутатите записаха промени срещу неоправданото обжалване на обществените поръчки и злоупотребата с правото на жалба.\r\nС 93 гласа мнозинството прие поправките в Закона за обществените поръчки, въпреки резервите на опозицията.\r\nСпоред вносителите с промените се търси баланс между интересите на участниците в процедурата по обжалване на обществени поръчки. С тях ще се преодолее неоправданото целенасочено обжалване без основание, което уврежда интересите на възложителя и препятства усвояването на европейски фондове.\r\nС поправките се завишават изискванията към жалбата и доказателствата към нея, както и жалбоподателите ще трябва да обосноват и докажат качеството си на заинтересовано лице.\r\r\n                    \r\n                    Въвежда се и способът за призоваване и връчване на съобщения чрез електронен адрес и факс.\r\nОт ДПС изразиха резерви към законопроекта и настояха за поправки между първо и второ четене. Според Хамид Хамид с промените може да се възпрепятства достъпът до правосъдие.\r\nОт БСП пък се усъмниха, че известяването по електронен път е достатъчно надеждно.\n\r\n ", "date": "2018.05.16", "title": "Обжалване на обществени поръчки? Само обосновано!"}
{"url": "https://www.dnes.bg/muzika/2018/05/16/deivid-garet-otlaga-koncerta-si-u-nas-za-septemvri.376610", "text": "Концертът на Дейвид Гарет в Арена Армеец се отлага за 29 септември, съобщават организаторите.\r\nСъбитието бе предвидено да се случи на 6 юни в София, като част от турнето \"Explosive-Live\" , което след столицата ни продължава в Букурещ на 8 и 9 юни.\r\nПричината за отлагането е, че Гарет  се възстановява от тежка дискова херния. Въпреки че лечението върви добре, докторите са наложили на артиста още няколко месеца пълен покой.\n\r\nДейвид изключително съжалява, че няма да може да зарадва с първи концерт на уречената първоначална дата, 6 юни, своите български фенове и е дълбоко благодарен за силната лоялност, подкрепа и разбиране, която среща у своите почитатели вече няколко месеца.\r\n                    \r\n                    \r\n\"Сега се чувствам по-добре, но за съжаление отнема повече от очакваното, докато се оправя напълно\", споделя звездният цигулар. \"Прогнозата на лекарите ми все още е много положителна и очакват пълно възстановяване, но за съжаление те все още не ми позволяват да изляза на сцена.\r\nВ момента най-важното е да се грижа за себе си и да дам на тялото си необходимото време за пълно излекуване. Въпреки че се подобрявам, за съжаление това означава също, че трябва да анулираме повече концерти. Оценявам високо многобройните ви послания и желания за моето възстановяване, както и вашето разбиране и може само още веднъж да ви благодаря за вашите окуражителни и добри думи. Те ми дадоха огромна сила и ми помогнаха в трудните мигове. Очаквам с нетърпение да ви видя скоро на някои от следващите ми концерти.“\n\r\nБилетите за 6 юни важат без презаверка за новата дата, 29 септември (събота), зала Арена Армеец, София.\n\r\nЗа всички, за които новата дата не е приемлива и желаят да върнат своите билети, могат да го направят до 16 юни (включително) от касите, където са ги закупили, или за билетите, закупени онлайн - в централния офис на Eventim.bg на ул. \"6-ти септември\" 58, ет. 1.", "date": "2018.05.16", "title": "Дейвид Гарет отлага концерта си у нас за септември"}
{"url": "https://www.dnes.bg/science/2018/05/16/razmina-ni-se-asteroid-kato-eyrbys-minal-do-zemiata.376587", "text": "Астероид с размерите на еърбъс е прелетял на разстояние 203,4 хиляди километра от Земята, като не е създал опасност от сблъсък с нея, предава Асошиейтед прес.\r\nАгенцията цитира съобщение на изследователи от Центъра за малки планети към Смитсъновата астрофизическа обсерватория в Кембридж, щата Масачузетс.\r\nАстероидът е с название 2010 WC9. Той е прелетял между нашата планета и Луната, която орбитира на 384 хиляди километра от Земята. \r\nНеговият диаметър е от 36 до 119 метра, като скоростта му е била 13 километра в секунда. Небесното тяло извършва пълен оборот около Слънцето за 1,12 година.\r\nАстероидът 2010 WC9 беше открит през 2010 година от обсерваторията в Аризона. По изчисления на астрономите той не се е приближавал толкова близо до Земята от 300 години.\r\n/БТА/\r\n ", "date": "2018.05.16", "title": "Размина ни се! Астероид като еърбъс минал до Земята"}
{"url": "https://www.dnes.bg/health/2018/05/16/fakt-moje-da-spim-i-s-otvoreni-ochi.376609", "text": "Заспиването и спането с отворени очи изглежда като нещо невъзможно, но се оказва, че това е напълно реално състояние. Медицинският термин за означаването му е нощна лагофталмия или нощен лагофталм. Състоянието се характеризира с невъзможност клепача да покрие изцяло окото след заспиване. Не се разглежда като заболяване, но се счита, че може да повлияе качеството на съня или да бъде симптом на определено неврологично нарушение. \r\nИзненадващо спането с изцяло или частично отворени очи е често срещано състояние. Статистиката сочи, че около 20% от хората спят с отворени в различна степен очи. Нощна лагофталмия се среща и сред бебетата, но по-голямата част от тях бързо я изживяват. Според учените спането с отворени очи е наследствено предопределено състояние и често се среща в цели фамилии.\r\n \r\nВ много случаи нощната лагофталмия остава недиагностицирана, защото човек няма как да отчете наличието й при себе си. Тя обаче води до характерни оплаквания, по които може да се диагностицира и проследи. Това са сутрешна сухота в очите и замъглено зрение, повишеното сълзене на очите преди заспиване, често инфектиране на очите и др.\r\n \r\n", "date": "2018.05.16", "title": "Факт – може да спим и с отворени очи!"}
{"url": "https://www.dnes.bg/obshtestvo/2018/05/16/za-ekipa-stignal-nechuvani-visini-boian-e-legenda-bylgariia-vi-blagodari.376614", "text": "\r\nБоян е легенда, Боян създаде прецедент, благодаря на всички, които го направиха възможно!\r\nТака благодари Кирил Петков на екипа от непалци, китайци и българи, които издирваха алпиниста в продължение на 12 дни.\r\n\"Зад мен е невероятният екип, който ръководеше спасителната акция - командирът от китайска страна, който ръководеше хората, които стигнаха до върха, търсейки Боян по всяка стъпка\", благодари Петков във видео във Facebook.\n\n\n\n\n\r\r\n                    \r\n                    Той благодари и на непалския пилот, който летя до недостигани преди висини. Стотици хора чакаха добри новини от Непал и се надяваха екипите, търсещи Боян по въздух и земя, да успеят да го намерят. За съжаление днес акцията приключи - неуспешно.\r\nВ трагедията обаче има един лъч надежда - за първи път три страни работят в такъв синхрон и координация.\r\n\"От Непал, от България, и от Китай - от тук нататък всички катерачи, които имат проблеми, могат да разчитат, че Непал и Китай ще си сътрудничат\", казва Кирил.\r\n\"Боян създаде прецедент, който се надяваме да помага и за в бъдеще\", надява се Кирил.\r\n\"Искам да благодаря на всички, които рискуваха живота си за Боян и създадоха прецедент! Търсенето приключи, Боян е легенда, България ви благодари!\", каза още Кирил пред спасителния екип.\r\n\"Това трябва да е пример как, ако работим заедно, можем да накараме нещата да се случват и трябва да използваме този пример в други случаи\", заключава още българинът.", "date": "2018.05.16", "title": "За екипа, стигнал нечувани висини: Боян е легенда, България ви благодари!"}
{"url": "https://www.dnes.bg/politika/2018/05/16/kabinetyt-iska-restart-na-belene-no-na-pazaren-princip.376617", "text": "Рестарт на проекта за втора атомна централа АЕЦ \"Белене\" на пазарен принцип предлага Министерският съвет на Народното събрание.\n\r\nКабинетът иска да бъде избран стратегически инвеститор в конкурсна процедура, да няма предоставяне на държавна гаранция и да не се сключват дългосрочни договори за изкупуване на ток.\n\r\nПроектът или ще бъде реализиран като пазарен или няма да бъде реализиран, каза вицепремиерът Томислав Дончев пред журналисти в МС. До момента е известен интерес от китайска страна. Дончев не коментира други потенциални участници в процедурата.\n\n\n\n\r\n\"До края на годината е добре тази процедура да бъде подготвена нормативно, за да можем да видим доколко е реален инвеститорският интерес, който през последната една година доста сериозно се заявява\", коментира енергийният министър Теменужка Петкова.\r\n                    \r\n                    \r\nДнес министрите са разгледали доклад, внесен от Петкова с различните варианти за реализация на проекта.\n\r\n\"В следващите години в дългосрочен план ще има необходимост от нови базови мощности не само за България, но и за целия регион и трябва да предприемем действия да защитим енергийната си сигурност и да използваме активите по най-добрия начин\", обобщи Петкова.\n\r\nВицепремиерът Томислав Дончев коментира, че рестарт се прави, когато \"операционната система е натрупала грешки и не работи\". Двамата бяха категорични, че оборудването, произведено от \"Атомстройекспорт\", трябва да се използва. Според Дончев най-лошият вариант е да не правим нищо и оборудването да продължи да трупа разходи. По думите му евентуална препродажба е възможна, но цената, която бихме получили, ще покрие нищожна част от направените разходи.\n\r\nВицепремиерът се надява на конкуренция в процедурата, за да можем да изберем най-добрата оферта. \"При един подобен сценарий държавата би била съдружник. Делът е трудно да се определи към момента, но се надявам това да бъде дял, който да позволява да се контролира дейността на дружеството\", каза Дончев.\n\r\nТой подчерта, че решението за рестарт на проекта не е свързано с геополитически емоции, а с икономическа логика, и не е насочено към нито един сектор от енергетиката ни.\r\nПо думите му при добро развитие на процедурата с търсене на инвеститор, строителство може да започне към 2020 г.\n\r\n\"Ако няма интерес, вариантите са само два – или препродажба на оборудването, или инсталиране на един реактор на площадката на АЕЦ \"Козлодуй\" и продажба на другия\", посочи вицепремиерът. Това обаче щяло да се мисли, ако пазарът не реагира с интерес.", "date": "2018.05.16", "title": "Кабинетът иска: Рестарт на \"Белене\", но на пазарен принцип!"}
{"url": "https://www.dnes.bg/health/2018/05/16/kyde-byrkame-pri-lechenieto-na-kiselini-i-gastrit.376613", "text": "Как да различим остър от хроничен гастрит и в кои случаи да потърсим лекарска помощ, коментира д-р Никола Станчев от УМБАЛ \"Александровска\".  \r\nД-р Никола Станчев е специалист по вътрешни болести, гастроентерология и диетика. Работи в отделението по гастроентерология в Клиниката по пропедевтика на вътрешните болести. Преподавател е в Катедрата по пропедевтика на вътрешните болести към Медицински факултет на Медицинския университет в София. \r\n \r\n\r\n \r\nГастритът е възпаление на стомашната мукоза. Като всеки възпалителен процес, той може да бъде остър и хроничен. Много от нас, поне няколко пъти в живота си, са прекарвали остри възпаления на стомашната лигавица с гадене, повръщане, дискомфорт под лъжичката, с киселина. Това са явления, които обикновено са свързани с някакви грешки в диетичния режим, прекалена консумация на пикантни храни, на концентриран алкохол... Тези явления манифестират доста по-остро в първите часове, в края на втория ден обикновено затихват и не водят по никакъв начин до дефинитивни промени по стомашната мукоза. Тоест стомахът оздравява напълно.\r\n \r\nХроничният гастрит обаче е коренно различно състояние. То се развива постепенно и обикновено може да се раздели на две основни групи. Едната е тази при по-младите хора, която обикновено е свързана с хиперацидитет, с ерозивни промени по стомашната мукоза - малки ранични на нивото на лигавицата, които най-често са обвързани с прием на някакви медикаменти. Да не забравяме, че лекарствата, които нашите колеги от кардиологията широко рекламират, свързани с аспирин, също могат да доведат до еразивни промени като страничен ефект. А също и всички медикаменти, които се дават за ставни оплаквания. Те обикновено протичат с не чак такава драматична картина, но могат да доведат и до леко изкървяване от мукозата, което пациентите да не усетят като истински кръвоизлив. \r\n \r\nДругият тип хронични гастрити са масово разпространените при по-възрастните хора – атрофични гастрити. Тогава лигавицата на стомаха, прилича, образно казано, на цигарена хартия. При това положение тя е много деликатна, лесно кървяща и ранима. На всичкото отгоре, липсват й нейните защитни механизми, а именно образуването на солна киселина. Солно-киселата продукция е естествен механизъм на стомашната мукоза, която с течение на възрастта се забавя и затихва. Много пациенти, които идват при нас с язвени оплаквания и казват, че са имали язва на 20-30-годишна възраст, към 40 горе долу нещата при тях се успокояват, а на 60 нямат никакви киселини заради артрофията на стомашната мукоза. \r\n \r\n \r\n \r\nВсеки от нас се предпазва от храни с повече Е-та (консерванти). Но ние не можем да ги избегнем напълно, няма как да се предпазим на 100%. Няма чак толкова биологично неутрални храни, защото при всички положения ние сме обвързани в икономиката и щем не щем, се храним с тях. Но съвсем не е доказана чак толкова голямата им опасност по отношение здравето на човека. Преди да се пуснат на пазара, тези храни минават през многократни проверки, оглеждани са отвсякъде и дозите на токсичност, които са залегнали в тях, са в пъти по-ниски от опасните, които реално могат да ни причинят някаква вреда.\r\n \r\n", "date": "2018.05.16", "title": "Къде бъркаме при лечението на киселини и гастрит?"}
{"url": "https://www.dnes.bg/stranata/2018/05/16/beton-vs-kympingari-koi-prichiniava-poveche-zlini-na-chernomorieto.376570", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятото все по-уверено се задава, а за мнозина то вече е започнало. Напрежението между държавата и желаещите да къмпингуват на плажа не стихва. Предвижда ли се закон, който ще забрани почивките сред природата?\r\n\"Няма все още текстове в закона, които да забраняват на когото и да е да се придвижва свободно из България. Не може всички да обичаме бетоните и басейните на 5 метра от плажа. Дори къмпингите вече не представляват спокойно място\", отбеляза музикантът и защитник на къмпингуването Васил Гюров.\n\n\n\n\r\nВ студиото на \"България сутрин\" журналистът Владислав Прелезов изтъкна, че има доста къмпингуващи, които не се съобразяват с останалата част от почиващите.\r\r\n                    \r\n                    \"Държавата трябва да регулира тези неща. Трябва да има ред. Ако всички отидем свободно на плажа и си поставим палатките, какво ще стане? Когато отидеш да къмпингуваш трябва да почистиш след себе си\", поясни той.\r\nЗа Гюров проблемът с чистенето е както отговорност на почиващите, така и на държавата.\r\n\"Има проблем с културата на държавата. Ако един паркинг не се чисти – той ще се зарине с боклуци. Общината трябва да се грижи за чистенето на публичните места. Има бюджет за това. Държавата не си върши работата и настройва хората срещу нас\", категоричен бе артистът пред.\r\nВ края на разговора гостите постигнаха консенсус, а Прелезов обобщи темата с това, че спорът не е дали да има палатки, а къде да бъдат те и как да бъдат регулирани.\r\n\"Самите хора трябва да бъдат закона. Всички искат да имат права, но никой не иска да спазва правилата. Законът трябва да предвиди свободни плажове, които също да бъдат регулирани\", допълни журналистът.\n\r\n ", "date": "2018.05.16", "title": "Бетон vs. къмпингари. Кой причинява повече злини на Черноморието?"}
{"url": "https://www.dnes.bg/sofia/2018/05/16/i-otnovo-spipaha-shef-v-stolichnata-obshtina-s-podkup.376640", "text": "Шеф на отдел в Столичната община е било заловено с подкуп.\r\nТова стана ясно от съобщение на Софийската градска прокуратура, която ще даде подробности за акцията в 17 часа.\r\nОперцията е била проведена съвместно с ГДБОП.\r\nПреди месец районният кмет на \"Младост\" Десислава Иванчева беше арестувана зрелищно в центъра на София с подкуп. Оказа се, че тя е поискала 70 000 евро от инвеститор на проект в кв. \"Младост\".\r\nКметицата стоя с часове в центъра на града, докато полицаите брояха пачки буквално на тротоара.\r\nИнвеститорът Александър Ваклин обвини кметицата, че му е поискала 500 000 евро, 70 000 от които бяха открити у нея и у помощникът й Петко Дюлгеров.\r\nПодкупът трябвало да накара Иванчева да придвижи разрешителното на бизнесмена за строеж.\r\nИванчева отрича обвиненията. Тя е категорична, че не е знаела за парите, открити в колата й, както и че не е разговаряла с Ваклин извън общината, а при разговорите им обсъждали проект за детска площадка.", "date": "2018.05.16", "title": "И отново: Спипаха шеф в Столичната община с подкуп"}
{"url": "https://www.dnes.bg/politika/2018/05/16/borisov-besen-redovni-zaplati-za-medicite-ot-zakysali-bolnici.376596", "text": "Медиците в закъсалите болници да си получават редовно заплатите, нареди премиерът Бойко Борисов на днешното правителствено заседание.\r\nПремиерът настоя, че реформата в тези здравни заведения трябва да върви паралелно, но не може при над половин милиард повече за здравеопазване да има забавени с месеци заплати.\n\r\nИзплащането на възнаграждения се бави в болниците в Ловеч и Враца. Преди дни пък медицински сестри, акушерки, фелдшери, лаборанти и рехабилитатори от цялата страна излязоха на протест пред МС с искането за по-високи заплати.\n\n\n\n\r\nБорисов коментира, че такива пари държавата никога не е отделяла за здравеопазване, но щом има недоволни, явно има проблеми в организацията.\r\r\n                    \r\n                    Общото увеличение на бюджета на НЗОК е с 407 млн. повече от миналата година, а общо за функция здравеопазване - над 457 млн. лв., информира здравният министър Кирил Ананиев.\r\n\"Е, не може с над половин милиард повече от миналата година пари да сме дали и в същото време да има тоя проблем\", ядоса се Борисов.\r\nСпоред Ананиев няма недоволство от болници, които функционират нормално.\r\n\"Това са двете болници, които систематично са водени към фалит повече от 13 години\", обясни той.\r\n\"Лично се заеми, оправете ги, стабилизирайте ги, успокойте хората. Грехота е при толкова много пари за тая сфера да има недоволни\", настоя обаче Борисов.\r\nАнаниев уточни, че в двете здравни заведения има запори от кредитори и всеки ден с тях се водят разговори, за да може болниците да работят, въпреки това обаче недоволството оставало.\r\n\"Ако и на теб от февруари ти спрем заплатата, и ти ще си недоволен\", коментира Борисов.\r\nПо думите му хората протестират сега, защото има демокрация, и не може да бъдат наказвани за това, че ръководството на болниците е било лошо.\r\nПремиерът заръча още вътрешният министър и шефът на пожарната да обиколят местата в Северозападна България, където вчера имаше буря.\r\n\"Помогнете на кметовете бързо да направят комисиите, да опишат щетите, каквото е необходимо да се помага\", разпореди се Бойко Борисов.", "date": "2018.05.16", "title": "Борисов бесен: Редовни заплати за медиците от закъсали болници!"}
{"url": "https://www.dnes.bg/obshtestvo/2018/05/16/dnk-45-836-bylgarcheta-ne-se-rodiha-prez-2017-g.376641", "text": "45 836 българчета не се родиха през 2017 г. Това показа емоционален клип със стряскащата статистика на НСИ за демографията, представен от Движение за национална кауза (ДНК). Видеото илюстрира болезнените факти за стопяването на нацията. \r\n\"Направи го за България 1\" е първата и най-успешната до днес мултимедийна кампания по темата за демографската криза, отчете ДНК. Съвременна и позитивна, през 2017 г. кампанията получи подкрепата на Българската православна църква, медиите, частния и обществения сектор. Инициативата включи Националното кръщене, с участие на близо 1000 бебета и ангажира над 10 000 души. Бяха подкрепени и двойките с репродуктивни проблеми чрез субсидия за фондация \"Искам бебе\".\r\r\n                    \r\n                    Движението осъществи и таргетирана анкета, която да даде отговор какво би ни стимулирало да имаме повече деца.\r\nСпоред ДНК, българските родители вече осъзнават правата си, условията на средата и отношенията с работодателите, които касаят възможностите за отглеждане на деца. Те искат стимули, а не санкции за работодателите, както и справедливо държавно финансово подпомагане без подоходен критерии.\n\r\nПрез целия месец май организацията провежда национални фотоизложби на открито в Пловдив, Русе, Бургас, Варна и Стара Загора, като предстоят и две официални откривания на събитията - във Велико Търново на 21 май и в София – на 1 юни. \n\r\nВторото Национално кръщене е планирано за 7 октомври 2018 г. в над 10 града, \"като тази година посланиците на каузата няма да са кръстници\", уточни Андрей Арнаудов.\n\r\nАндрей направи анализ съществуващата демографска стратегия на България – 182 страници, отговорност, разхвърляна между 22 ведомствата, общи и трудни за прилагане политики, без конкретни планове за отчетни резултати. \n\r\n\"Един от корените на демографския проблем у нас е в комуникирането му - липсва публичен дебат, а правилната комуникация е най-важната част от една политика. Толкова, колкото и изпълнението й. Комуникационният проблем представлява бариера пред обществото за разбиране на проблема\", добави Арнаудов и даде за пример Тасманийското правителство, което е направило свой приоритет увеличаването на населението, като местните власти скъсяват дистанцията и комуникират ясно и достъпно политиките си в цели... 32 страници.\n\r\nКато ТВ-продуцент и водещ с над 20-годишна практика в медиите, Андрей Арнаудов предложи решение на комуникационния проблем между държавата, обществото и бизнеса чрез нов продукт – онлайн платформата Bulgaria Wants You. Инструментът адресира основен аспект от демографския проблем - диаспората и миграцията и промотира България като добро място за живот, работа и отглеждане на семейство. Неговата функция е да поддържа постоянно фокуса върху демографския проблем, с цел да връща българите в страната и да привлича нова миграция. Продуктът предоставя социални услуги и трудова борса за българи, желаещи да се върнат и за чужденци, които искат да дойдат в България, като обединява медия, потребителски регистър, социална мрежа и представлява място за концентрация и комуникация с диаспората и стимулиране на активност. \n\r\n\"След поредица от неуспешни срещи с държавните институции, се налага сами да лансираме платформата, като очакваме това да се случи още през есента на тази година\", посочи Арнаудов.\n\r\nПредседателят на ДНК обяви, че поддръжниците на каузата се увеличават и представи нов посланик - певицата и млада майка Мария Илиева.\n\r\nМария Янева, председателят на фондация \"Искам бебе\", допълни с тревожните статистики за нарастващия брой двойки с репродуктивни проблеми, които определи като истинския \"държавен резерв на България\" и призова към социална отговорност с въпроса \"Дали ще ни има утре?\".\n\r\nТв водещата и майка на две деца след борба за зачеване чрез инвитро процедури, Нели Хаджийска, пък сподели открито личната си история.\n\r\n\"Чаках болезнено дълго и вече знам. Материалният успех, заради който все отлагаме раждането на децата, сам по себе си не носи щастие. Виждаме опашките пред клиниките за репродуктивна асистенция. Раждането на дете не е като да си поръчаш пица по телефона\". \n\r\n\"За какво е успехът, ако няма с кого да го споделиш? Деца не се гледат с пари, а с любов. Децата са щастието\", категоричен е волейболистът Владимир Николов, съосновател на ДНК.", "date": "2018.05.16", "title": "ДНК: 45 836 българчета не се родиха през 2017 г."}
{"url": "https://www.dnes.bg/notifikacii/2018/05/16/ekshyn-s-mnimi-chengeta-nahluvat-v-dom-vryzvat-jena-tyrsiat-pari.376590", "text": "Четирима мними полицай са нахлули вчера в дома на бизнесмен от Павликени, след което вързали жена му и отарашили жилището. Там била и 81-годишната майка на бизнесмена, която се уплашила от \"акцията\" на измамниците. \n\r\nМъжете били с черни дрехи и без маски, не са показали служебни карти или други отличителни знаци на МВР, но обяснили че са от полицията и трябва да извършат обиск в дома на един от производителите на ядки в града.\n\r\nПосле завързали с тиксо ръцете и залепили устата на съпругата, пише \"\".\n\r\nСлед това извадили тухлите от трите акумулиращи печки в апартамента, за да търсят скрити пари. Не намерили нищо, взели ключовете на фирмения бус и телефона на вързаната жена и си тръгнали.\r\nСкоро, след като грабителите напуснали апартамента, жената успяла да се освободи и се обадила на съпруга си, който извикал полиция. \n\r\nНа мястото се стекли искински полицаи от Павликени и Велико Търново.По случая се води разследване за грабеж.\n\r\n\"Работим по различни версии, свързани с бизнеса и личния живот на потърпевшия. Жените нямат телесни повреди. Бусът не е отнет, само ключовете и телефона. Целенасочено е търсено само в акумулиращите печки, вероятно по предварителна информация\", каза прокурор Атанас Филипов от Районната прокуратура в Павликени.\n\r\nДвете жени са дали описание на мъжете. Бандитите се издирват.", "date": "2018.05.16", "title": "Екшън с мними ченгета: Нахлуват в дом, връзват жена, търсят пари"}
{"url": "https://www.dnes.bg/stranata/2018/05/16/shofior-blysna-peshehodec-v-dobrich-zavede-go-v-bolnica.376648", "text": "\"Опел\" с добричка регистрация е блъснал 40-годишен пешеходец в Добрич.\r\nИнцидентът е станал около 13 ч. вчера на ул. \"Кирил и Методий\" в града. \r\nВодачът на колата е завел мъжа в болницата, където пострадалият е настанен с охлузни рани на глава и крайници, без опасност за живота.\r\nДвамата участници в произшествието са с отрицателни проби за употреба на алкохол. \r\nНа водача на автомобила и пешеходеца са съставени актове.\r\n ", "date": "2018.05.16", "title": "Шофьор блъсна пешеходец в Добрич, заведе го в болница"}
{"url": "https://www.dnes.bg/stranata/2018/05/16/stihiiata-izkoreneni-dyrveta-otneseni-pokrivi.376629", "text": "\n\r\nИзкоренени дървета, отнесени покриви и наводнени улици са резултатът от стихията, вилняла снощи в Северна България.\n\n\r\nНай-тежки са пораженията в Плевен, Кнежа и Бяла Слатина, съобщи \"Булфото\". За щастие няма пострадали хора.\r\nБяла Слатина е в бедствено положение. Силен вятър, дъжд и градушка, с големина на орех удариха града в рамките на 15 минути.\r\nСтихията е изпотрошила циглите по покривите на десетки къщи, изкоренила е десетки дървета, включително и два 15-метрови бора пред сградата на общината, има и съборени стълбове.", "date": "2018.05.16", "title": "Стихията: Изкоренени дървета, отнесени покриви... "}
{"url": "https://www.dnes.bg/obshtestvo/2018/05/16/i-pak-na-marsh-v-sofiia-svoboda-za-konopa.376633", "text": "Традиционен марш за легализиране на притежанието и отглеждането на малки количества трева ще се проведе в неделя в София.\r\nШествието под наслов \"Свобода за конопа\" ще тръгне в 15:30 часа в събота от столичния площад \"Света неделя\", съобщи \"Дарик\".\r\nСпоред Българското либертарианско общество законът, който криминализира употребата на канабис, не действа. Доказателството е, че за последните 15 години българите, опитвали в живота си трева, са се увеличили пет пъти.\r\n\"От друга страна, ако падне забраната за отглеждане на трева, ще бъдат пресечени дилърите, които я продават\", убеден е един от организаторите Димитър Карагегов.\r\nТой обясни, че маршът е традиционна демонстрация с 15-годишна история. Той припомни, че това е времето, през което се практикува тоталната криминализация на притежание, дори и на малки количества незаконни вещества.\r\r\n                    \r\n                    \"Това означава, че ако в джоба ви намерят една единствена цигара с трева, вас ви грози затвор от 1 до 3 години. Това е основното желание на демонстрацията\", каза още Карагегов.\r\nТой обяви, че първото основно искане на марша е да се спре вкарванего хора в затвора заради това, че притежават малки количества трева в себе си.", "date": "2018.05.16", "title": "И пак на марш в София: Свобода за конопа!"}
{"url": "https://www.dnes.bg/politika/2018/05/16/radev-se-sreshta-s-putin-v-sochi-na-22-mai.376635", "text": "Президентът на Русия Владимир Путин ще се срещне на 22 май с президента на България Румен Радев. \n\r\nТова съобщи пред журналисти прессекретарят на президента на РФ Дмитрий Песков, отговаряйки на въпрос на журналисти за програмата на Путин за 21-22 май, предаде ТАСС.\n\r\nПесков уточни, че българският лидер ще направи посещение в Сочи. След разговорите Путин и Радев ще направят изявления за пресата.\n\r\nЗа предстоящата визита на президента Румен Радев в Русия от \"Дондуков\" 1 съобщиха преди месец. \r\n\"Във времена на конфронтация трябва да се стремим да поддържаме диалога и да снижаваме напрежението\", коментира тогава Радев, запитан дали сега е моментът да се организира негова визита в Русия.\r\r\n                    \r\n                    \"Българският културен, световен и цивилизационен принос не може да става залог на политически конфликт. Точно във времена на конфронтация ние трябва да поддържаме диалога, трябва да търсим общите интереси в борбата с тероризма и как да снижаваме това напрежение. Така че в тази връзка мисля, че диалогът и каналите за диалог трябва да бъдат запазени. Основната цел на България е постигане на диверсификация – на газови и енергийни доставки като източници и като маршрути. В това отношение ние трябва да правим всичко възможно да получаваме отколкото може повече места и маршрути енергия – това означава по-голяма сигурност, повече опции и по-ниски цени. Затова България трябва да бъде активна в тези дейности\", каза още Радев.\n\r\n ", "date": "2018.05.16", "title": "Радев се среща с Путин в Сочи на 22 май"}
{"url": "https://www.dnes.bg/politika/2018/05/16/sindikati-na-kraka-pri-borisov-toi-poveche-pari-pri-rabotnika.376599", "text": "Трябва да се работи за увеличаване на доходите на хората и правителството си сътрудничи за това и със синдикатите, и с работодателите. Това коментира премиерът Бойко Борисов на среща с президентите на Регионалния синдикален съвет \"Солидарност\" и двата национално представителни синдиката КНСБ и КТ \"Подкрепа\" - Любослав Орбович, Пламен Димитров и Димитър Манолов.\r\n\"Крайната цел е по-добро възнаграждение, повече пари да остават при работещите\", каза Борисов.\r\nНа срещата, но която присъства и социалният министър Бисер Петков, е бил обсъден социалният аспект при интеграцията на страните от Западните Балкани.\n\n\n\n\r\r\n                    \r\n                    Акцент е бил поставен и върху усилията и ангажираността на България за европейската интеграция на региона. Като ключови фактори за нея са били посочени проектите за инфраструктурна, транспортна и дигитална свързаност.\r\nСлед срещата представителите на синдикатите заявиха, че очакват лидерство от страната ни по отношение на ръст на доходите и набелязани конкретни мерки в края на председателството, за да се случи това.\r\nТе обещаха и помощ на страните в процеса на присъединяване, за да се избегнат вече направени от нас грешки. Като конкретен пример за такава Пламен Димитров от КНСБ даде пенсионната ни реформа.\r\nПо отношение на пакета \"Мобилност\" синдикатите обявиха, че подкрепят превозвачите ни за това, че в него не може да бъдат поставяни дискриминационни условия, които на практика могат да доведат до елиминиране на бранша.\r\nОсвен това според КНСБ и КТ \"Подкрепа\" трябва да се подобрят условията на работа – почивката на превозвачите да е не 9 часа, а 11 и заплащането им да е според минималните стандарти на страната, в която преобладаващо се извършва дейността.", "date": "2018.05.16", "title": "Синдикати на крака при Борисов, той: Повече пари при работника!"}
{"url": "https://www.dnes.bg/politika/2018/05/16/zapadnite-balkani-v-es-niama-da-e-lesno-no-pyk-e-vyzmojno.376639", "text": "Държавите от Западните Балкани трябва да покажат, че могат да правят реформите, че могат да решават проблемите си един с друг, коментира вицепремиерът и министър на външните работи Екатерина Захариева днес по време на конференцията \"В диалог със Западните Балкани: създаване на регион на растеж, сигурност и свързаност по пътя към Европа\" днес в НДК.\n\n\n\r\nПървото, което трябва да направим, е да покажем, че можем да решаваме проблемите си, да живеем в настоящето, а не в грешния век, да покажем зрялост, да оставим проблемите от миналото в миналото, да работим заедно, подчерта външният ни министър.\n\r\nНяма да е лесно, но има още шанс да убедим държавите, които са скептични и смятат, че не е дошъл моментът, да покажем, че можем да си решаваме проблемите един с друг, коментира тя, цитирана от БТА.  \r\n                    \r\n                    \r\nСпоред Захариева притесненията са не от броя на новите държави, а по-скоро от това дали няма да пренесем проблемите между нас, вътре в съюза и дали няма да използваме проблемите от миналото между нас, когато решаваме някакъв общ европейски въпрос, важен за гражданите на ЕС. \n\r\nМинистърът отбеляза, че според изследванията подкрепата за разширяване като цяло от европейските граждани се движи около средата и гражданите в Европа са разделени по тази тема.\n\r\nНе бих казала, че сме успели да убедим всички, че това е ситуация, която ще донесе много ползи и за държавите членки, коментира \n\r\nЗахариева и посочи, че държавите, които са нетни платци, и не само те, като че ли все още имат една съпротива за бързо разширяване. \n\r\nНикой не казва, че е против разширяване изобщо, отлагането обаче до безкрайност със сигурност не само ще демотивира, ще разгневи дори гражданите на тези държави, коментира тя. \n\r\nМинистърът на външните работи на Македония Никола Димитров отбеляза, че процесът по присъединяване е най-добрият инструмент, който има ЕС да помогне на тези, които искат да се променят и да направят реформи. \r\nНаучихме много уроци през последните години, не става въпрос просто да прелистваме главите, а да използваме процеса, за да се променим, посочи той. \n\r\nМисля, че трябва да вярваме, че перспективата не е само на думи, трябва да напреднем доста през следващите години, коментира Димитров. \n\r\nНие се променяме, имаме силно обществено мнение и мисля, че това е полезно, защото единственият начин, по който да напреднем, е да се изправим пред реалността, отбеляза той. Трябва да постигнем успех и той трябва да е необратим, няма да бъде лесно, не може да консолидираме ЕС, без да постигнем успехи, коментира Димитров. \n\r\nЧудесата са възможни, ние творим чудеса в днешно време, отбеляза той. Виждаме европейския влак и искаме да го хванем, заяви македонският външен министър.", "date": "2018.05.16", "title": "Западните Балкани в ЕС: Няма да е лесно, но пък е възможно!"}
{"url": "https://www.dnes.bg/mish-mash/2018/05/16/zlatnata-ryka-na-djeims-spasiteliat-na-2-miliona-bebeta.376637", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДжеймс Харисън е известен като \"човекът със златната ръка\". Причината е, че даряваната от него кръв е помогнала за спасяването на над 2 млн. бебета. Тази седмица мъжът се подложи на последната си дарителска акция.\r\nВ продължение на повече от 60 години почти всяка седмица 81-годишният Джеймс Харисън е дарявал кръв. Поради всеотдайността си той е вписан в Книгата на рекордите на Гинес.\r\n81-годишният Джеймс Харисън е нормален човек като всички останали – баща, дядо, колекционер на марки. На пръв поглед нищо необичайно. В родната Австралия обаче го наричат \"Човекът със златната ръка\".\r\nТой е дарявал кръв 1173 пъти и е спасил живота на над 2 000 000 бебета, пише . Родителите на всички тези деца са безкрайно благодарни на Джеймс.\r\r\n                    \r\n                    На 14-годишна възраст Джеймс претърпява тежка операция на гръдния кош и се нуждае от преливане на голямо количество кръв. След преживяното решава да се отплати и да дарява собствената си кръв на нуждаещи се.\r\nЛекари откриват, че в кръвта му има антитяло, което може да се използва за приготвяне на медикамента Anti-D, който се бори с проблем при бременните, наричан резус конфликт. Това се получава, когато жена с положителен резус фактор е бременна с дете с отрицателен резус фактор. Тогава имунната система на майката реагира и започва да атакува кръвните телца на бебето.\r\nДжеймс е смятан за герой, но самият той не се определя като такъв. Заради напредналата си възраст лекарите му препоръчват вече да не дарява кръв. Джеймс споделя, че ако не е била медицинската препоръка още би продължил да кръводарява, защото няма по-хубаво усещане от това да спасяваш живот.", "date": "2018.05.16", "title": "\"Златната ръка\" на Джеймс – спасителят на 2 милиона бебета"}
