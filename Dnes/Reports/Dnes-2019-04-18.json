{"url": "https://www.dnes.bg/rusia/2019/04/18/forbs-leonid-mihelson-e-nai-bogatiiat-ruski-biznesmen.408050", "text": "Най-богатият бизнесмен в Русия е ръководителят на Новатек и акционер в Сибура Леонид Михелсон със състояние от 24 милиарда долара, съобщи ТАСС. Това сочи изготвеният от изданието \"Форбс\" списък на 200 най-богати руски бизнесмени.\r\nНа второ място е председателят на съвета на директорите на Новолипецкия металургичен комбинат (НЛМК) Владимир Лисин със състояние от 21,3 милиарда долара, а на трето - президентът на Лукойл Вагит Алекперов (20,7 милиарда долара).\r\nНа четвърто и пето място са основният акционер в Северстал Алексей Мордашов и члена на съвета на директорите на \"Новатек\" Генадий Тимченко със състояние съответно 20,5 милиарда долара и 20,1 милиарда долара.\r\n\"Форбс\" отбелязва, че общото богатство на 200-те най-богати руснаци възлиза на 496 милиарда долара, пише БТА.\r\n ", "date": "2019.04.18", "title": "\"Форбс\": Леонид Михелсон е най-богатият руски бизнесмен"}
{"url": "https://www.dnes.bg/index/2019/04/18/v-zapadna-ukraina-patriotizmyt-naddeliava-nad-socialnite-problemi.408033", "text": "Цените скачат, заплатите остават ниски, младите заминават в чужбина . . . Животът в Западна Украйна не е розов, но мнозина избиратели се канят да гласуват за приключващия мандата си президент Петро Порошенко, спечелени от патриотичните му лозунги, пише Васил Трухан от Франс прес.\n\r\nМакар вече 88-годишен, Олексий Данилишин все още сади картофи в градината си в с. Гниздичив, на 70 км от Лвов - крепост на националистите в западната част на страната.\n\r\nСпоред този бивш затворник в съветския ГУЛАГ сегашният президент \"е възродил армията и вярата\": това е основният му коз в надпреварата с фаворита в изборите Володимир Зеленски - актьор и бизнесмен, новак в политиката.\n                \n                \r\nПенсиите на Данилишин и съпругата му, взети заедно, са малко над 185 евро и \"стигат само за стоки от първа необходимост\". Но това не е най-важното за самия пенсионер: \"Порошенко е образован и знае езици. Зеленски не е научил дори украински\".\n\n\r\nМнението му споделя и неговият връстник Иван Микичин: \"Тежко е\", признава той и дава за пример лекарството си за високо кръвно, поскъпнало почти двойно от декември насам. \"Но трябва да подкрепим Порошенко\", твърди Микичин.\n\r\nБез опит в политиката, 41-годишният Зеленски изненадващо се наложи в украинската президентска надпревара, изпреварвайки с голяма преднина в първия тур Петро Порошенко, класирал се начело само в две западни области, включително Лвов.\n\r\nМного вероятно е актьорът да спечели - данни от анкета, публикувани във вторник, му обещават 72 на сто от гласовете във втория тур срещу 25 процента за неговия съперник.\n\r\nПоел властта на вълната на проевропейския бунт в Киев през 2014 г., Порошенко скъса с Русия, сближи страната си със Запада, допринесе за създаването на православна църква, независима от Москва, и предприе поредица от реформи, които обаче не промениха по същество всекидневието на украинците.\n\r\nКритиците му го упрекват, че не се е борил активно с ширещата се корупция, упрекват го и заради жизнения стандарт на населението, пострадал от петгодишните икономически трудности в 44-милионната страна, една от най-бедните в Европа.\n\r\nПрез 2014 г. Украйна преживя анексия на полуостров Крим от Русия, после избухна конфликт с проруски сепаратисти в източните региони, който взе над 13 000 жертви и подложи на тежко изпитание държавните финанси.\n\r\nУкраинците обаче се тревожат главно за материалните си проблеми: според допитване повечето искат новият президент най-напред да намали цените на комуналните услуги, драстично повишени през последните години.\n\r\nЗа местните власти в Гниздичив е по-належащ проблемът с изтичането на работна ръка в чужбина - близо двайсет на сто от общо 6200 жители на общината работят в съседна Полша, Чехия или Италия.\n\r\n\"В чужбина изкарват поне 500 евро месечно. Тук - от 200 до 250 евро\", обяснява Иван Олияр, кмет на общината, включваща пет села.\n\r\nПо официални данни в Полша през 2017 г. са живеели близо 900 000 украинци, а 200 000 са пребивавали нелегално.\n\r\nГол до кръста, 40-годишният Виктор ни разказва в градината си, че работел по строежите в Полша, но щом забелязал в Украйна \"промени към по-добро\", се върнал в родината. \"Хората искат всичко наведнъж. Но няма как\", разсъждава той.\n\r\nОксана Романкив от местната администрация също гледа с оптимизъм на проектите, по които се работи: ремонт на пътищата, изграждане на зърнени силози, откриване на обновено училище по музика. Това е станало възможно благодарение на политиката на децентрализация, водена от 2015 г. - един от малкото успехи на киевските власти.\n\r\n\"Можем да постигнем големи успехи, но само ако работим заедно\", уверява 39-годишната жена.\n\r\nНа вратата на единствената изборна секция в Гниздичив са изнесени резултатите от първия тур: Порошенко води с 262 гласа, а Зеленски е на четвърто място с 93. \"Кой ли пък е гласувал за него?\" - чуди се възрастен мъж.\r\nКметът Иван Олияр отсича: \"Изберат ли Зеленски, това ще съсипе Украйна\".\r\n \r\n/БТА/\r\n ", "date": "2019.04.18", "title": "В Западна Украйна - патриотизмът надделява над социалните проблеми"}
{"url": "https://www.dnes.bg/index/2019/04/18/nusrat-koiato-se-oplaka-ot-svoia-uchitel-i-be-izgorena-jiva.408049", "text": "\"Този учител ме опипа и аз ще се боря срещу това престъпление до последния си дъх\". Това казва Нусрат Рафи - 19 годишно момиче от Бангладеш, което преди две седмици обвинява директора на училището си в сексуален тормоз. Но справедливост тя не получила. Вместо това била залята с керосин, запалена и изгорена жива. \r\nНусрат живеела в малко градче на 100 км от Дака. На 27 март директорът на училището, което посещавала, я извикал в офиса си. Започнал да я опипва, но момичето успяло да избяга преди нещата да станат още по-сериозни. Ала за разлика от повечето момичета в Бангладеш, които избират да си замълчат за подобно нещо, Нусрат не просто се оплакала на родителите си, но и подала жалба в полицията.\r\n                \n                Вместо да разкаже травмиращата случка в спокойни условия, историята на момичето била заснета от полицая, който я разпитвал. На кадрите се вижда колко притеснена е Нусрат. Тя опитва да скрие лицето си с ръце, но вместо да бъде успокоена от органите на реда, те просто й казват, че това \"не е голяма работа\". Въпреки това директорът е арестуван. Ситуацията за момичето обаче се влошава.\r\nПротестиращи, най-вече момчета от училището и местни политици, се събрали пред ареста и настоявали директорът да бъде освободен. Те обвинили Нусрат за случилото се. Притеснени за сигурността й, родителите така и не я пуснали в училището през следващите дни.\r\nВсе пак се наложило тя да се върне там. На 6 април, 11 дни след посегателството над нея, тя положила последните си изпити за годината. След това била извикана от нейна приятелка на покрива. Тя й обяснила, че е станал бой и трябва да помогнат на друго момиче. Когато Нусрат се качила, четири или пет от нейните приятелки, облечени в бурки, просто стояли и я гледали. Те настояли тя да оттегли обвиненията си към директора.\r\nКогато Нусрат отказала, те просто я запалили.\r\nУбийците се опитали да направят така, че полицията да си помсли, че това е самоубийство. Но били заловени преди да слязат от покрива.\r\nНусрат още дишала, но изгарянията й били големи. В линейката, тя записва своите последни думи, тъй като лекарите се страхували, че няма да оцелее преди да стигнат болницата.\r\n\"Ще се боря до последния си дъх\", казва тя на записа. Умира малко по-късно, тъй като 80% от кожата й е изгоряла. Полицията успява да арестува 15-те замесени в нейното убийство, а стотици хора се събират в родния й град, за да почетат паметта й.", "date": "2019.04.18", "title": "Нусрат, която се оплака от своя учител и бе... изгорена жива"}
{"url": "https://www.dnes.bg/usa/2019/04/18/syjiviha-mozychni-kletki-na-myrtvi-praseta.408022", "text": "Научен екип от САЩ успя да съживи клетки в мозъците на мъртви прасета в експеримент, който може да намери приложение в изследването на болестта на Алцхаймер и други мозъчни травми, съобщиха световните информационни агенции, позовавайки се на публикация в сп. \"Нейчър\".\r\n\"При подходящи условия изолираният и непокътнат мозък на бозайник притежава недооценен капацитет за възстановяване на микроциркулация и молекулярна и клетъчна активност часове след смъртта\", пише сп. \"Нейчър\".\r\nОтдавна е известно, че функциониращи клетки могат да бъдат извлечени от мозъци часове след настъпването на смъртта, но авторите на настоящото проучване са изследвали клетките, докато все още се намират в мозъка.\r\n                    \n                    \n                За целта учените са експериментирали върху мозъците на 32 прасета, предоставени от кланица. Техниката се състои в снабдяването на клетките с \"коктейл\" от кислород, хранителни вещества и различни други защитни химикали.\r\nПървоначално остатъчната кръв е била прочистена от свинските глави и охладена, след което мозъците на животните са били отстранени и транспортирани до лаборатория. Четири часа след смъртта на прасетата изследователите са започнали да \"наливат\" специалния химически коктейл в мозъците.\r\nПолученият резултат не е бил \"жив мозък\", а \"клетъчно активен мозък\", отбелязва Ненад Сестан от изследователския екип от Йейлския университет.\r\nПодобен експеримент неминуемо поражда фантазии за зомбита и зли учени, които съживяват мозъци с инжекция. В опит да успокои страховете, германският в. \"Велт\" пише, че те са неоправдани. Според изданието подобен подход може да помогне на учените да проумеят по-добре как мозъкът функционира и се възстановява. \"Ако бъде създадена подобна течност, тя може например да бъде използвана за лечението на увреден участък в мозъка при пациенти, прекарали инсулт\", пише изданието, цитирано от ДПА.\r\n ", "date": "2019.04.18", "title": "Съживиха мозъчни клетки на мъртви прасета"}
{"url": "https://www.dnes.bg/obshtestvo/2019/04/18/patriarhyt-za-pojara-v-notr-dam-udar-po-kulturnoto-nasledstvo.408059", "text": "Със съкрушено сърце научихме за трагичния инцидент в парижката катедрала Нотр Дам, която на 15 април бе опожарена, като по този начин бе нанесен огромен удар върху световното културно наследство, а катедралата, преживяла превратностите на времето и историята, бе сериозно засегната. Това се казва в обръщение на патриарх Неофит след пожара в църквата в центъра на Париж, съобщиха от Светия Синод. \n\r\n\"Изразяваме най-дълбоката си подкрепа към френския народ, като желаем емблемата на тяхната страна да бъде възстановена в скоро време, а предстоящите Пасхални и Великденски празници да не бъдат помрачени, но напротив \"Светлината, която в мрака свети и мракът я не обзе” (Йоан. 1:5), да възсияе отново в душите на всички ни“, посочва още той. \r\n ", "date": "2019.04.18", "title": "Патриархът за пожарa в Нотр Дам: Удар по културното наследство!"}
{"url": "https://www.dnes.bg/zvezdi/2019/04/18/kendyl-djenyr-sestrite-mi-sa-po-seksi.408057", "text": "Кендъл Дженър призна в ново интервю, че не се чувства секси като сестрите си. 23-годишният модел, който има три по-големи полусестри – Кортни, Ким и Клои Кардашян и една по-малка сестра Кайли Дженър, е известна със стройната си фигура.\r\nИменно заради високия си ръст и липсата си на пищни извивки обаче, тя невинаги се е чувствала уверена във външността си и е смятала, че не се „вписва“ в представата за красота, наложена от дамите в нейната фамилия.\r\n \r\nКендъл споделя пред The Daily Telegraph: „Сестрите ми са много по-сочни от мен. Те имат големи гърди, а аз нямам. Като бях малко момиченце, гледах каките си и си мислех: „О, не трябва ли да съм по-секси като тях? Чувствах се така, сякаш не се вписвам в семейството.“\r\n \r\nИначе Дженър казва, че харесва стила си на обличане защото е „смел и приключенски“. Тя казва: „Моят стил е удобен, но и закачлив. Обичам да излизам от зоната си на комфорт.“\r\n \r\nКендъл е известна с това, че прави нещата „по по-различен начин“ в сравнение с прочутите си сестри. Тя например, държи личния си живот в тайна и не коментира връзката си с баскетболната звезда Бен Симънс.\r\n \r\nИначе красавицата възхвалява своите силни връзки със сестрите и майка си. Тя казва: „Ние сме едно много тежко, женско семейство като всички работим много усилено. Обичам да се уча от другите жени във фамилията. Ние много се подкрепяме една друга.“\r\n \r\n", "date": "2019.04.18", "title": "Кендъл Дженър: Сестрите ми са по-секси"}
{"url": "https://www.dnes.bg/notifikacii/2019/04/18/ubiistvoto-na-ulof-palme-misteriiata-s-politicheski-ottenyk.408061", "text": "Същността на убийството на шведския министър-председател Улоф Палме през 1986 г. е политическа. Това коментира Ян Стокласа, автор на излязлата на български език книга \"Архива на Стиг Ларшон\", в ефира на.\r\nМоята книга е една вълнуваща история за това как стигнах до архива на Стиг Ларшон и осъзнах, че той има собствена теория за това кой е убил Улоф Палме, посочи Ян Стокласа.\r\n\"Аз не се интересувах толкова от мистерията или личността на Стиг Ларшон. Преглеждайки всички материали, ми се прииска да се срещна с всички хора, които той не е успял да види. Започнах да пътувам, да се срещам с хора, да събирам парченцата от пъзела, докато не стигнах дори до човека, който се предполага, че е убил Палме. Смятам, че едва сега стигаме до заключението какво убийство е това. Замесени са много интереси на супер сили\", допълни той.\r\n                \n                \"Един от водачите на крайнодясна политическа партия каза, че нашият министър-председател се е канил да продаде държавата ни на най-големия ни враг по това време – СССР. Няколко врагове на Палме се събират и успяват да го унищожат. Палме бе поддръжник на идеята за собствен път на развитие на малките държави като България и Швеция и смяташе, че трябва да бъдем еманципирани от Великите сили. Това доведе до смъртта му\".\r\nЛаршон изследва крайнодесните политически партии и разбира, че според тях Улоф Палме е политически агент, подчерта Ян Стокласа. \"В деня на убийство Ларшон работи в шведска осведомителна агенция и неговата задача е да състави карта на случилото се от всички възможни точки. Скандалът с проститутките, чиито услуги са ползвани от министри в кабинет на Палме, наистина бе голям. Палме излъга публиката и медиите и успя да се измъкне. След няколко години лъжата бе разкрита и той отново успя да се измъкне и това е една от причините за негативното отношение спрямо него. Но той бе много ловък и гъвкав политик\", отбеляза той.\r\n\"Подслушването на двама журналисти от шведското контразузнаване също бе сериозен скандал. Тези журналисти успяват да разкрият на публиката, че се пази архив на представителите на шведската комунистическа партия. Тогава Палме успява да вкара журналистите в затвора – за първи път се случва журналисти да бъдат в затвора за това, че си вършат работата. След убийството се разбра, че Палме всъщност не е бил много честен играч\". \r\nВижте още на сайта на .", "date": "2019.04.18", "title": "Убийството на Улоф Палме - мистерията с политически оттенък"}
{"url": "https://www.dnes.bg/index/2019/04/18/v-imeto-na-liubovta-kak-se-jertva-vsiaka-zodiia.408051", "text": "Ако се радвате на дългосрочна връзка, значи знаете много добре, че ключът към разбирателството се крие в компромисите. Компромисите, от своя страна, са си вид жертва, която човек е склонен да направи в името на любовта.\r\nСпоред астрологията, различните зодиакални знаци са готови да жертват повече или по-малко за успеха на своята връзка. Едни от тях биха жертвали свободата си, други биха се съобразили само с вида на музиката, която да слушат в колата си, докато се возят с половинката.\r\n \r\nЕто и повече по темата:\r\n \r\n\r\n \r\nАко един Овен наистина ви обича и уважава, той ще пожертва скъпоценното си време за вас, давайки ви цялото си внимание, от което някога ще имате нужда. Хората от този знак знаят, че ако искат успешна връзка, ще трябва да инвестират време и внимание в половинката си, колкото и да са ангажирани с кариерата си.\r\n \r\n\r\n \r\nТелецът по принцип не обича да прави големи саможертви, дори и в името на любовта. Той единствено, ако много ви обича и държи на вас, може да не ви каже, че не харесва това, което правите, и не уважава житейските ви избори. Той няма да иска да нарани чувствата ви и затова няма да посочи грешките ви, дори да ги вижда ясно – това е странната му жертва.\r\n \r\n\r\n \r\nЕдинственото нещо, което Близнаците не биха жертвали за половинката си е личните си пари. Иначе те са готови на всякакви други саможертви в името на любовта – биха помогнали с време, с внимание, с грижи, със съвети и т. н. Близнаците биха направили редица компромиси във връзката си, стига те да не им струват нито стотинка.\r\n\r\n\r\n \r\nРакът обожава саможертвата, особено когато тя е в името на любовта. Хората от този знак биха изгубили всичко – парите си, вещите си, дома си, а и здравия си разум, за да направят половинката си щастлива. Едва ли има по-жертвоготовен човек и партньор от човека Рак, така че ако живеете с такъв, ценете го по достойнство!\r\n \r\n\r\n \r\nПредставителят на зодия Лъв също е напълно готов да даде всичко, което половинката му иска от него, за да е щастлива. Лъвът обаче би направил саможертви, само ако смята, че те са смислени и че човекът до него ги заслужава, и е доказал своята лоялност. Лъвът може да се промени в името на любовта, но ще поиска същото и от своя партньор.\r\n \r\n\r\n ", "date": "2019.04.18", "title": "В името на любовта: Как се жертва всяка зодия?"}
{"url": "https://www.dnes.bg/index/2019/04/18/dokladyt-na-mylyr-izleze-imal-li-e-trymp-vryzki-s-rusiia.408077", "text": "Принтерите в цял Вашингтон прегряват - докладът на Мълър излезе и сега всички са вперили очи в Белия дом. По думите на автора, началото на разследването толкова стреснали Доналд Тръмп, че той се облегнал назад в стола си и казал: \"О, Господи... Това е ужасно. Това е краят на президентството ми. Прецакан съм.\"\r\nНо публикуваният доклад е доста снисходителен към президента на САЩ. Всъщност, той не доказва никакви връзки на Русия с изборите в Америка, но и не казва, че Тръмп е невинен. В доклада си пише, че според изследваните данни, екипът на президента не е извършил престъпление, но информацията така и не му позволява да стигне напълно до заключението, че Тръмп е невинен.\r\n                \n                Мълър твърди, че предизборният щаб на Тръмп е бил \"отворен към руска намеса\" и че данните, придобити от руските служби щели да допринесат за повече гласове. Но и тук заключението на разследващия е, че няма доказателства екипа на президента да се е възползвал от подобна помощ.\r\nВъпреки, че е бил изплашен от започването на разследването през 2017 г., очевидно днес Доналд Тръмп е спокоен. Той  изрази задоволство от изводите на разследването, които потвърждават отсъствието на сговор между екипа му и Москва, но не го освобождават от подозренията за възпрепятстване на правосъдието.\r\n\"Днес е хубав ден за мен. Няма сговор, няма възпрепятстване. Никога не е имало и никога няма да има. Такава измама не трябва да се случва с никой друг президент\", каза Тръмп по повод разследването, което тегнеше над първите две години от мандата му и което той е наричал \"лов на вещици\".\r\nСлед пресконференцията на министъра на правосъдието Уилям Бар Тръмп пусна в Twitter един очевидно предварително подготвен фотомонтаж, който го показва в гръб на фона на гъста мъгла и надпис: \"За беснеещите и демократите от радикалната левица Играта Завърши (Game Over), като \"О\"-то на Over е пресечено с три вертикални линии като в оформлението на заглавието на сериала \"Игра на тронове\" на телевизия HBO.\r\nРезултатите от разследването на приписваната на Русия намеса в американските избори през 2016 г. предстои да бъде прегледан и да бъде преценено дали си струва да бъде анализиран и за него да бъде докладвано на президента на Русия Владимир Путин, заяви прессекретарят на държавния глава Дмитрий Песков, цитиран от ТАСС.\r\n\"Първо предстои да бъде прегледан документът и да се реши има ли нещо, заслужаващо анализ\", каза Песков.", "date": "2019.04.18", "title": "Докладът на Мълър излезе. Имал ли е Тръмп връзки с Русия? "}
{"url": "https://www.dnes.bg/notifikacii/2019/04/18/arestuvaha-myj-iznasilil-i-ubil-jena-predi-dve-godini.408068", "text": "30-годишен мъж е бил задържан за убийство и изнасилване на 58-годишна жена от Троян, обявена за общодържавно издирване, съобщи на съвместен брифинг с ОД на МВР - Ловеч, окръжният прокурор на Ловеч Валентин Вълков, цитиран от БТА.\n\r\nПрестъплението е било извършено януари 2016 г., а останките на жената са намерени през май 2017 г. В извършителя са открити вещи на убитата и пистолета, с който е извършено убийството. Той е задържан вчера за 72 часа, но предстои да му бъде поискана постоянна мярка за неотклонение \"задържане под стража\".\n\r\nПо думите на Вълков досъдебното производство за убийство е било образувано в края на май 2017 г., когато случайни хора са намерили в местността \"Турлата\" край Троян останките от човешко тяло и дрехи. \n                \n                \r\nНазначената първоначално антропологична експертиза на кости е показала, че става въпрос за мъж. Това било опровергано при последвалата физико-химична експертиза в Научноизследователския институт по криминалистика, според която останките са на жена. \n\r\nНаправена била връзка с обявената на 30 януари 2016 г. за общодържавно издирване 58-годишна троянка.\n\r\nВ областта на черепа е установена рана, като първоначално се е смятало, че е от падане, а по-късно последвалите експертизи са доказали, че е в резултат на удар върху черепа с пистолет, като били открити капсулни микрочастици.\n\r\nНаправен бил психопрофил на евентуалния извършител и се е стигнало до 30-годишния мъж. \n\r\nТой е притежавал незаконен газов пистолет, поправен на боен. Оръжието било намерено в него през май 2017 г., като е бил осъден на една година затвор за притежание на незаконно оръжие.\n\r\nПри разследване на убийството е установено съвпадение между намерените капсулни микрочастици в областта на раната на убитата и пистолета на 30-годишния мъж. В него са открити и вещи на жертвата.\n\r\nВълков каза още, че няма връзка между жертвата и извършителя.\n\r\nЖената, прибирайки се от работа, е обичала да се разхожда в района на убийството. \n\r\nТялото й е било оставено в дере, покрито с шума. \n\r\nИма категорични данни, че е била изнасилена преди да бъде убита, добави окръжният прокурор.", "date": "2019.04.18", "title": "Арестуваха мъж, изнасилил и убил жена преди две години"}
{"url": "https://www.dnes.bg/zvezdi/2019/04/18/kameliia-s-liuboven-pozdrav-kym-cvetin-za-chrd.408055", "text": "\"Чувствам се късметлийка... Някои хора търсят през целия си живот това, което аз открих в теб. В ръцете ти се чувствам у дома си\", написа Камелия във Facebook към любимия си Цветин. Певицата го поздрави за рождения му ден.\r\nИзпълнителката качи снимка с любимия и добави: \"Честит рожден ден, Пипооо! Обичам те повече, отколкото мога да ти кажа... И ще избера теб, в стотици животи, в стотици светове, във всяка версия на реалността – ще те открия и ще те избера...\"\r\n \r\nПевицата неведнъж е споделяла, че с Цветин имат дългогодишна връзка, която се крепи на любов и взаимно уважение.\r\n \r\n\"На човек му се случва това, което той сам си предизвика. Когато някой те разбира, когато някой те подкрепя, когато някой ти помага, когато се чувствам слаба или в еуфория, Цветин ме балансира и се чувствам добре. Усещането да е около мен, ми е много приятно\", коментира тя.\r\n \r\n", "date": "2019.04.18", "title": "Камелия с любовен поздрав към Цветин за ЧРД"}
{"url": "https://www.dnes.bg/stranata/2019/04/18/mitnichari-zadyrjaha-128-hil-evro-skriti-v-tainik-na-kola.408028", "text": "Задържаха двама мъже на ГКПП Калотина, опитали да изнесат 128 000 евро в тайник, съобщи \"Гранична полиция\".\r\n43-годишен мъж се канел да напусне страната с колата си “Тойота“ около 20:30 ч. вчера, придружен от негов 38-годишен съгражданин от Петрич.\r\nГраничните полицаи намерили поведението на мъжете за съмнително и след щателна проверка на автомобила открили тайник, специално изграден в батериите, захранващи двигателя. В тайника били намерени 128 000 евро.\r\nДвамата мъже били задържани, а по случая е образувано досъдебно производство.", "date": "2019.04.18", "title": "Митничари задържаха 128 хил. евро, скрити в тайник на кола"}
{"url": "https://www.dnes.bg/notifikacii/2019/04/18/leshoiad-ot-bylgariia-zadyrjan-v-iemen-za-shpionaj.408056", "text": "Въоръжени бойци в Йемен, контролиращи град Таиз, заподозряха в шпионаж, уловиха и задържаха в плен белоглавия лешояд Нелсън, който е опръстенен в България, съобщи британският в. \"Таймс\".\n\r\nЕвропейски организации за защита на животните призоваха за неговото освобождаване. \n\r\nНелсън е от малкото лешояди в България и живее тук благодарение на Фонда за дивата природа и фауна. Той е внесен от Испания и е пуснат на свобода в България. По време на ежегодната миграция Нелсън се е отклонил от своето ято. Той е прелетял над Турция и над голяма част от Арабския полуостров, докато накрая бил заловен в Южен Йемен.\n\r\nУмореният лешояд бил забелязан и свален от проправителствените бойци в третия по големина град в Йемен - Таиз. Те помислили, че джипиесът на крака му е шпионско устройство, а пръстенът - миникамера и че птицата е пратена от шиитската групировка \"Хуси\", поддържана от Иран. Въпреки че пръстенът му е махнат, лешоядът остава в плен.\n                \n                \r\n\"Явно си мислят, че самият агент е по-важен от оборудването,\" каза председателят на Фонда за дивата природа и фауна Емилиян Стойнов, който лично е опръстенил Нелсън. Стойнов узнава за залавянето на птицата от самите йеменци, които му звъннали на написания на пръстена телефон. Сега природозащитни организации се борят за освобождаване на Нелсън.\r\n \r\n/БТА/", "date": "2019.04.18", "title": "Лешояд от България задържан в Йемен за... шпионаж"}
{"url": "https://www.dnes.bg/index/2019/04/18/arabska-prolet-2-0-zapochna-shte-se-ogranichi-li-do-aljir-i-sudan.407797", "text": "\"Арабската пролет 2.0\" вече е факт. Тази година народни протести доведоха до смяна на властта в цели две страни от Северна Африка.\n\r\nВълнения в Алжир предизвикаха оставката на тежко болния 82-годишен президент Абделазиз Бутефлика. Доскоро той се канеше да поведе борба за пети президентски мандат, но бе принуден да отстъпи пред възмутените народни маси. Гневът им бе разбираем - президентът на практика не бе се появявал публично още от предходната изборна кампания през 2014 г. Още тогава сред алжирците плъзна шегата: \"Избери Бутефлика - жив или мъртъв!\". Фактически през цялото време държавният лидер бе на лечение в Европа. Лекарите пускаха при него само членовете на семейството и постепенно четиримата братя на президента поеха всъщност управлението на страната, пише Александър Зотин, \"Комерсант\".\n                \n                \r\nДемонтажът на тази чудата система не можа да спре вълненията. Защото за период от три месеца - до новите избори, президентският пост бе поверен на още един престарял съратник на Бутефлика, 77-годишния шеф на парламента. Кланът на Бутефлика активно се пазари с друга важна сила - армията, в опит да запази остатъците от властта. Но никой не знае как ще свърши това.\n\n\n\n\r\nВ полза на Бутефлика говори фактът, че той успя да приключи войната с радикалните ислямисти, взела през 90-те според някои оценки близо 200 хил. жертви (събитията послужиха за основа на френския игрален филм \"За боговете и хората\"). Все още има риск конфликтът да пламне отново, защото мнозина полеви командири на ислямистите сключваха сделки лично с Бутефлика.\n\r\n\"Арабската пролет 2.0\" постигна успех и в друга северноафриканска страна - Судан. След тамошните вълнения, започнали през декември заради поскъпването на хляба, армията свали президента Омар Башир, издирван впрочем от Международния наказателен съд като обвинен в геноцид (военните вече заявиха, че няма да екстрадират бившия президент).\n\r\nВ случая със Судан трябва да признаем, че доминираха икономическите причини за протестите. Преобладаващото на Север арабско мюсюлманско малцинство дълго време води гражданска война срещу африканския християнско-анимистичен Юг. Конфронтацията, протичала с променливи успехи, взе милиони жертви и трая над 70 години (първата война започна, още преди Судан да стане независим през 1956 г.); в крайна сметка нещата приключиха с отцепване на Южен Судан през 2011 г. и разделяне на страната на две.\n\r\nИменно разпадането й допринесе много за свалянето на Башир. Преди да се отцепи Южен Судан, основен източник на приходи бе петролът. Проблемът дойде оттам, че петрол бе открит на юг - макар и близо до арабскоезичните региони. Почти веднага след намирането на въглеводороди през 80-те тогавашният президент на Судан Джафар Нимейри реши да преначертае границите така, че находищата да попаднат в арабскоезичната провинция Кордофан. Това разпали наново гражданската война и накрая проектът му се провали. След 2011 г. огромното количество петролни находища се озоваха в земите на Южен Судан.\n\r\nИ през 2011 г. Судан неочаквано за себе си стана транзитьор на горива от съседната страна. Отпърво Хартум понечи \"да спазари своята тръба\" - поиска от Южен Судан почти половината от стойността на петрола, за да премине той по негова територия до морето. Южен Судан предложи 1 долар за барел и заплаши да изгради собствен петролопровод през Кения, заобикалящ Судан.\n\r\nСлед серия скандали страните договориха компромисна цена - 8 до 10 долара за барел, но за Судан това означаваше край на \"тучните години\". Запасите малко по малко бяха изядени. Затова, щом спаднаха петролните доходи, правителството не успя да задържи курса на националната валута, което на свой ред засили поскъпването. Башир се осланяше на приятелските богати страни от Персийския залив, разчитайки на съществени заеми, но те май сметнаха фигурата му за политически \"токсична\". Вълненията се разрастваха и войската подкрепи протеста.\n\r\nКакви са причините да сполучи, общо взето, \"арабската пролет 2.0\"? Защо въстаналите успяват да отстранят досегашната власт?\n\r\nВажно е да изтъкнем най-малко три фактора, които бяха също тъй значими и през 2011 г.\n\r\nПърво, демографския. В арабските страни се е формирал класически Youth Bulge (превес на мъжко младежко население). Войни, революции и терор избухват най-често в общества с непропорционално висок дял хора в \"бунтарска\" възраст - от 15 до 35 години. А идеологическите оправдания за насилието - религията, национализмът, са до голяма степен вторични. От 1900 г. до наши дни населението в ислямския свят е нараснало от 140 милиона на 1,5 милиарда души. Динамиката на прираста в другите региони от планетата далеч не бе тъй впечатляваща.\n\r\nОсновният демографски връх съвпадна с началото на 80-те. По време на първата петролна криза богатите страни от Залива получиха огромни пари от износ на петрол. Чрез благотворителни ислямски организации тези средства влязоха и в арабските страни, неразполагащи с ресурси. Петродоларите вдигнаха нивото на здравните грижи, рязко намаля ранната детска смъртност. Раждаемостта - по 5-7 деца на една жена, бе стандарт в региона открай време, но близо половината деца умираха, а от 80-те нататък взеха да оцеляват почти всички. От 2011 г. насам тези хора се вливат в протестните редици. При такава демография не работят никакви социални асансьори. В страните, където парите са малко, а безработни младежи колкото щеш, идва \"арабска пролет 1.0\", после и \"арабска пролет 2.0\".\n\r\nВторият фактор за успеха на вълненията е чисто технически. В класическия си труд \"Стратегия на конфликта\" прочутият американски политолог Томас Шелинг обръща внимание върху феномена \"мълчалива координация\": да знаеш как ще действа другата страна, ако няма възможност за връзка с нея. Например: двама приятели са пристигнали поотделно в непознат град, няма как да се свържат, но трябва да се видят. Какво да правят? Очевидното решение е да се срещнат на централния площад в 12.00. Има ли подобни \"фокусни точки\" в една или друга ситуация, значи има и \"мълчалива координация\".\n\r\nНа Запад потенциалните протестиращи нямат общоприета фокусна точка, която да кристализира вълненията без някакво предварително съгласуване - всичко трябва да се договаря, хората да убеждават свои привърженици, да избират място и време. В арабските страни обаче за всички е ясно кога и къде да започват протеста - в петък, след молитвата, край централната джамия в града. Не говорим специално за вълнения с религиозен подтекст, просто мястото и времето на срещата са очевидни.\n\r\nТретият фактор. Макар и раздробен, арабският свят в голяма степен е взаимно зависим. Вълненията в една страна може да прелеят и в друга.\n\r\nМного страни са усвоили умения за микромениджмънт на конфликтите си, включително с помощта на петродолари. Невинаги обаче успяват да се справят - 2019-а вече се очерта като \"плодородна\" година. И може би няма да се разминем само с Алжир и Судан. \r\n \r\n/БТА/\r\n ", "date": "2019.04.18", "title": "\"Арабска пролет 2.0\" започна, ще се ограничи ли до Алжир и Судан?"}
{"url": "https://www.dnes.bg/politika/2019/04/18/ministyr-jeliazkov-prizna-korupciia-v-dai-ima.407990", "text": "На всички е ясно, че в \"Автомобилна администрация\" корупция има\". Това каза пред bTV министърът на транспорта Росен Желязков. \n\r\n\"Дали тя е на ниво рушветчийство, или на ниво по-големи взаимоотношения, би била невъзможна, ако няма тясно корелиране между контрола по пътя и издаването на разрешения и лицензи от страна на самата администрация\", допълни Желязков. \n\r\nПо думите му до 2 месеца се очакват функционални и структурни промени, в това число и намаляването на административните предпоставки - разрешителни и лицензионни, които дават възможност за \"тясно\" взаимодействие между бизнеса и администрацията. \n\r\nРосен Желязков коментира и битката на българските превозвачи по пакета \"Мобилност\".\n                    \n                    \n                \r\n\"Не сме загубили битката за пакет \"Мобилност\". Той няма да бъде във вида, в който е гласуван в пленарната зала на този Европейски парламент.\"\n\r\nСпоред него няма да има законодателни изменения, гледани на второ четене в рамките на мандата на този Европарламент. \n\r\nРосен Желязков обяви, че е провел среща с турския посланик у нас, относно блокираните на границата с Турция български превозвачи заради неплатени глоби.\n\r\n\"Правилата в Турция са такива, че ако не се платят такси и глоби, превозното средство не може да премине границата\", каза министърът. \n\r\nЖелязков заяви, че е получил уверение от турска страна, че тези случаи ще бъдат разгледани и ще се даде по-голяма информираност за правилата. Според него прекомерните глоби могат да бъдат оспорвани и по основание, и по размер, но след тяхното заплащане. \n\r\nМинистърът на транспорта засегна и темата за скандала с евтините апартаменти на властта \"Апартаментгейт\". Той каза, че всеки казус е различен по своя характер, така че фактите и обстоятелствата ще се анализират от компетентните органи.\n\r\n\"Когато човек влиза и пребивава във властта, трябва да е наясно, че има някои репери, които са по-чувствителни, отколкото за човек, който е извън властта - употребата на власт, злоуопотребата с властта. Властта не принадлежи само на управляващите, а и на тези, които искат да управляват, затова стандартите, които са наложени, важат за всички\", коментира Желязков.", "date": "2019.04.18", "title": "Министър Желязков призна: Корупция в ДАИ има"}
{"url": "https://www.dnes.bg/evroizbori-19/2019/04/18/apartamentgeit-shte-struva-na-gerb-edin-evrodeputat.408067", "text": "Разгорелият се скандал с евтините апартаменти на управляващите ще струва на ГЕРБ поне един евродепутатски мандат. Това показва прогноза на Европейския парламент за разпределението на местата на европейските избори на 26 май. Публикуваните днес данни от анкета сред българските избиратели показват спад на подкрепата за ГЕРБ от 4,7 процента, спрямо данните отпреди избухването на “АпартаментГейт”.\n\n\r\nСпоред проучването за ГЕРБ в момента биха гласували е 32,8% от избирателите срещу 37,5% в края на март. Отливът обаче не се е прелял към опозицията - БСП подобрява резултата си за последните три седмици само с 1,8 на сто - от 31,9 до 32,7 процента от гласовете.\n                    \n                    \n                \r\nСпадът при ГЕРБ обаче позволява силите на двете политически сили да бъдат напълно изравнени в навечерието на кампанията. С трети резултат с 10,1% е ДПС, следвана от ВМРО - 4,3%, Демократи за силна България - 4 на сто и “Воля” с 3,4 на сто. Европейският парламент прогнозира, че така ГЕРБ и БСП ще могат да вкарат по 6 евродепутати, ДПС - двама, а ВМРО, ДСБ и “Воля” - по един. Данните са базирани на проучвания на две български социологически агенции - “Медиана” и “Алфа рисърч”, за които Европарламентът гарантира, че са достоверни.\n\r\nТъй като се очаква ДСБ да се присъедини към ЕНП, българската делегация при христиан-демократите ще е най-голяма - от 7 евродепутати. При Социалистите и демократите ще отидат шестима българи, при либералите - двама и по един при консерваторите и при крайната десница.\n\r\nИзследването показва, че шансовете на “Атака”, НФСБ и на АБВ да вкарат евродепутат са незначителни. Трите партии имат съответно 3, 2,2 и 2,2 на сто от предпочитанията на анкетираните.\n\r\nСедмица преди официалния старт на предизборната кампания в Европа не се забелязват съществени размествания. Изключения правят само социалистите и консерваторите, които имат шанс за по-добро представяне, след като се очаква европейски избори да бъдат проведени и в напускащата Великобритания, на която беше дадена отсрочка до 31 октомври.\n\r\nТака в следващия Европейски парламент групата на ЕНП отново ще е най-многобройна с 180 евродепутати, следвана от социалистите със 149 и либералите от АЛДЕ със 76. По малко от 40 дни преди гласуването очакванията са консерваторите да вкарат 66 евродепутати, крайната десница - 62-ма,  Зелените - 57, комунистите - 46 и евроскептиците - 45 евродепутати.\n\r\nТова е последната прогноза на Европейския парламент за разпределението на местата в следващия парламент преди вота. Институцията реши да се въздържи от публикуването на следващи сондажи, за да не влияе на настроенията на избирателите по време на предизборните кампании.\r\n ", "date": "2019.04.18", "title": "“АпартаментГейт” ще струва на ГЕРБ един евродепутат"}
{"url": "https://www.dnes.bg/notifikacii/2019/04/18/britancite-koito-se-podgotviat-za-brexit-vse-edno-e-apokalipsis.408063", "text": "За някои британци, настъпването на Brexit без сключена сделка може да се сравни с идването на Апокалипсиса. Много мъже и жени са се превърнали в \"запасяващи се за Brexit\" - британци, които се страхуват от вероятността да изгубят достъпа си до любимите храни, напитки и лекарства. \n\n\r\nВъпреки че европейските лидери дадоха още време на Великобритания, до 31 октомври, \"препърите\" не искат да рискуват. Те се подготвят за най-лошото. Питър, който не иска да ризкрива цялото си име, е един от тях. Той се е запасил достатъчно за да оцелее навлизането на страната му в пълен хаос. Своите продукти той държи в склад извън града. Всеки, който иска да отиде с него там, трябва да носи превръзка на очите, за да не запомни пътя до тайника му с храна.\r\n                \n                Питър нямаше да се страхува толкова много, ако британският парламент не беше толкова нерешителен. \r\n\"Обичам Европа, но не и тоталитарния й начин на управление. За това гласувах да напуснем Европейския съюз\", признава \"препърът\" пред Vice. Освен храна, той има палатка, две канута, изработени по негов дизайн и уреди за готвене, които да осигурят храна на повече хора.\r\nТолкова много хора са уплашени от Brexit без сделка, че \"препърството\" се превръща в бизнес, особено за Джеймс Блейки, създател на организацията Emergency Food Storage.co.UK. \r\nНеговата \"Кутия със закуска Brexit\" струва около 300 паунда. По думите му, вече е продал 600 такива пакета на британците. Тя може да нахрани един човек за 30 дни.\r\nНо пред бизнеса му има една огромна пречка. 40% от клиентите му са само от Великобритания - пазар, който може да загуби скоро.\r\n\"Brexit всъщност е ужасна пречка за бизнеса ми, тъй като ще има проблем с доставките в цяла Европа. Но това е само временно. Ще страдаме малко, за да стане по-добре след това\", казва Блейки пред Vice. Той също признава, че е гласува за напускането на Европейския съюз от Великобритания. И би го направил отново.", "date": "2019.04.18", "title": "Британците, които се подготвят за Brexit все едно е Апокалипсис"}
{"url": "https://www.dnes.bg/balkani/2019/04/18/izdignaha-statuia-na-aleksandyr-veliki-v-centyra-na-atina.408030", "text": "Статуя на Александър Велики на кон бе поставена в центъра на гръцката столица.\r\nМонументът с височина 3,5 метра е дело на известния гръцки скулптор Янис Папас (1913 – 2005 г.) и е била изработена през 1993 г. Досега обаче се е намирала в двора на музея „Бенаки“, където е било и ателието на скулптора.\r\nСкулптурата е била закупена от министерството на културата на Гърция и подарена на атинската община.\r\nТелевизия „Скай“ поставя въпроса дали закъснението от 26 години, които са били необходими, докато статуята намери мястото си в публично пространство, се дължи на напрегнатата атмосфера в отношенията между Атина и Скопие и дали разполагането ѝ сега има връзка със сключването на Преспанското споразумение, пише БТА.\r\nФигурата на древния македонски пълководец се издига на кръстовището на булевардите „Амалиас“ и „Василисис Олгас“ близо до храма на Зевс Олимпийски. Официалното откриване на монумента ще бъде в петък.", "date": "2019.04.18", "title": "Издигнаха статуя на Александър Велики в центъра на Атина"}
{"url": "https://www.dnes.bg/crime/2019/04/18/baba-skri-5000-leva-v-chuval-s-vylna-otkradnaha-i-go.408026", "text": "Укрити в чувал с вълна пари изчезнаха в шуменското село Тушовица, съобщиха от полицията.\n\r\n69-годишна жена е подала сигнал, че от дома ѝ е извършена кражба на сумата от 5000 лева. Парите били поставени в чувал с вълна.\r\nПолицаи разследват и кражба на сумата от 1000 лева от частен дом в село Наум.", "date": "2019.04.18", "title": "Баба скри 5000 лева в чувал с вълна, откраднаха й го"}
{"url": "https://www.dnes.bg/notifikacii/2019/04/18/ima-li-razlika-v-kachestvoto-na-hranata-u-nas-i-v-zapadna-evropa.408014", "text": "От известно време се спекулира, че качеството на храната в отделните части на ЕС е различно, ощетявайки страните от нашия регион. Но дали наистина е така? Мнение по тази тема изказва на Яна Иванова, изпълнителен директор на сдружение „Храни и напитки България“, в ефира на .\r\n\"Има разлики в рецептите, но те не водят в никой случай до различно качество. Доволни сме, че евродепутатите успяха да вникнат в дълбочина на проблема. Една от точките е свързана именно с двойния стандарт. Радваме се, че текстът, който беше постигнат като консенсус в рамките на т.нар. европейска процедура триалог, е балансиран и предвижда, че ще се наказват маркетирани като еднакви продукти, ако има значима разлика в рецептите\".\r\n                \n                През април 2018 г. беше приета методология, по която в периода между септември и декември бяха сравнени над 150 продукта в 19 страни членки на Европейския съюз (ЕС). Очакваме да излязат резултатите, които ще докажат, че проблем Изток-Запад в разликите в рецептите няма, според Иванова.\r\nРазликата би трябвало да е единствено в рецептите, които са съобразени със законите на всяка една отделна страна в ЕС, казва още експертът.\r\n", "date": "2019.04.18", "title": "Има ли разлика в качеството на храната у нас и в Западна Европа?"}
{"url": "https://www.dnes.bg/tenis/2019/04/18/istoriiata-se-povtaria-grigor-otnovo-padna-ot-nadal-s-4-6-1-6.408074", "text": "Григор Димитров не успя да надвие Рафаел Надал и загуби двубоя си от третия кръг на турнира в Монте Карло с 4:6, 1:6. Интересното е, че преди година със същия резултат, българинът отсъпи победата на испанеца, но на полуфинал.\r\nТака Димитров остава само с една победа от вече 13 мача с Надал, който има 11 титли в Монте Карло и е в серия от 17 поредни победи в княжеството. \n\r\nСледващото участие на Григор е в Барселона. Жребият се тегли в събота на обяд.\r\nДимитров не успя да защити точките от полуфинала през миналия сезон, заради което ще изпадне от топ 40 на световната ранглиста. В понеделник той ще се свлече от 28-ото до в най-добрия случай 42-ото място в класацията на АТП, като може да бъде изпреварен още от Душан Лайович (Сърбия) и от Пиер-Юр Ербер (Франция), ако те спечелят следващите си мачове в Монте Карло.\n                    \n                    \n                \r\nСъс сигурност, обаче, това ще бъде най-лошата позиция на Димитров в световната ранглиста от декември 2012 година, когато той беше 48-и.\r\nОще спортни новини четете на сайта на .\r\n ", "date": "2019.04.18", "title": "Историята се повтаря: Григор отново падна от Надал с 4:6, 1:6"}
{"url": "https://www.dnes.bg/zvezdi/2019/04/18/an-hatauei-zagyrbi-alkohola-obeshta-da-ne-pie-18-godini.408064", "text": "В началото на годината Ан Хатауей гостува на Елън Дедженеръс, където каза, че планира да се откаже от алкохола за близките 18 години. Тогава много от зрителите помислиха, че решението на Ан е борба с алкохолна зависимост, само че в интервю актрисата побърза да уточни, че това не е така.\n\r\n\"Престанах да употребявам алкохол още през есента. Реших, че няма да се докосна до алкохолно питие поне в близките 18 години. Не искам да пия, докато синът ми не порасне и не стане самостоятелен“. Това заяви Ан Хатауей. Актрисата гостува в токшоу, където говори открито за причините, поради които вече не пие алкохол.\n\r\nЗвездата обясни, че заради едно препиване не успяла да закара детето си до градината, защото ѝ било лошо и не се наела да шофира. \"Имах ужасен махмурлук. В този ден реших да се откажа от алкохола\", посочи тя.\r\n                    \n                    \n                Вижте още за Ан Хатауей в \r\n ", "date": "2019.04.18", "title": "Ан Хатауей загърби алкохола: Обеща да не пие 18 години"}
{"url": "https://www.dnes.bg/notifikacii/2019/04/18/zadyrjaha-16-godishen-reketior-v-pleven.408002", "text": "16-годишен младеж е задържан в Плевен за извършването на рекет над свой връстник, съобщава полицията в града. \nОт 14 до 16 април рекетьорът е принудил, чрез отправянето на заплахи, друг 16-годишен да му предостави различни суми парични средства. Отнети са 760 лева, с които е причинена имотна вреда. \r\nПолицията задържа рекетьора за 24-часа и му повдига обвинение. По случаят продължава да се работи.", "date": "2019.04.18", "title": "Задържаха 16-годишен рекетьор в Плевен "}
{"url": "https://www.dnes.bg/mish-mash/2019/04/18/5-nestandartni-upotrebi-na-sodata-za-hliab.407828", "text": "Содата е прекрасен универсален продукт, далече надхвърлящ основното си предназначение. Непрекъснато изникват нови начини, по които тя може да ни бъде полезна в ежедневието и не спира да ни изненадва. Ето няколко чудесни начини да улесните деня си с помощта на содата.\r\n\r\nЕдин често срещан проблем при много хора над 30-годишна възраст е подуването на краката. Обикновено това се свързва с повишено количество на консумираната сол чрез храната, което предизвиква задръжка на течности. При хората на тази или средна възраст продължителното седене и работата на бюро също играе съществена роля.\r\nЗа да облекчите подуването и да върнете нормалната форма на глезените си, опитайте да направите компрес на краката със смес от 1 и ½ супени лъжици сода, разтворени в 1 чаша вряща вода. Потопете чифт чорапи във врялата вода. Изстискайте ги внимателно, за да не се изгорите и ги обуйте. Увийте краката с найлоново опаковъчно фолио. Оставете така за през нощта. На сутринта ще се убедите в резултатите.\r\n                    \n                    \n                \r\nСодата за хляб действа много добре на кожата, като балансира pH-то. Това намалява секрецията на себум и запушването на порите, което причинява поява на черни точки и пъпки.\r\nЗа да си направите ексфолиант, в ½ чаша вода добавете 1-2 супени лъжички сода. Разбъркайте добре. Нанесете с кръгообразни масажиращи движения върху засегнатите от черни точки зони на лицето. Не натискайте прекалено, за да не разраните кожата.\r\nИзплакнете с топла вода. Това ще отвори порите и ще даде възможност на кожата да се освободи от излишния себум.\r\n", "date": "2019.04.18", "title": "5 нестандартни употреби на содата за хляб"}
{"url": "https://www.dnes.bg/index/2019/04/18/ubiici-kradci-iznasilvachi-vse-poveche-zaradi-mrysniia-vyzduh.407823", "text": "Не толкова далеч в бъдещето е денят, в който отделите за превенция на престъпността ще измерват замърсяването на въздух в населените места и ще пращат повече полицейски патрули там, където то е високо. \n\r\nНавярно се питате защо?\r\nСпоред ново проучване, цитирано от BBC, мръсният въздух води не само до психически проблеми, неправилна преценка, лошо представяне в училище, но и до зачестяване на престъпленията. \n\r\nТози извод е още по-стряскащ като се има предвид, че повече от половината от населението на Земята живее в градове с мръсен въздух, а според данните на СЗО 9 от всеки 10 души вдишва опасни частици. \n\r\nБлизо 7 млн. души на година умират от заболявания, породени от въздуха. Но може ли скоро към тази бройка да се добавят и убийствата? \n                \n                \r\nИзследването започва през 2011 година, когато Сефи Рот иска да докаже, че мръсният въздух не само убива, но и се отразява на начина ни на живот. \n\r\nПървият тест наблюдава когнитивните способности. За целта екипът на Рот наблюдава група от студенти, които полагат изпити по едно и също нещо, на едно и също място, в един и същи формат. \n\r\nСамо времето и замърсяването на въздуха са различни. Така, най-добрият резултат е от дните, в които въздухът е чист, а най-лошото представяне – когато е мръсно. Но това били само краткосрочните ефекти от замърсяването. \n\r\nРот решава да проследи какви са последиците от постоянното излагане на фини прахови частици, обхващайки период между 8 и 10 години. Оказва се, че тези, които са се справили най-зле през най-мръсните дни, накрая влизат и в по-лоши университети. \n\r\nПрез 2016 г. още едно проучване допълва теорията на експерта, че мръсният въздух намалява продуктивността. \r\nИменно тези изводи навеждат Рот на мисълта, че мръсният въздух стои зад множество престъпления. Той и екипът му проверяват данните от повече от 600 района в Лондон през последните две години. Естествено, те взимат под внимание факта, че облакът замърсен въздух се движи на различни места в града, според посоката на вятъра. \n\r\nРазкритията на Рот са смайващи – той не просто открива, че престъпленията са повече в най-замърсените дни, но те следват и движението на облака. \n\r\nПрез 2018 година още едно проучване доказва същото. Джаксън Лу изследва данни, събирани в продължение на девет години от 9000 града в САЩ и открива, че \"замърсяването на въздуха предвожда шест типа престъпления\".\r\nТе включват убийство, изнасилване, кражба на коли, влизане с взлом. \n\r\nЕкспертът Даяна Йоунан също провежда подобно проучване и изводът по нищо не се различава от останалите. Но как въздухът влияе на емоциите ни? \n\r\nСпоред проучванията на Лу хората, които живеят в замърсени градове са по-притеснени и изнервени, следователно и по-агресивни.  Той доказва още, че фините прахови частици водят до психологически изменения в мозъка. Това води до главоболия и шум в ушите. Мръсният въздух също така нарушава и структурата на мозъка или по-точно  на предния лоб, който отговаря за самоконтрола. \n\r\nОсвен, че допринася за престъпността, мръсният въздух влияе и на психическото здраве на младите. Проучване от март 2019 г. показва, че тийнеджърите изложени на токсичен въздух получават по-често психотични епизоди, като чуване на гласове и параноя.", "date": "2019.04.18", "title": "Убийци, крадци, изнасилвачи - все повече заради мръсния въздух?"}
{"url": "https://www.dnes.bg/sofia/2019/04/18/kola-plamna-i-izgoria-v-dvijenie-na-ploshtada-na-aviaciiata.408076", "text": "\nКола се запали в движение и изгоря на кръговото движение на Четвърти километър. \r\nИнцидентът стана на метри от бензиностанция в час пик. \r\nЗа щастие няма пострадали.\r\nШофьорът и пътниците в колата са успели да излязат навреме преди да гръмне автомобилът.\r\nПолиция, пожарна и линейка незабавно пристигнаха на мястото.\r\nПожарникарите бързо овладяха ситуацията. \r\n ", "date": "2019.04.18", "title": "Кола пламна и изгоря в движение на Площада на авиацията"}
{"url": "https://www.dnes.bg/health/2019/04/18/za-kakvo-sa-polezni-asperjite.407826", "text": "Аспержите са пролетен зеленчук, пълен с важни хранителни вещества. Не ги отминавайте на зеленчуковия щанд, защото те заслужават вашето специално внимание.\r\nАспержите са много бедни на калории. В една чаша от тях се съдържат едва 40 калории. За сметка на това същото количество от полезния зеленчук ви носи невероятните 404 милиграма калий, 4 грама чист растителен протеин и 4 грама фибри.\r\nВ аспержите се съдържа още активното вещество аспарагин, което помага за подобряване на кръвообращението и контролиране на кръвното налягане заедно с калия.\r\nКои са основните хранителни ползи от аспержите, заради които си струва да ги хапвате по-често?\r\n\r\n                    \n                    \n                Аспержите са много богат източник на витамините А, С, Е и К. Съдържат още фибри, хром, фолиева киселина, витамини от група В. Консумацията на аспержи помага за балансирането на кръвната захар и предпазва от диабет.\r\n\r\nАспержите заедно с някои други зелени зеленчуци, например авокадото, къдравото зеле, брюкселското зеле, са особено богат доставчик на глутатион. Това съединение има детоксикиращо свойство, което неутрализира свободните радикали и други канцерогенни компоненти в организма.\r\n", "date": "2019.04.18", "title": "За какво са полезни аспержите?"}
{"url": "https://www.dnes.bg/zvezdi/2019/04/18/iana-marinova-biasna-obidi-se-ot-komentari-v-socialnite-mreji.408008", "text": "Потребител на социалната мрежа Instagram се заяде с Яна Маринова и успя сериозно да ядоса актрисата. Мъжът обиди Маринова, като публикува груби коментари под нейни снимки.\r\nФотосите са от снимачната площадка на новия български филм \"Диви и щастливи\", в който участва и Луиза Григорова.\r\n \r\nМаринова е споменала, че \"Диви&Щастливи\" се снима в Исторически парк. А статуята, показана на един от клиповете, е на тракийски стрелец, който е насочил стрела към Зевс, за са му покаже, че не се страхува от боговете.\r\n \r\n\r\n ", "date": "2019.04.18", "title": "Яна Маринова бясна, обиди се от коментари в социалните мрежи"}
{"url": "https://www.dnes.bg/notifikacii/2019/04/18/imala-li-e-zastrahovka-notr-dam.408004", "text": " \r\nСпоред правителствен източник, цитиран от всекидневника Le Parisien, катедралата не е застрахована. Държавата е задължена да прави това само за сгради, но не и за исторически паметници. Също така произведенията на изкуството са застраховани чрез държавата, доколкото те принадлежат на нея, а не на фондации или на самата църква.\r\nЩо се отнася до възможната застраховка на църквата, засега няма подробности. Повечето от тези творби не са застраховани, казват експерти, защото тяхната стойност не може да бъде оценена. Във всеки случай никаква застраховка не би била достатъчна, за да се платят щетите. Айфеловата кула е застрахована срещу пожар, но само в размер на 200 милиона евро. За незастраховането си има една причина: премиите всяка година са по-високи от действителните разходи за обезщетението.  \r\nИ това ще значи, че Франция ще трябва да плати разходите. Президентът Еманюел Макрон обеща, че Нотр Дам ще бъде възстановена в рамките на пет години. Ремонтите се финансират предимно с държавни разходи. Но държавата вероятно няма да трябва да бръкне дълбоко в джоба си в този случай, тъй като големите компании във Франция, включително семейство Пино (Kering), Бернар Арно (LVMH) и няколко други, вече са обещали над 800 милиона евро. А семейство Пино дори заяви, че няма да иска да получи данъчни отчисления от държавата за това дарение.\r\nЗа сметка на това към касата може да бъдат приканени застрахователни компании. Ако се окаже, че дадена фирма има вина за пожара, то носи отговорност. Изпълнителите, които работят в църквата, имат собствени застраховки, които покриват дейността им. Въпреки това, със сигурност не в размера, който се цитира. Повечето от тези застраховки са сключени само с покрития за около 10 млн. евро.\r\nАко щетата надвишава застрахованата сума, изпълнителят може да носи отговорност. Но за да не фалира самата компания, в такива случаи държавата обичайно плаща останалата част от сумата.\r\nЗа 2019 г. Франция е заделила общо 345 млн. евро за щети в бюджета на Министерството на културата. Тъй като щетите в този случай надвишават сумата, ще трябва да се изчисли сума за щетите за няколко години напред. Ето защо Макрон разчита и на държавен фонд, в който всеки да може да дари средства. \r\nКомпанията Axa е застраховател на две строителни компании, Europe Echafaudage и Le Bras Frères. Axa Art също така застрахова и някои религиозни творби. Тя също така вече обяви плановете си да дари 10 милиона евро за възстановяване на Нотр Дам. Въпреки това говорител на Axa не пожела да даде оценка за това какви други разходи могат да бъдат приписани на застрахователя.\r\nВ такива случаи често има спорове за размера на сумата – в продължение на години. Общо, според прокурорите, пет компании са участвали в обновяването на катедралата.\r\nВъпреки това, според последната информация, само две компании - Europe Echafaudage (скелетата) и Socra (обновяване на произведенията на изкуствата) са започнали ремонтните дейности, като Europe Echafaudage е клон на Le Bras Frères (отговарящ за покрива и покривния ремонт на Нотр Дам) от Източна Франция. Това е семеен бизнес с оборот от 25 млн. евро през 2017 г. и 200 служители, специализиран в ремонта и поддръжката на исторически сгради.\r\n", "date": "2019.04.18", "title": "Имала ли е застраховка Нотр Дам?"}
{"url": "https://www.dnes.bg/stranata/2019/04/18/ubiecyt-na-georgi-grivnev-iasen-poznavali-se-ot-zatvora.408052", "text": "Убиецът на Георги Гривнев е 24-годишният Венелин Трампов, съобщиха от .\r\nУбийството е станало на 28 март на 3-4 км от мястото, на което е намерен трупа. В същия ден Гринев е бил пуснат от затворническото общежитие над Смолян.\r\nЗа пренасянето на трупа Венелин използвал за помагач 24-годишния Марин Терзийски от Раковски, с който занесли трупа с автомобил и го затрупали с клони. \n\n\n\r\nСлед разпити днес двамата признали вината си, заяви на брифинг по случая днес окръжният прокурор на Смолян Тодор Деянов.\r\nМотивите за убийството са както от личен характер, така и от користни цели, каза Деянов. Извършителят на убийството и неговият помагач са заподозрени и установени от разследващите за по-малко от 24 часа, уточни шефът на смолянското РПУ Костадин Бундов.\r\n                    \n                    \n                Убиецът и жертвата се познавали от съвместното си пребиваване в затвора. Венeлин е излежавал присъда до 8 март за грабеж. 20 дни е бил на свобода, преди да изчака да пуснат Георги и да го убие.\r\nВенeлин го чака присъда от 10 до 20 години затвор. Той вече имал 13 присъди, докато неговият помощник - само една.\r\nОще преди да бъдат приведени за следствени действия за убийството в Смолян двамата са били задържани по друго престъпление с разпореждане на Районна прокуратура - Пловдив.\r\n ", "date": "2019.04.18", "title": "Убиецът на Георги Гривнев ясен, познавали се от затвора"}
{"url": "https://www.dnes.bg/notifikacii/2019/04/18/vyvejdat-vaksina-za-varicela-ot-2021-g.407970", "text": "Бум на шарки отчита тази година националният здравен инспектор д-р Ангел Кунчев. \"Те наистина имат строго изразена сезонност, пикът е в края на зимните и начало на пролетните месеци. През март и април се наблюдава увеличение на случаите, след това започват да намаляват.\", уточнява специалистът.\r\nИ въпреки започналия спад на болните, само през последната седмица има 930 случая на варицела, което все пак в сравнение с миналата година е с 44 случая по-малко. От началото на годината обаче са 11 350, което е напълно сравнимо с други години. Между 25 000 и 30 000 деца средно се разболяват от варицела всяка година у нас, показват данните, цитирани от \"Монитор\".\n\n\n\r\n                \n                В повечето случаи варицелата протича по един и същи начин. По думите на д-р Кунчев, при някои протича изразено, класически, при други с температура. \"Срещат се случаи, които дори не се диагностицират, леко грипоподобно и детето е без обрив. Важното е да протича леко, а в по-голямата си част наистина е така.\", уточнява той но и допълва, че има и проценти на усложнения и на по-тежко протичане.  Заради повтаряемостта на заболяването, се счита, че у нас трябва да бъде въведена ваксина за варицела. Такава има в страни като Австрия, Германия, и Гърция. Според лекаря 2021 г. тази ваксина вече може да бъде у нас.\r\nПри хора, които карат тази шарка в по-напреднала възраст, тя протича с температура, тежък обрив и усложнения. А с увеличаването на случаите на варицелата се увеличават и тези на херпес зостер, тъй като причинителят е един и същ. \"Това се случва при по-възрастни хора заради стрес, намаляване на имунитета. За разлика от варицелата е доста по-неприятен - болезнен и сърбящ. При някои хора продължава по 20-30 дни, и то с болки.\", обяснява Кунчев.\r\nПо думите му, скарлатината е по-опасна от варицелата, но и по-малко разпространена. От началото на годината у нас има 1110 случая. Водещите мерки тук, особено в детски учебни заведения, е да се затворят групите и да се изследва причинителя. \"Добре е, че скарлатината се поддава на лечение. Когато има проблеми обаче, е добре майките да потърсят лекарска помощ. Понякога шарките са толкова трудни за разпознаване, че дори колегите не могат да поставят диагноза от първи преглед. Всички започват като грипоподобни, децата са отпуснати, имат температура, диагнозата се поставя едва след поява на обрива. Имайте предвид, че при скарлатината е задължително антибиотично лечение.\", отбелязва лекарят.\r\nД-р Кунчев коментира и ситуацията с морбили. \"Явно доста хора не са си свършили работата. Не са правени имунизации, родителите са били несериозни, не са били търсени от лекари. Това води до натрупване на контингент, а вирусът е изключително заразен. Не бих казал, че обстановката се е успокоила и не очаквам това да стане. Броят на случаите вече е над 400 и най-вероятно ще продължава да расте, обхваща различни райони.\"", "date": "2019.04.18", "title": " Въвеждат ваксина за варицела от 2021 г"}
{"url": "https://www.dnes.bg/obshtestvo/2019/04/18/pediatri-na-protest-zaradi-limitite-za-lechenieto-na-decata.408047", "text": "\nПедиатрите от Специализираната болница по детски болести \"Проф. д-р Иван Митев\" в София излязоха на протест. \n\r\nТе настояват да отпаднат лимитите за хоспитализиране на децата с аргумента, че така не могат да диагностицират и да лекуват пациентите си адекватно. Сред исканията им са също увеличение на заплатите и промяна на статута на лечебното заведение. На срещата с министъра на здравеопазването Кирил Ананиев вчера стана ясно, че част от исканията на педиатрите ще бъдат удовлетоврени. \n\n Той обеща, че ще има допълнително финансиране извън заплащането по клинични пътеки, а някои от лимитите ще бъдат премахнати. Медиците обаче продължават да настояват за повече пари, цялостно отпадане на ограниченията за дейността и промяна в статута на специализираната болница.\n                    \n                    \n                \r\nВ протеста на медиците участваха и техни колеги от други здравни заведения и родители на болни деца. \n\r\nПенка Георгиева от пациентска организация \"Заедно с теб\" обясни, че болницата трябва да получи един специален статут, да се премахнат лимитите, които пречат на децата да бъдат приемани във всяко едно отделение, когато имат нужда, както и да си осигури едно достойно заплащане на тези лекари.\n\r\n\"Протестът остава, защото въпреки всичко искаме да покажем проблемите в болницата. Срещата с министъра не отменя днешния протест\", каза пред БНР д-р Димитър Русинов – педиатър и детски нефролог в Специализираната болница за детски болести.\n\r\nТой посочи, че на вчерашната среща са получили уверение, че част от проблемите могат да бъдат решени. \n\r\nНа нея е обещано отпадане на част от лимитите към края на май. \n\r\nПедиатрите се надяват това да се случи, каза д-р Русинов и добави, че в края на месец май лекарите ще имат нова среща със здравния министър, за да се отчете свършеното. \n\r\nАко обещаното от министъра се случи, болницата ще продължи да работи, категоричен е педиатърът, но уточни, че в противен случай са вероятни нови протести.\n\r\nДокторът подчерта, че за момента няма върнато болно дете от болницата, но тези разходи остават за сметка на болницата и работещите в нея.\n\r\n\"Проблемът се трупа от години. Нещата обаче станаха много критични и абсурдни и вече не може да се чака. Няма хора, за да се покрие графика в отделенията\", отбеляза педиатърът.\n\r\nМинистър Кирил Ананиев вчера се ангажира, че част от допълнителните средства, отпуснати от правителството за увеличение на заплатите на медицинските сестри, ще достигнат и до Педиатрията.\n\r\nПо думите на д-р Русинов до 15 май трябва да е готова методиката за разпределението на средствата, все още обаче не се знае точната сума, която ще бъде отделена за специализираната болница.\n\r\nТой посочи, че основната заплата на медицинска сестра в лечебното заведение е със 100 лв. над минималната работна заплата, тази на лекар с две специалности – с 200 лв., а на началник клиника – 300 лв. над минималната.\n\r\nСпециалният статут, за който настояват педиатрите, ще гарантира финансиране, независимо от НЗОК, каза д-р Русинов. По думите му вероятно до 3 години ще започне да функционира новата педиатрична болница.", "date": "2019.04.18", "title": "Педиатри на протест заради лимитите за лечението на децата "}
{"url": "https://www.dnes.bg/sofia/2019/04/18/udariha-kolata-na-aleks-syrchadjieva.408019", "text": "Алекс Сърчаджиева е станала потърпевша при катастрофа тази сутрин, съобщи самата тя пред Нова ТВ.\n\r\nАктрисата не е пострадала при инцидента, но закъсняла за интервю.\r\n\"Колата отзад е чудесна. Минавах през ромската махала. Бях спряла и ме удариха, докато си седя така. Седя и си мисля: Ей, как ще ме удари това момиче” и то си ме удари. Разбрахме се, че ще се оправим после, защото бързах за интервюто\", разказа актрисата.\r\nСърчаджиева допълни, че има застраховка за автомобила и за щастие са нанесени само материални щети.", "date": "2019.04.18", "title": "Удариха колата на Алекс Сърчаджиева"}
{"url": "https://www.dnes.bg/stranata/2019/04/18/momche-padna-ot-sgradata-na-tetyra-v-plovdiv-sled-iamakashi.408017", "text": "Младеж е пропаднал между основната сграда и камерната зала на театъра в Пловдив, съобщава БНТ. \r\nМомчето е оцеляло. Извадено е с помощта на екип на пожарната. \r\nОт полицията уточняват, че младежът е практикувал т.нар. ямакаши - екстремно скачане, катерене и преминаване през градски препятствия. \r\nСпортът набра огромна популярност по света след излизането на едноименния филм \"Ямакаши\", който разказва историята на седем младежи, вманиачени в есктремните спортове. През последните години опасното скачене и катерене печели много фенове и в България.", "date": "2019.04.18", "title": "Момче падна от сградата на тетъра в Пловдив след ямакаши?"}
{"url": "https://www.dnes.bg/index/2019/04/18/ubiecyt-v-mladost-21-godishen-narkozavisim-kriminalno-proiaven.408029", "text": "Извършител на жестокото убийство в столичния \"Младост\" е 21-годишният син на жертвата. Той е наркозависим и вероятният мотив за престъплението е финансов. \n\n\nЛекувал се е в психиатрични заведения и е криминално проявен. Това съобщи на брифинг ръководителят на Софийска градска прокуратура Емилия Русинова.\n\r\nКакто Dnes.bg писа снощи бе открито тяло на жена около 18.30 часа в жилище в \"Младост\". Екипите, отишли на адреса, установили следи от насилие.\n\r\n\"В ранните часове на деня на жп гара Горна Оряховица е задържано лицето, за което смятаме, че е извършител на убийството. Той е син на жертвата, на 21 години, а жертвата е на 42 години\", каза Русинова.\n                \n                \r\nТя добави, че двамата са пристигнали в София на 16 април за настаняване на сина в клиника за лечение на наркомании, като са отседнали в жилище на позната на жертвата. Жената е била намерена в хола на жилището по очи, в локва кръв, нанесени са й множество удари в главата, уточни Емилия Русинова.\n\r\nВсички възможни версии се обсъждат. От първоначалните данни и доказателства би могло да се говори за евентуален финансов мотив.\n\r\n\"Налични са доказателства, че малко преди настъпилата смърт е имало скандал между жертвата и сина ѝ. Чути са викове, че синът няма пари\", каза още Русинова. \n\r\n\"Извършителят дава изключително нелогични и неясни обяснения, които най-вероятно са продиктувани от приемането на наркотичните вещества. Запознаването на майката на извършителя със собственичката на апартамента става по програма за лечение на децата им от различни зависимости\", обясни и директорът на СДВР Георги Хаджиев.\n\r\nТой допълни, че задържаният има криминални регистрации за хулиганство, за наркотици и за грабежи. Има и досъдебно производство за опит за грабеж на казино във Варна.\n\r\nПо случая са назначени всички възможни експертизи, иззети са множество веществени доказателства.\r\n ", "date": "2019.04.18", "title": "Убиецът в \"Младост\" - 21-годишен наркозависим, криминално проявен..."}
{"url": "https://www.dnes.bg/obshtestvo/2019/04/18/sestrata-na-iavor-az-znam-istinata-znam-koi-e.408021", "text": "Историята около смъртта на Явор Захариев от Gravity Co. се заплита още повече. Вчера стана ясна експертизата на ВМА, която показва, че в кръвта на музиканта е имало наркотици - доказатлества, които оборват версията на сестрата на Явор - Рая, която в свой пост във Facebook обясни, че вокалистът не е бил дрогиран. Днес, тя отново застана зад версията си, въпреки експертизата и твърдението на полицията, че вратата на апартамента на Явор е била заключена отвътре.  \r\n\"Каквото и да ми кажете, каквото и да напишете АЗ ЗНАМ ИСТИНАТА, пише Рая. - Аз знам кой е и знам, че той сам ще страда цял живот за това. Колкото и велик да си, колко и недосегаем сега, един ден ще разбереш моята болка, която изпитвам сега.\"\r\n                    \n                    \n                Явор Захариев бе намерен в безпомощно състояние в дома си преди около месец. Първата версия, която се появи бе именно тази за побой, тъй като носа на музиканта бе счупен. Полицията не отрече, че са разследвали подобен казус, но нямало достатъчно доказателства за това, че Явор е бил пребит - не само вратата била заключена отвътре, но и нямало следи от насилие. Съседите му твърдят, че са чули странни шумове от дома му Явор, но не са реагирали.\r\nХората в мрежата обаче също не вярват на твърдението на полицията, нито, че певецът си е отишъл заради употреба на наркотици в последните три месеца.\r\n\"Не знаех, че дрогата ти чупи носа\", пише потребител във Facebook.\r\n ", "date": "2019.04.18", "title": "Сестрата на Явор: Аз знам истината, знам кой е..."}
{"url": "https://www.dnes.bg/notifikacii/2019/04/18/samo-pobeda-sreshtu-nadal-ostavia-grisho-v-top-40.407995", "text": "Победа е единствената опция пред Григор Димитров в днешния мач с Рафаел Надал, за да може българинът да остане в Топ 40 на световната ранглиста. \nХасковлията ще срещне Краля на клея още в третия кръг в Монте Карло. Това прави изключително тежка задачата пред него - да защити полуфинала си от миналата година.\r\nС класирането си за третия кръг българинът спечели 90 точки за класацията на АТР. Той обаче има да защитава още 270 и ако загуби днес от Матадора, това няма как да се случи.\r\nПодобен развой ще означава актив от 1030 пункта за Григор в понеделник, което му отрежда и 42-ра позиция във виртуалната ранглиста. Справката показва, че ако все пак Димитров поднесе изненадата, то той ще натрупа 1120, което ще му донесе и 35-о място, пише \"Тема спорт\".\r\nБългаринът не е излизал от Топ 40 от над 6 години.Още тенис новини четете в Gol.bg", "date": "2019.04.18", "title": "Само победа срещу Надал оставя Гришо в Топ 40"}
{"url": "https://www.dnes.bg/politika/2019/04/18/nedovolstvoto-raste-i-pediatrite-na-bunt.407984", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Лекарите и медицинските работници в единствената педиатрична болница в София се стягат за протести – причината са ниското заплащане, финансови и административни лимити, както и лоши условия на труд.\n\r\nМедиците настояват за промяна на статута на лечебното заведение. В противен случай те няма да могат да изпълняват пълноценно своите задължения. Министърът на здравеопазването Кирил Ананиев обеща статутът на болницата да бъде променен. Работният му план е да има комплекса детска болница до 2 години.\n\n\n\r\n\"Ние приветстваме новата болница и статута, който върви с нея, но докато тя стане готова – старата може да я няма. Протестът остава. Трябва да бъдем чути. Искаме промяна на статута на болницата, отпадане на административните лимити и достойно заплащане. Ако статутът бъде променен министерството трябва допълнително да финансира болницата. Оттам ще дойдат парите за по-добри заплати, нова техника, внедряване на нови лекарства за лечение. Ако не се вземат адекватни мерки скоро няма да има нито лекари, нито сестри\", подчерта педиатърът и детски ендокринолог д-р Антон Владимиров.\r\n                    \n                    \n                Той поясни, че работят много трудно и с намален сестрински състав. Той поясни, че не трябва болницата да е търговско дружество.\n\r\nПротестиращите изтъкнаха, че заплащането е доста под средното в страната за медицинските работници. А персоналът трябва да работи на 2 или 3 места, за да може да се издържа. Заплащането на медицинските сестри е  като на касиер или общ работник като в супермаркет, тоест  неквалифициран труд.\n\r\n\"С лимитите не можем да приемем болните деца. Касата забранява приемането на дете в друго отделение – така имаме специалисти, които една пневмония не могат да излекуват, защото НЗОК забранява. Никой не може да каже кога сградата на болницата ще бъде ремонтирана. Затваряме клиники, защото нямаме кадри\", отбеляза протестиращ медик пред .\r\nПостоянно се променят клиничти пътеки и болницата не може да си вземе парите. Също така по думите на протестиращите не може да има лимит на детските болници. \"Дете в гърч не може да бъде прието. То трябва да е така \"добро\" да не боледува точно в този момент, тъй като няма легло. Трябва да изчака\"., обясниха абсурдната ситуация лекарите. \"Що за нация сме, ако не държим на децата!\", коментират още от персонала.\n\r\nСпоред негодуващите медици пари има и винаги е имало, но въпросът е как се разпределят.\n\r\n ", "date": "2019.04.18", "title": "Недоволството расте: И педиатрите на бунт!"}
{"url": "https://www.dnes.bg/obshtestvo/2019/04/18/agneshko-kozunaci-iaica-babh-proveriava-aktivno.408001", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Експерти от Българската агенция по безопасност на храните започнаха засилени проверки преди Великден за качеството на храните.\r\nВ момента акцент на проверките са агнешкото месо, козунаците, яйцата, традиционните храни, които се търсят за тези пролетни празници, посочи пред Галя Викьова, началник-отдел \"Контрол на храните\" ОДБХ.\r\n\"Освен българско, има агнешко месо от Нова Зеландия и Испания. Тази година има изискване да има 2 печата върху агнешкото месо – синият печат е за агнешко, произведено в България, а червеният е за животни, отгледани в друга държава, но заклани у нас\", обясни Викьова.  \n                    \n                    \n                \r\nКозунаците са традиционен продукт по празниците. \"Потребителите трябва внимателно да прочитат етикетите. Ние следим дали всички съставки са посочени правилно и дали се съхраняват правилно\", добави Бистра Иванова, началник-отдел ОДБХ.\r\n\"Яйцата трябва да носят нужните данни на производителя. Няма нищо, което да притеснява потребителите. Срокът на годността им е 28 дни от датата на снасяне\", обясни тя. Засега нарушения не са открити.", "date": "2019.04.18", "title": "Агнешко, козунаци, яйца - БАБХ проверява активно"}
{"url": "https://www.dnes.bg/evroizbori-19/2019/04/18/ivo-hristov-veche-ne-e-shef-na-prezidentskiia-kabinet.408027", "text": "Държавният глава Румен Радев освободи с указ днес Иво Христов от длъжността началник на кабинета на президента по негова молба. Това съобщиха от прессекретариата на държавния глава. \n\nХристов е кандидат за евродепутат в листата на БСП, където е на избираемото четвърто място.\r\nТой остава председател на Стратегическия съвет към президента.\r\n ", "date": "2019.04.18", "title": "Иво Христов вече не е шеф на президентския кабинет"}
{"url": "https://www.dnes.bg/sofia/2019/04/18/dvama-15-godishni-nabiha-vyzrasten-pratiha-go-v-bolnica.408032", "text": "Двама 15-годишни младежи са били задържани за нанесен побой над възрастен мъж, съобщиха от МВР.\r\nСигнал в полицията бил подаден на 25 март, според който предната вечер се е случило нападение в ж.к. Суха река в София. Пострадалият бил приет в болница.\r\nСлед разследване били установени нападателите – две 15-годишни момчета от Дупница и от село Малка Желязна, община Тетевен.\r\nНа единия от младежите е наложена мярка за неотклонение \"задържане под стража\" за срок до 72 часа.", "date": "2019.04.18", "title": "Двама 15-годишни набиха възрастен, пратиха го в болница"}
{"url": "https://www.dnes.bg/notifikacii/2019/04/18/kubrat-pulev-izpuska-10-mln-dolara-zaradi-celuvkata-sys-sushi.408035", "text": "Целувката на Кубрат Пулев с Джени Суши ще му струва 10 милиона долара, съобщиха от boxingnews24. Сайтът твърди, че Кобрата е бил изключен от списъка на възможните съперници на Антъни Джошуа за мач на 1 юни.\n\n\n\r\nМачът с Джошуа щял да донесе на Пулев 10 милиона долара, но преговорите за срещата отпаднали, след като промотърът на Пулев Боб Аръм е декларирал, че българинът е със спрени права в Калифорния и в средата на май ще трябва да се яви на изслушване.", "date": "2019.04.18", "title": "Кубрат Пулев изпуска 10 млн. долара заради целувката със Суши"}
{"url": "https://www.dnes.bg/notifikacii/2019/04/18/zaloviha-petima-alo-izmamnici-v-gorna-oriahovica.408040", "text": "Разбита е група на ало измамници в региона на Горна Оряховица. Спецакция на полицията е заловила 5-ма от тях в града, информира bTV. \n\r\nДруги 23-ма души са заловени в Румъния. Главатарят на групата  не е успял да се укрие от полицейските служители. Иззети са 6 луксозни автомобила. Обискирани са множество адреси. Измамите са за над два милиона лева.\r\nСилите на реда са обсадили квартал \"Калтинец\", по-известен като \"лоното на ало измамниците\".", "date": "2019.04.18", "title": "Заловиха петима ало измамници в Горна Оряховица "}
{"url": "https://www.dnes.bg/politika/2019/04/18/deputatite-reshiha-restart-za-uchilishteto-za-letci-v-dolna-mitropoliia.408038", "text": "Военновъздушното училище в Долна Митрополия, което беше закрито през 2002 г., ще бъде възстановено и ще започне да функционира от следващата година, решиха депутатите. \n\n\nТо ще бъде държавно висше военно училище, създадено на базата на сегашния факултет \"Авиационен\" на Националния военен университет \"Васил Левски\" – Велико Търново.\n\r\nДо решението се стигна след като преди седмици премиерът заръча до 6 май да бъде възстановено Военновъздушното училище в Долна Митрополия. Тогава министър-председателят изтъкна, че няма логика да се дадат толкова пари за самолети, ако пилотите не са подготвени за тях.\n                    \n                    \n                \r\n\"Днес е добър ден за българската авиация\", коментира министърът на отбраната решението на законотворците. Според него без решителната намеса на Борисов, вероятно решението щеше да отнеме повече време и да бъде пропусната следващата учебна година.\n\r\n\"Факт е, че отново даваме възможност да се възроди едно от висшето ни военни училища, което има своята традиция, възпитала стотици, бих казал хиляди кадри\", заяви Красимир Каракачанов.\n\r\nСпоред председателя на Комисията по отбрана в НС Константин Попов създаването на Военновъздушното училище е стратегическо решение и дава знак за бъдещето на българската авиация.\n\r\n\"Защо България заслужава да има военновъздушно училище? Може би малко емоционално, но тук е мястото да кажа, че в българския ген има нещо заложено, което е видно от нашата история. Българската авиация има наистина славна история, славни традиции\", коментира той и припомни, че българите са използвали първи самолета за бойни цели.\n\r\nТой допълни, че с възстановяването на Военновъздушното училище се разкрива и възможност и за подготовка на кадри в гражданската авиация, за каквито пък има глад.\n\r\nКалин Поповски от Обединени патриоти пък се надява в перспектива военното училище да стане стратегически център за обучение на Балканския полуостров. Според него е било грешно решението за закриването му през 2002 г.\r\n ", "date": "2019.04.18", "title": "Депутатите решиха: Рестарт за училището за летци в Долна Митрополия"}
{"url": "https://www.dnes.bg/index/2019/04/18/gotvi-se-sreshta-putin-kim-kndr-tyrsi-podkrepata-na-rusiia.408031", "text": "Подготвя се среща между руския президент Владимир Путин и севернокорейския лидер Ким Чен Ун. Не е изключено тя да се състои във Владивосток. В същото време за обсъждане на въпроса с ядрените оръжия на КНДР в Москва пристигна специалният представител на САЩ. Може да се направи изводът, че Русия, която бе изместена на втори план в уреждането на кризата, отново е станала един от водещите играчи. Но Пхенян се надява най-вече да получи съдействие за облекчаване на санкциите. Но тъй като те бяха наложени от ООН, Москва не може да направи много без съгласието на останалите постоянни страни членки на Съвета за сигурност, пише Владимир Скосирев, в. \"Независимая газета\".\n\r\nЗа онези, които помнят времената на Сталин, това е лесно за разбиране. Срещите на вожда с чуждестранни лидери и посланици се подготвяха в пълна тайна и винаги се превръщаха в сензация.\n                \n                \r\nСегашният лидер на Северна Корея, както и неговите дядо и баща, се старае да следва тази традиция. Във всеки случай от съобщения в руски медии стана ясно, че един от корпусите на Далекоизточния федерален университет (ДИФУ) във Владивосток се затваря, вероятно за подготовка на среща на върха Русия - Северна Корея. Според агенция РИА Новости главната спортна зала е затворена от 17 до 30 април \"по технически причини\". Служител на университета каза, че това се прави най-вероятно, защото там ще протече срещата на Путин с Ким. \n\r\nПресслужбата на университета нито потвърждава, нито опровергава тази информация. Южнокорейска телевизия съобщи обаче, че от Пхенян във Владивосток на 23 април ще пристигне самолет, който вероятно ще докара охраната на Ким Чен Ун.\n\r\nСевернокорейското посолство в Москва заяви пред руски журналисти, че няма информация за датата на визитата на Ким в Русия. За възможността за подобна визита се говори от есента на миналата година. Не помогна за разгадаване на мистерията и съветникът на президента Юрий Ушаков. Както се вижда от думите му, подготовката за срещата е в \"активна фаза\". Тя може да се състои в който и да било град. Но Ушаков не посочи никакви дати. \n\r\nИзвестно е обаче, че на 26-27 април Путин ще гостува в Китай и ще участва във форума \"Един пояс, един път\". Естествено севернокорейската тема ще се обсъжда по време на преговорите на Путин с китайския президент Си Цзинпин. Китай в не по-малка степен, отколкото Русия, е въвлечен в процеса на преговорите за денуклеаризация. В контекста на икономическите връзки Китай отдавна стана основен партньор на Северна Корея.\n\r\nОще един момент от заплитащата се интрига е това, че Вашингтон вероятно би искал да получи определена подкрепа по корейския въпрос от руското ръководство. Във всеки случай така може да се изтълкува визитата в Москва и беседите с руски дипломати на специалния представител на САЩ за Северна Кория Стивън Бигън. По данни на Ройтерс той трябваше на 17-18 април да бъде на посещение в руската столица.\n\r\nВ разговор с \"Независимая газета\" професорът от Московския държавен институт за международни отношения (МГИМО) Георгий Толорая отбеляза: Времето и мястото на срещата между Путин и Ким не са толкова важни. \"Струва ми се, за предпочитане би било тя да стане след визитата на руския президент в Китай\", каза експертът и добави: \"Иначе излиза, че ще трябва едва ли не той да се отчита пред Си Цзинпин. Това обаче, че срещата толкова дълго се отлагаше, даже е добре. Сега е най-подходящото време за нея. След провала на срещата на високо равнище в Ханой и захлаждането в междукорейските отношения във връзките на Северна Корея с Китай също настъпи затишие. Ким, който пристигна във Виетнам през Китай, след срещата в Ханой вече не се отби там\".\n\r\nЗа него е важно да демонстрира подкрепата на Русия, а може би и да я привлече на своя страна, твърди аналитикът. Пхенян има нужда в диалога си с американците Русия да разясни неговата гледна точка пред американската страна.\n\r\n\"Но пък разговорите за Корейския полуостров с американците са една от малкото теми от международния дневен ред, по която успяваме да постигнем нещо\", твърди Толорая, и допълва: \"През цялото време диалогът ни върви в дух на взаимно уважение. Американците ни слушат. Един виден американски политика каза, че би искал това да стане пример за успех в руско-американските отношения\".\n\r\nСтивън Бигън очевидно ще се интересува с какво може Русия да допринесе за прокарване на американската позиция. Но Русия ще каже, че е против санкциите, и че призовава в диалога между Северна Корея и САЩ да се спазва принципът за реципрочност, смята експертът.\n\r\nНа Ким срещата с Путин би му помогнала да демонстрира независимост от Китай. В дневния му ред има и икономически теми. В Пхенян смятат, че тъй като самата Русия е подложена на санкции, тя трябва да прояви повече обективност към спазването на санкционния режим срещу Северна Корея.\n\r\n\"Това засяга и корейските работници в Русия: до 22 декември те трябва да напуснат Русия\", каза Толорая, и добави: \"Не е изключено да бъдат намерени някакви други варианти за работа на севернокорейците в други региони на Русия. Севернокорейците искат също да бъде построен автомобилен мост през река Туманган между нашите страни. Там има железопътен мост и Северна Корея иска по него да има също автомобилен трафик и възможност за преминаване на туристи\". \r\n \r\n/БТА/\r\n ", "date": "2019.04.18", "title": "Готви се среща Путин – Ким: КНДР търси подкрепата на Русия "}
{"url": "https://www.dnes.bg/politika/2019/04/18/kpkonpi-otiva-v-kyshtata-za-gosti-na-aleksandyr-manolev.408037", "text": "Върховната Касационна прокуратура е възложила на КПКОНПИ да извърши проверка на подалия вече оставка зам.-министър на икономиката Александър Манолев, във връзка с изнесени в медиите твърдения за извършени злоупотреби, засягащи финансовите интереси на Европейския съюз. \n\r\nМанолев стана част от поредицата скандали с имоти на високопоставени политически лица.\n\n\nСпоред медийни публикации бившият зам.-министър е собственик на парцел, върху който е построена \"къща за гости\", която обаче се ползва само от семейството на Манолев. Обектът е финансиран с 380 000 лв. по европейски проект.\n\r\nПрокуратурата е изискала копия от проекта от Държавен фонд земеделие. Той е финансиран по програмата за развитие на селските райони - \"Изграждане на жилищна сграда за гости в м.\"Чинар круши\" в гр. Сандански\".\n                    \n                    \n                \r\nУстановено е, че договорът за отпускане на безвъздмезна финансова помощ по проекта е сключен през 2014г. с фирмата \"Агротрейд - Ана Димитрова\", a Александър Манолев не е прякбенефициент. \n\r\nДо момента проверката е показала, че Манолев е дал право на строеж на \"Агротрейд - Ана Димитрова\" за къща за гости, басейн и ограда в собствения си имот.\n\r\nМинистърът е предоставил на фирмата и собствената си земеделска земя - лозе с площ от 9,7 декара.\n\r\nПрез 2015г. пък Манолев е предоставил на \"Агротрейд - Ана Димитрова\" заем от 700 000 лв.\n\r\nАлександър Манолев е представлявал ЕТ „Агротрейд – Ана Димитрова“ като упълномощено лице при извършената проверка на място на осъществената инвестиция по проекта, като е предоставил и документи, свързани с нея, изискани от експерти при Регионален технически инспекторат – Благоевград, съгласно контролен лист от 27.11.2015г.\n\r\nОт Прокуратурата припомнят, че спрямо закона, получателят на безвъздмезната финансова помощ, е длъжен да ползва придобитите чрез тези суми обекти по предназначение минумум 5 години след сключването на договора. Ако това условие не е изпълнено ползвателят на помощта трябва да върне вече изплатените суми заедно със законната лихва.", "date": "2019.04.18", "title": "КПКОНПИ отива в \"къщата за гости\" на Александър Манолев"}
{"url": "https://www.dnes.bg/obrazovanie/2019/04/18/vylchev-s-prognoza-robotite-ne-mogat-da-zamestiat-uchitelite.408020", "text": "В бъдеще няма да има роботи учители, но ще има нужда от учители на  роботите. Длъжни сме да инвестираме в учителите, каза министърът на  образованието и науката Красимир Вълчев на Десетата национална отчетно-изборна конференция на Синдиката \"Образование\" към КТ \"Подкрепа\".\r\n\"Отговорът на всички проблеми е  образованието. Ако имаме добри учители, ще имаме добри специалисти във  всяка област“, заяви той, цитиран от \"Фокус\". \r\nМинистърът е убеден, че учителят е професия на бъдещето. \"Трябва да  направим така, че най-добрите ученици да стават учители“, подчерта  Вълчев и допълни, че \"ако искаме да успеем, родителите трябва да са ни  партньори\".\r\n                    \n                    \n                Той съобщи, че проучване е показало, че агресивните родители са между 2 и 10 процента, и когато учителите се сблъскат с тях, \"се самозатварят\".\r\n\"Трябва да префокусираме образователната система. Досега тя е била  фокусирана върху документа - ако документът е попълнен, значи учителят  си е свършил работата“, коментира образователният министър.\r\nПо думите му системата  трябва да се фокусира в подкрепата върху учителя, да му даде по-голяма  свобода и възможност да си свърши работата.\r\nПо повод на изразените критики към делегираните бюджети на училищата министърът заяви, че ако те се премахнат, директорите на училищата \"ще ходят да се молят за двата топа хартия на общината и ще попаднат на някой запънат счетоводител\". Тогава учителите ще са по-спокойни, защото финансирането няма да зависи от броя на учениците, те ще могат да се изключват, ще се намали средната пълняемост на паралелките и ще се запази броят на учителите, но така ще направим образователната система по-изключваща, коментира Вълчев. И отбеляза, че сега живеем в различно общество и не може да се върне миналото, колкото и да го искаме.\r\nСистемата на образованието е една от малкото в България, за която постигнахме консенсус, че трябва да е водещ и стратегически приоритет на национално ниво, допълни кметът на София Йорданка Фандъкова\r\nТя припомни, че е постигнат заслужен скок в заплащането на учителите; само преди десет години началната заплата за учител в София беше 450 лева, а днес е 920 лева. Преди десет години средната брутна работна заплата за учителите в детските градини в София е била 680 лева, а днес е 1320 лева. В училищата в столицата преди десет години заплатата на учителите беше 700 лева, а сега е 1340 лева, каза Фандъкова.\r\nПрез последните години в образованието в София са мащабни и видими. През тази година имаме рекорден бюджет за инвестиции в образованието в Столичната община, като до този момент те са за над 75 млн. лева, съобщи столичният кмет.\r\nНа заседание на Столичния общински съвет ще бъде поискано от държавата да бъде предоставен терен в района на \"Манастирски ливади - Запад\", на който да се построи училище и детска градина. Това е един от пренаселените райони на столицата, уточни тя.\r\nУчителската професия е много трудна, но е и много приятна, защото когато един учител е мотивиран и подготвен, той е лидерът в своята класна стая, коментира Фандъкова.\r\nЖивеем във времена, в които нездравото българско семейство прехвърля всичко на училището, заяви президентът на КТ \"Подкрепа\" Димитър Манолов.", "date": "2019.04.18", "title": "Вълчев с прогноза: Роботите не могат да заместят учителите"}
{"url": "https://www.dnes.bg/zvezdi/2019/04/18/aleksandra-petkanova-broi-kalorii.408009", "text": "Александра Петканова изчислява от колко калории се нуждае на ден, за да поддържа форма. Манекенката роди първото си бебе в края на януари тази година, но почти веднага е смъкнала килограмите и демонстрира впечатляваща фигура само 2-3 месеца по-късно.\r\nТя написа в Instagram: \"За да функционира организмът добре, тялото се нуждае от определено количество калории всеки ден.Това количество зависи от възрастта, ръстта, пола и физическата активност на всеки човек.\r\n \r\n", "date": "2019.04.18", "title": "Александра Петканова брои калории"}
{"url": "https://www.dnes.bg/notifikacii/2019/04/18/kim-chen-un-probva-oryjie-s-moshten-boen-zariad.407969", "text": "Севернокорейският лидер Ким Чен Ун е присъствал вчера на изпробването на тактическо управляемо оръжие от нов тип, съобщи държавната севернокорейска новинарска агенция КЦТА, цитирана от Ройтерс.\n\r\nТова е първият оповестен оръжеен тест след втората американско-севернокорейска среща на върха през февруари в Ханой, която приключи без споразумение. КЦТА не описва за какво точно оръжие става въпрос, дали то е ракета или нещо от друг тип. По принцип \"тактическо\" означава оръжие с малък обсег, за разлика от дългобойните балистични ракети, които се смятат за заплаха за САЩ, посочва Ройтерс.\n\r\nКЦТА казва само, че въпросното оръжие има \"особен метод на управление на полета\" и \"мощен боен заряд\".\n                \n                \r\nКим, който ръководил изпитанието, казал, че \"приключването на разработката на новата оръжейна система е събитие с особено голямо значение за повишаването на бойната мощ\" на армията на Северна Корея.\n\r\nРойтерс припомня, че Ким и миналата година през ноември присъства на изпитание на неидентифицирано \"тактическо оръжие\", което може да защити Северна Корея като \"стоманена стена\". \r\n(БТА)", "date": "2019.04.18", "title": "Ким Чен Ун пробва оръжие с \"мощен боен заряд\""}
{"url": "https://www.dnes.bg/index/2019/04/18/receptata-dnes-zapekanka-sys-spanak-i-kashkaval.407813", "text": "\r\n1 супена лъжица олио\r\n1 глава лук, нарязана\r\n500 г спанак\r\n5 яйца, разбити\r\n3 чаши настърган кашкавал\r\n¼ чаена лъжица сол\r\n1/8 чаена лъжица черен пипер\r\n\r\nЗагрейте дълбок тиган на средна температура. Запържете лука за няколко минути. Добавете спанака да се задуши. Разбърквайте, докато започне да сляга. Отделно в купа разбийте яйцата, добавете към тях кашкавала, солта и пипера. Разбъркайте добре. Добавете сместа в тигана. Разбъркайте, за да се смесят съставките.\r\n", "date": "2019.04.18", "title": "Рецептата Dnes: Запеканка със спанак и кашкавал "}
{"url": "https://www.dnes.bg/notifikacii/2019/04/18/noviiat-kmet-na-istanbul-shte-sluja-na-vsichki-jiteli-na-grada.407973", "text": "Новия кмет на Истанбул Екрем Имамоглу обеща да служи на всички 16 милиона жители на най-големия град на Турция, а не на отделна група лица, съобщава ТАСС, като се позовава на турския телевизионен канал НТВ. Имамоглу заяви това пред сградата на кметството.\n\r\nНие знаем от какво се нуждае нашият град и нашите хора. Ние ще проведем голям митинг или в събота, или в неделя. Но сега ми позволете да обявя края на епохата, когато властите служеха на определена група хора, политическа партия или на отделен човек. Дойде време да се служи на всички 16 милиона жители на Истанбул, каза Имамоглу.\n\r\nПо-рано вчера истанбулската секция на Висшата избирателна комисия връчи на Имамоглу, който бе кандидат за основната опозиционна Народнорепубликанска партия, мандат за кмет на Истанбул, след като той бе обявен за победител в надпреварата за кметския пост.\n\n\n\r\n                \n                Според последни данни след повторното преброяване на гласовете в истанбулската община Малтепе Екрем Имамоглу е получил 4 169 765 гласа, а неговият съперник Бинали Йълдъръм - кандидат на управляващата Партия на справедливостта и развитието, е бил подкрепен с 4 156 036 гласа.\n\r\nВ сградата на кметството Имамоглу прие кметските пълномощия от досегашния кмет на града Мевлют Уйсал от ПСР.\n\r\nВисшата избирателна комисия предстои да разгледа извънредна жалба, подадена вчера от Партията на справедливостта и развитието /ПСР/, с искане за анулиране на резултатите от местните избори в Истанбул и повторението им с аргумента за наличие на \"пълна нелегитимност\". Ако ВИК се съгласи с доказателствата, представени от партията на президента Реджеп Тайип Ердоган, за това, че в хода на изборите са били извършени различни нарушения, нови избори може да се състоят на 2 юни, отбелязва ТАСС, цитирана от БТА.\n\r\nИма много нередности, заяви по-рано заместник-председателят на ПСР Али Ихсан Явуз, представяйки аргументите на партията за искането й за нови избори в Истанбул. Ние казваме, че е била извършена организирана измама, беззаконие и престъпления, добави той.\n\r\nЗаместник-председателят на НРП Мухаррем Еркек посочи в отговор на това, че няма \"конкретни документи, информация или доказателство в жалбата на ПСР за анулиране\" на изборите.", "date": "2019.04.18", "title": "Новият кмет на Истанбул: Ще служа на всички жители на града"}
{"url": "https://www.dnes.bg/obrazovanie/2019/04/18/desetoklasnici-shte-chetat-pod-igoto-na-shliokavica.407972", "text": "\"Pod igoto\" на Ivan Vazov на  \"шльокавица\" влиза в учебника по литература за 10-и клас. Включването на изданието е одобрено от просветното министерство и помагалата ще бъдат разпратени до училища за втора оценка от педагозите, които могат да дадат \"зелена светлина\" за печат.\r\nКласиката на Иван Вазов бе издадено по този начин у нас преди две години. Учебникът ще се използва от десетокласниците в предстоящата 2019/2020 учебна година, пише \"Монитор\".\r\nВ часовете по литература обаче, те няма да се занимават основно със съдържанието на романа, тъй като вече ще са се запознали с отделни части още в 6-и клас.\r\nКато част от своите упражнения гимназистите ще трябва да разсъждават за обществения отзвук след публикуването на пълния текст на Вазовата класика на шльокавица, като насърчава учениците сами да проучат основните позиции в медийни съобщения, форуми, видеа и т.н.\r\n                    \n                    \n                След като систематизират основните становища по случая, следва в час да се организира дискусия за уместността на подобно издание и разсъждение как биха реагирали Вазов и героите му, ако можеха да станат свидетели на така преиздадения том.\r\n ", "date": "2019.04.18", "title": "Десетокласници ще четат \"Pod igoto\" на \"шльокавица\" "}
{"url": "https://www.dnes.bg/stranata/2019/04/18/za-velikden-agneshkoto-ot-klanicite-mejdu-11-i-13-lv.407971", "text": "Цената на традиционното за великденските празници агнешко месо няма да се различава от миналогодишната.\r\n\"В момента във ферма агнетата се продават средно по 6 лева за килограм живо тегло, а от кланиците килограмът излиза между 11 и 13 лева\", казаха от Националната овцевъдна и козевъдна асоциация.\r\nПритесненията на овцевъдите са, че около Великден е възможно търговци да се опитат да пробутат македонско агнешко месо като го представят за българско.\r\nАгнешкото с роден произход задължително трябва да е маркирано със син печат, а вносното – с червен. Червена маркировка трябва да има и на закланите в български кланици вносни агнета. При покупка на по-дребни разфасовки в магазините задължително трябва е маркирана и страната на произход.", "date": "2019.04.18", "title": "За Великден: Агнешкото от кланиците - между 11 и 13 лв."}
{"url": "https://www.dnes.bg/notifikacii/2019/04/18/arestuvaha-vyv-vlak-sina-na-ubitata-jena-v-mladost.407978", "text": "Млад мъж на 21 години е задържан във връзка с убийството от вчера в столичния квартал \"Младост\", информира МВР.\r\nАрестът е станал на гарата в Горна Оряховица, във влака за Варна. \n\nКакто е известно, тялото на жената бе намерено вчера около 18.30 часа. Екипите, отишли на адреса, установили следи от насилие.\r\nПо първоначална информация задържаният млад мъж е бил наркозависим.", "date": "2019.04.18", "title": "Арестуваха във влак сина на убитата жена в \"Младост\""}
{"url": "https://www.dnes.bg/notifikacii/2019/04/18/policiia-atakuva-romskiia-kvartal-v-gorna-oriahovica-diriat-alo-izmamnici.407975", "text": "Акция срещу телефонни измамници провеждат жандармерията и полицията. Рано тази сутрин органите на реда блокираха квартал \"Калтинец\" на Горна Оряховица, предава Нова тв.\r\nУниформените проверяват скъпи имоти на криминално проявени хора, срещу които се водят производства за телефонни измами.\r\nЩе бъдат претарашени 15 къщи, а полицията проверява всеки автомобил, който влиза и излиза от квартала.\r\nРазследващи правят оценка на луксозните къщи в квартала. В последните години много възрастни хора попаднаха в капана на \"ало\" измамите. Обикновено мошениците работят по добре позната схема като позвънят да се представят за полицаи, които искат съдействие, за да заловят истинските престъпници.\r\nОбажданията стават чрез сим карти, които затрудняват откриването на измамниците. В Румъния затова спряха свободните продажби на сим карти.\r\n ", "date": "2019.04.18", "title": "Полиция атакува ромския квартал в Горна Оряховица, дирят ало измамници"}
{"url": "https://www.dnes.bg/obshtestvo/2019/04/18/poskypvane-na-noshtniia-tok-s-67-6-poiska-chez.407976", "text": "Компанията ЧЕЗ, която обслужва 1/3 от страната, е поискала от Комисията за енергийно и водно регулиране (КЕВР) поскъпване на нощната тарифа с 67.6% от 1 юли. Така евтиният нощен ток за живеещите в Западна България може да остане в историята. \n\r\nСпоред искането на компанията един киловатчас би трябвало да скочи от 0.05654 лв. без ДДС в момента до 0.09476 лв. Заявката за увеличение на дневната тарифа също е сериозна - компанията е поискала поскъпване на дневния ток с 3.5% до 0.13759 лв. за киловатчас. Предварителните заявки на ЕРП-тата бяха оповестени вчера, пише „Сега“.\n\r\nОт ЕВН, която работи в Югоизточна България, също искат токът да поскъпне, но минимално - повишението на дневната тарифа да е с 0.45% до 0.13304 лв. за киловатчас без ДДС, а на нощната - с 1.10% до 0.05533 лв. без ДДС.\n\n\r\n                    \n                    \n                Компанията, която обслужва Източна България - \"Енерго-Про\", не иска повишение на дневната тарифа, но смята, че нощният ток трябва да поскъпне с 2.08% без ДДС до 0.05542 лв. за киловатчас.\n\r\nОт енергийния регулатор не дават обяснение какви са причините за драстичните разминавания в заявленията на енергоразпределителните предприятия. Факт е обаче, че те ще трябва да плащат по-високи такси за достъп до мрежата и за разпределение на енергия.\n\r\nДържавните енергийни дружества също залагат на по-високи цени и такси. Своеобразен рекорд поставя ТЕЦ \"Марица-изток 2\", която настоява за поскъпване на тока, който продава на регулирания пазар, с цели 92% до 147.87 лв./мегаватчас без ДДС (при 76.99 лв. в момента). \n\r\nПо-високите цени са част от стратегията за спасяването на компанията. В средата на март се оказа, че за да бъде избегнат фалитът й, се очаква Българският енергиен холдинг да увеличи капитала на дружеството с около 600 млн. лв. За \"спасителната акция\" обаче е нужно одобрение от ЕК. По предварителни данни тецът завършва миналата година на загуба от 330 млн. лв. и е натрупал дългове за над 1 млрд. лв. Финансовият крах на държавната централа, определяна като една от най-замърсяващите в ЕС, се дължи на рязко повишената цена на квотите за въглеродни емисии, които трябва да плаща, за да може изобщо да продължи да работи. Ако подобен скок бъде одобрен, той неминуемо ще се отрази и в цените за фирмите, и за бита.\n\r\nПовишение на цените иска и Електроенергийният системен оператор - таксата за пренос да се вдигне с 34%, а цената за достъп - с 6%. АЕЦ \"Козлодуй\" е внесла заявление за увеличение на цената с 3%.\n\r\nНационалната електрическа компания (НЕК) пък иска повишение от 1% за произвеждания ток от вецовете си. Ако се прибавят и останалите заявки за увеличение от държавните дружества, общата цена на микса се вдига с 19.4% до 151.52 лв. за мегаватчас. От доклада на НЕК става ясно, че компанията завършва 2018 г. на загуба от над 115 млн. лева. Причината е загубата на арбитража срещу консултантите от \"Уорли Парсънс\" по делото за АЕЦ \"Белене\". \n\r\nТокът трябва да поскъпне и заради високите цени на въглеродните емисии, пише още в доклада, публикуван вчера от КЕВР. Задълженията на дружеството остават почти същите - към края на миналата година те са 4.053 милиарда лева, намаление със символичните 0.3% спрямо 2017 г.\n\r\nОкончателните цени на тока ще станат ясни в края на юни. На няколко пъти председателят на КЕВР Иван Иванов коментира, че дори да има повишение на цените за бита, то ще бъде средно около 3%. \"Макар че наистина е рано за прогнози, искам да уверя както битовите потребители, така и нестопанските, които са на регулиран пазар, че няма да има драстично увеличение на сметки, които те ще плащат в новия регулаторен период. Ако има увеличение, то ще бъде в рамките на годишната инфлация\", каза Иванов наскоро.\r\n ", "date": "2019.04.18", "title": "Поскъпване на нощния ток с 67.6% поиска ЧЕЗ"}
{"url": "https://www.dnes.bg/stranata/2019/04/18/inspektori-v-hrama-proveriavat-za-blokirani-izhodi-i-gorimi-materiali.407980", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Дни преди Великден проверяват всички храмове в страната. Инспекторите от противопожарна защита следят за изправност на пожарогасителите в църквите, и за достъпа до аварийните изходи и входове на храмовете. Свещниците в храмовете също трябва да са обезопасени с негорящи подложки.\n\n\r\nГлавен инспектор Явор Райчев от Столичната дирекция \"Пожарна безопасност и защита на населението\", обясни пред камерата на, че най-честите нарушения, които откриват инспекторите, са свързани с блокирани изходи или струпани горими материали пред тях.\n                    \n                    \n                \r\n\"Ние правим проверки най-вече свързани с това дали храмовете са осигурили пожарната безопасност на своята територия\", каза той.\n\r\nГлавен инспектор Райчев поясни, че се проверява дали изходите на църквите могат да се отварят бързо при евентуален инцидент.\n\r\n\"Ние минаваме предварително, даваме предписания с цел тези горими материали да бъдат премахнати и изходите да бъдат свободни. Това е най-често срещаното като забележки и нарушения\", поясни инспекторът в ефира на \"България сутрин\".\n\r\nОт пожарната припомнят още, че всички, които ще ходят на църква за Великден трябва да са много предпазливи и да се пазят взаимно от инциденти.\n\r\n ", "date": "2019.04.18", "title": "Инспектори в храма: Проверяват за блокирани изходи и горими материали "}
{"url": "https://www.dnes.bg/muzika-interviews/2019/04/18/eva-toni-i-fabricio-govori-im-napravo.407979", "text": "Тя е на 17, кара сърф и прави перфектното чили кон карне. Музиката я събира в студио на Мюзик Клиник с китариста на Белослава/Tri O Five, който освен успешен бийтмейкър и продуцент вече е и татко на момченце. \n\r\nИталианската подправка в рецептата за клубен хит слага диджей, който рокаджиите от края на 90-те познават като барабанист на група \"Хазарт\", а редовите купонджии от Египет до Турция – като създател на Sunbeams. \n\r\nСрещаме се с Ева Пармакова, Антони Рикев-WahTony и Фабрицио Паризи в една студена сутрин. Докато зъбите ни тракат около чашите с горещ шоколад си говорим за общият им сингъл Tell Me Right и за екстремно проветривите джинси на Ева, която, подведена от сутрешното слънце през прозореца, заложила на плажен аутфит с много артистични кръпки. \n                    \n                    \n                \r\nВ парчето им не звучи гайда, в текста не се прескачат антилопи, а ритъмът не носи на туърк – казано накратко, тези тримата са създали танцувален химн за таргет 20+, който влезе в парти афиша на нощна София. \n\r\n\"С Фабрицио отдавна се бяхме намерили. Имахме идея да направим колаборация с артист на \"Вирджиния рекърдс\" и харесахме Ева, защото в нашите очи и уши тя все още е нешлифован диамант, не е рамкирана в точен стил, а гласът й е доста нежен и пасва добре на хаус музиката\", обяснява пресечната им точка WahTony.\r\n \r\n\"Фактът, че виждаш едно красиво дете без никакъв вулгарен тунинг по него, също изигра роля в избора на Ева\", добавя Фабрицио. \n\r\nОказва се, че с WahTony следят развитието на Пармакова още от периода й в X Factor и меланхолията в тембъра й е основата, върху която изграждат Tell Me Right. \r\n\r\n\"Аз бях отправната им точка за създаването на парчето, докато масовата практика е да се случва обратното – продуцентът или диджея вади една банка с готови песни, които отлежават, и ги предлага на певеца. Като в супер маркет\", казва Ева и лицето й грейва от гордост като на дете, похвалено за рецитиране на стихче пред класа. \n\r\nОткакто е част от отбора на \"Вирджиния рекърдс\" тя е изкушена да мине отвъд лъскавата фасада на изпълнителя, който е само лице на крайния продукт, и вече  прави кантата (вокалните линии) в бъдещите си проекти. В Tell Me Right дебютира като текстописец. \n\r\n\"Написах текста за два часа, директно на английски. Обичам този език и понякога се улавям, че мисля по-лесно на него\", признава Ева, която има година до абитуриентския си бал и обмисля опцията да продължи образованието си с музика на Острова. \n\r\nИ тъй като името на парчето им значи \"Кажи ми го направо\", директно ги питам кои неща обичат да наричат с истинските им имена и какво не искат да им бъде спестявано.\n\r\n\"Истината. Ако не си искрен, независимо дали говорим за създаването на музика, или за лични отношения, това се усеща. Правиш парче в даден стил, само защото то \r\nсе продава. То ще живее точно два дни и довиждане. Вадиш някакъв образ, който смяташ за конвертируем в една среда – и това е еднодневка, бомба със закъснител. Най-прекия път към щастието е да си откровен и да имаш топките да носиш последствията от това – така край теб остават само точните хора и правилните проекти\", казва Фабрицио.\r\n     \r\nСгушена в кожения си жак, Ева се съгласява: \"Край мен не могат да виреят лицемери. С приятелите ми си казваме всичко, то това дали изглеждам супер зле, до това кой е дърво на даниснга. Вярвам, че музиката говори много за своя създател като човек и в този смисъл харесах WahTony и Фабрицио от първо прослушване\".\r\n \r\nХващам се за темата с танците и питам Tell Me Right ли носи звученето, което ще ги накара да се раздвижат в клуба, дори ако нямат работа на сцената. \n\r\n\"Ако едно парче има як груув, който е направен със сърце, то те вдига моментално. Чувам Бионсе и ставам, после чувам Deep Purple и ефектът е същия, нищо, че между двете парчета има разлика от 30 години\", казва WahTony. \"Истината е, че с Фабрицио искаме да правим готина клубна музика, която е част от нощния живот, защото има много поп парчета, които са супер известни, но не стигат до селекцията на диджеите\".\n\r\n\"Ако не съм на участие, няма шанс да ме видиш в клубовете, защото там съм прекарал по-голяма част от съзнателния си живот. Но да, звученето на Tell Me Right е това, което ме кара да пулсирам\", казва Фабрицио.\n\r\nИ понеже от парчето ни се допива нещо с чадърче на плажа, следващия ми въпрос е логичен  - каква е представата ви за перфектната почивка. \n\r\n\"Всяко лято карам сърф на Лимнос с приятели. Там е супер пустош, ние сме на палатки, по цял ден си на пясъка или във водата, далече от всякакви комуникации\", казва Ева. \n\r\n\"И аз обичам тази схема на релакс – на каравана, с моята мацка, сина ни и кучето\", включва се WahTony, а Фабрицио бяга от морето в планината. \"Обичам бялото на снега, карам мото шейна. Лятото не е моят сезон, защото значи много клубове и шум, а аз обичам тихите места, в които мога да си чуя дъха дори\".\n\r\n", "date": "2019.04.18", "title": "Ева, Тони и Фабрицио – говори им направо!"}
{"url": "https://www.dnes.bg/sofia/2019/04/18/vijte-kyde-niama-da-ima-voda-v-sofiia-v-petyk-19-april.407986", "text": "На 19 април 2019 г. (петък), във връзка с реконструкция на уличен водопровод на ул. „Яворов“ с. Панчарево, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Риляник“, ул. „Яворов“, ул. „Ловджийска чешма“\r\nул. „Самоковско шосе“ от ул. „Риляник“ до баня „Панчарево“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Риляник“ ъгъла с ул. „Ловджийска чешма“. \n\r\nНа 19 април 2019 г. (петък), във връзка с подмяна на сградно водопроводно отклонение на ул. „5-ти ноември“ кв. „Горубляне“, се налага спиране на водоподаването от 09:00 до 17:30 часа на клиентите на „Софийска вода”, живеещи в района на:\r\nул. „12-ти април“ от ул. „Урвишка крепост“ до ул. „5-ти ноември“\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „5-ти ноември“ ъгъла с ул. „12-ти април“. \n\r\nНа 19 април 2019 г. (петък), във връзка с подмяна на сградно водопроводно отклонение на ул. „Константин Фотинов“ кв. „Васил Левски“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на:\r\nул. „Константин Фотинов“ от ул. „Баба Тонка“ до ул. „Станислав Доспевски“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Фотинов“ №157. \n\r\nНа 19 април 2019 г. (петък), във връзка с подмяна на сградно водопроводно отклонение на ул. „Ген. Гурко“ с. Бусманци, се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nул. „Ген. Гурко“ №2, №4, №6, №8, №10, №12, №14\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Генерал Гурко“ №5. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.18", "title": "Вижте къде няма да има вода в София в петък, 19 април"}
{"url": "https://www.dnes.bg/usa/2019/04/18/myj-napravi-opit-za-palej-na-katedrala-v-niu-iork.407988", "text": "Мъж беше арестуван в Ню Йорк в Сряда вечерта за евенуален опит за палеж на катедралата „Св. Патрик“, съобщиха от съобщиха от CBS. 37-годишният мъж бил хванат с туби бензин, флакон за пълнене на запалки и няколко запалки.\r\nЗаподозреният взел 2 туби с по над 7 литра бензин от колата си и чанта със запалителни средства. Когато мъжът се опитал да влезе в катедралата, бил спрян от охранителя.\r\nБила извикана полицията и евентуалният подпалвач опитал да оправдае наличието на бензин, като казал, че горивото на колата му свършило, но след проверка на превозното средство се установява, че това не било вярно.\r\nПолицията го арестувала заради подозрителното му поведение. Заподозреният вече имадосие и тепърва ще се уточнява каква е била целта му, съобщи Джон Миръл, заместник-комисарят на нюйоркската полиция.\r\nИнцидентът привлече вниманието на медиите, защото идва само два дни след пожара в емблематичната парижка катедрала \"Нотр Дам\".", "date": "2019.04.18", "title": "Мъж направи опит за палеж на катедрала в Ню Йорк"}
{"url": "https://www.dnes.bg/notifikacii/2019/04/18/zemen-trus-s-magnitud-6-1-razliulia-taivan.407982", "text": "Земетресение с магнитуд 6,1 разтърси източната част на остров Тайван днес, съобщи Ройтерс, като се позовава на местните власти. \r\nНяма сведения за жертви и разрушения.\r\nСпоред Геофизичния институт на САЩ трусът бил с магнитуд 6,4, пише БТА.", "date": "2019.04.18", "title": "Земен трус с магнитуд 6,1 разлюля Тайван"}
{"url": "https://www.dnes.bg/obshtestvo/2019/04/18/bylgariia-na-111-o-miasto-po-svoboda-na-mediite.407977", "text": "111-о място заема България по свобода на медиите. Това оповести международната неправителствена организация \"Репортери без граници\" за годишния Индекс за свобода на пресата.\r\nОбщо класираните държави са 180.\r\nПрез 2018 г. България застава между Етиопия, която има същия индекс като нашата страна (35.11) и Мали, които са на 112-о място.\r\nПървите 3 места заемат скандинавските страни - Норвегия, Финландия и Швеция. Последното място е за Туркменистан.\r\nДокладът показва, че журналистите все по-често са обект на насилие.\r\n\"В много страни враждебното отношение и омразата към журналистите,  изразявана от политическите лидери, прерасна в по-сериозни и по-чести  действия на насилие\", подчертава \"Репортери без граници\".\r\nСамо в 24 процента от проучените 180 държави и територии ситуацията със свободата на печата е \"добра\" или \"по-скоро добра\", в сравнение с 26 процента през 2018 година.\r\n ", "date": "2019.04.18", "title": "България на 111-о място по свобода на медиите"}
{"url": "https://www.dnes.bg/evroizbori-19/2019/04/18/evgeniia-baneva-kandidat-za-evrodeputat-liubopitna-partiia-zad-neia.407985", "text": "Евгения Банева се кандидатира за евродепутат.\n\r\nВ момента тя се намира в ареста заедно със съпруга си Николай Банев по обвинения за участие в организирана престъпна група за данъчни и длъжностни престъпления и пране на пари. \n\r\nБанева ще бъде водач на листата на \"Българско национално обединение\". Формацията доби популярност, след като издигна кандидатурите за президент и вицепрезидент на Митьо Пищова и Радо Шишарката,  съобщава  Тогава те получиха 0,39% или почти 15 000 гласа. Лидер на Обединението е Георги Георгиев-Готи - певец, актьор, режисьор и бизнесмен. \n\r\nОтносно това дали има законови пречки пред Банева да ги агитира след като се намира в ареста, говорителят на ЦИК Александър Андреев заяви, че е \"вярно, че кандидатие се ползват с имунитет по време на предизборната кампания, но случаят с г-жа Банева е заварено положение. Дали тя трябва да бъде осводобена от ареста, за да води кампания, не е въпрос от компетенциите на ЦИК.\"\n                    \n                    \n                \r\nТова е втори опит на Евгения Банева да стигне до Европарламента в Брюксел. През 2014г. тя се кандидатира като независим кандидат и получи малко над 6 000 гласа или 0,276%.", "date": "2019.04.18", "title": "Евгения Банева - кандидат за евродепутат, любопитна партия зад нея"}
{"url": "https://www.dnes.bg/sofia/2019/04/18/studentski-grad-stava-kampus-realno-li-e.407983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдно от най-обичаните места в София от младите - Студентски град, може да се превърне в кампус. Целта обаче не е да се изграждат още общежития, а да се построят обществени сгради, които да станат център за срещи и събития на учащите се. \nИдейните проекти за това се събират до 7 май.\n\r\nКметът на район \"Студентски\" Димитър Дилчев разкри в \"България сутрин\", че идеята за изграждане на кампус датира още от 2008 година. Той допълни, че това е сложна задача, тъй като има много проблеми със собствеността на терените.\n\r\n\"Точно тази територия е добра възможност да видим как хората си представят този кампус - общежития, паркоместа, право на достъп. Всеки, който иска може да участва в проекта и да даде своята идея\", каза Дилчев.\n                    \n                    \n                \r\nКметът обясни, че няма как кампуса да обхване целия Студентски град. Въпреки това той е категоричен, че изграждането на подобно нещо ще спомогне за въвеждането на ред в района.\n\r\n\"Нямаме възможност кампуса да обхване целия Студентски град. В плана са предвидени 12 малки кампуси, чиято цел е да бъде въведен ред тук. Когато проекта бъде готов и сметките са ясни ще говорим за финансиране. Всеки е отговорен за средата, в която живее\", ", "date": "2019.04.18", "title": "Студентски град става кампус? Реално ли е?"}
{"url": "https://www.dnes.bg/akoshtete-vqrvaite/2019/04/18/lecheben-kristal-spored-zodiiata-2-chast.407918", "text": "Кристалите притежават лечебни свойства. Тяхното действие се използва за различни цели от години. Смята се, че едни имат положителен ефект при главоболие, други носят късмет и просперитет, трети са подходящи за привличане на любов.\r\nКакто знаците от зодиака, така и естествените камъни са свързани с планети. За да носят положителен заряд, те трябва да са с определена форма, структура, чистота и цвят. Ако се чудите кой естествен камък ви подхожда или искате да подарите такъв на някой близък, може да определите това според вашия характер и зодията, към която принадлежите.\r\n \r\nСлед като ви представихме , ето и останалите:\r\n \r\n\r\n \r\nВъздушен знак, който е под влиянието на Венера – планетата на красотата и любовта. Везните не могат без социални контакти. Те обичат да са заобиколени от хора. Недостатъкът им е, че лесно се влияят от хорското мнение. Необходими са им кристали, които да ги уравновесят в моментите, в които са нервни и афектирани.\r\n \r\nНай-добрите кристали за Везните са кризокола, лабрадорит и кианит. Те са силно свързани с Венера. Оказват положително въздействие върху психиката на представителите на този знак и ги вдъхновяват за нови начинания. Хризокола, известен като „мъдрия камък“ осъществява баланса между духа и тялото. Обикновено носи интуиция, търпение, спокойствие и безусловна любов.\r\n \r\n\r\n \r\nВодният знак се ръководи от Марс – планетата на мистерията. Скорпионите са сложни характери. Те са много грижовни, но може и да пострадате от жилото им, ако ги пренебрегнете или обидите. Ядосат ли се, родените с тази зодия не прощават лесно. Трябва им минерал, който да потисне непокорния им нрав и ги накара да бъдат по-добри с околните.\r\n \r\nХематит, опушен кварц и червен сапфир са камъните, които може да подарите на Скорпионите. Те носят смирение и спомагат за овладяване на отрицателните емоции. По-конкретно опушеният кварц има най-голяма роля в този процес. Неговата енергия има способността да пречиства аурата и стимулира всички меридиани.\r\n \r\n", "date": "2019.04.18", "title": "Лечебен кристал според зодията (2 част)"}
{"url": "https://www.dnes.bg/business/2019/04/18/bsk-atakuva-naredbata-za-kasovite-aparati-v-syda.407929", "text": "Българската стопанска камара (БСК) ще заведе колективен иск срещу Наредба Н18 на Министерство на финансите, която наложи въвеждането на нови касови апарати, съобщава Дарик. \n\r\nСпоред новите правила всички компании, които не ползват фискален софтуер, бяха задължени да сменят касовите си апарати от 1 април. \n\n\n\nРадосвет Радев, председател на Камарата, изпрати писмо в началото на април  до премиера Бойко Борисов, министъра на финансите Владислав Горанов и НАП, в което предупреди, че е възможно стоките и услугите да поскъпнат заради новите изисквания. \n\r\nСпоред него предварителната оценка на въздействието е нереална, а бизнесът ще трябва да плати пет пъти повече от предвиденото. \n                    \n                    \n                \r\nБСК твърди, че липсва диалог между бизнеса и институциите относно спортните въпроси с фискалните устройства. Решението за отлагане на срока за влизане на наредбата, без да се направят съществени промени, пък само би отложило хаоса, смятат от Камарата. \n\r\n ", "date": "2019.04.18", "title": "БСК атакува наредбата за касовите апарати в съда"}
{"url": "https://www.dnes.bg/balkani/2019/04/18/v-severna-makedoniia-chestvat-5-mai-kato-den-na-makedonskiia-ezik.407935", "text": "Правителството на Северна Македония взе решение 5 май да бъде обявен за Ден на македонския език, предаде агенция МИА.\r\nРешението тази дата да се чества като Ден на македонския език е в чест на решението на народното правителство на Демократична Федерална Македония, което на 5 май 1945 г. приема азбуката на македонския език като официално писмо, пише БТА.\r\nДва месеца по-късно министерството на просветата узаконява първия правопис, с което е кодифициран македонският език, се казва в съобщение на правителствената пресслужба.\r\n ", "date": "2019.04.18", "title": "В Северна Македония честват 5 май като Ден на македонския език"}
{"url": "https://www.dnes.bg/cars/2019/04/18/syvremenen-trabant-vyzmojno-li-e.407937", "text": "Всеки роден преди 90-а година разпознава мигновено формите на Trabant. Това е автомобил, който е много повече от достъпна форма на транспорт. Той е символ на една ера на разделение, белязала съдбите на няколко поколения, категорични са от българското студио Vlner, чийто последен проект е именно доработка на легендарния автомобил от времето на социализма.\n\r\nТази машината  често е наричана източногерманският VW Beetle, а екземплярът, влязъл във Vilner Garage, е един от от последните произведени. На мястото на двутактовия мотор на Trabant 601 е монтиран 1,0-литров агрегат от VW Polo MkI. Скоростите са преместени долу, като визията на Trabant 1.1. на практика остава същата, като на 601.\r\n                    \n                    \n                Салонът е обвит в текстил и дублирана кожа. Последната се нарича така заради меката подплата, което и придава специфичен обем и я прави също толкова приятна на пипане, колкото и за окото. Таблото също комбинира финия естествен материал с текстил, като цветът на винтидж кожата там е \"Charcoal Black\".\n\r\nКормилото е Momo, облечено с черна кожа и съшито с контрастни шевове, като в средата е поставена значка с номер 21. Таванът отвътре е изцяло покрит с раиран текстил, какъвто е положен и около кожения лост на 4-степенната кутия.\r\n", "date": "2019.04.18", "title": "Съвременен трабант? Възможно ли е?"}
{"url": "https://www.dnes.bg/world/2019/04/18/s-britanci-na-more-ili-kak-brexit-nakara-horata-da-pytuvat.407936", "text": "Великобритания остава част от ЕС поне до месец ноември, а това изглежда внесе известно спокойствие сред хората от Острова, които масово започват организация на своите летни ваканции, пише \r\nБританският туроператор Miles Morgan Travel отчита 172% ръст в активността на своите клиенти през изминалата седмица в сравнение със същия период през 2018 г.\r\nФериботите над Ламанша на свой ред се ползват с повишен интерес. Там ангажиментите са се увеличили с 40 на 100 по данни на Direct Ferries.\r\nЦялото това раздвижване в туристическия сектор се отрази и на стоковата борса в Лондон, където водещите туроператори Ryanair, EasyJet и TUI отчитат средем ръст в цената на акциите си от 10% в рамките на 7 дни.\r\n                    \n                    \n                ", "date": "2019.04.18", "title": "С британци на море: Или как Brexit накара хората да пътуват"}
{"url": "https://www.dnes.bg/football/2019/04/18/totnym-eliminira-manchestyr-siti-v-trilyr.407964", "text": "Този мач е за учебниците по футбол! Тотнъм мина през ада и елиминира Манчестър Сити от Шампионската лига, след като загуби с 3:4 в реванша на \"Етихад\", но с общ резултат 4:4 се класира за полуфинала на турнира.\n\r\nВсичките зрители по трибуните станаха свидетели на тотално голово зрелище, като за 21 минути видяха общо два обрата и цели 5 гола. Серията започна Рахим Стърлинг в четвъртата минута, който даде аванс за домакините. Малко след това \"шпорите\" обърнаха резултата с два бързи гола на Хюн Мин Сон в 7-та и 10-тата минута, но секунди по-късно Бернардо Силва възстанови равенството. В 21-та минута Стърлинг (21') отново изведе домакините напред. Пет гола за 21 минути, това е нов рекорд в турнира на богатите.\n                    \n                    \n                \r\nПрез втората част двата отбора продължиха зрелищното си надиграване, като Серхио Агуеро (59 мин.) даде глътка въздух на \"гражданите\". Драмата продължи, след като Фернандо Йоренте в 73-тата също се разписа. Ситуацията при гола му обаче бе спорна, тъй като на повторенията се видя, че нападателят използва ръката си, за да насочи топката във вратата.\n\r\nТака ще Тотнъм се изправи срещу терминатора на футболни гиганти Аякс, който вчера отстрани Ювентус с общ резултат 3:2. Първата среща между \"топчиите\" и холандците ще се проведе на 30 април, вторник.\n\r\nВ другата среща Ливърпул удари и във втория мач Порто, този път с 4:1. Така с общ резултат 6:1 англичаните си осигуриха полуфинал срещу Барселона.\r\nВсичко за двубоите снощи и ", "date": "2019.04.18", "title": "Тотнъм елиминира Манчестър Сити в трилър"}
{"url": "https://www.dnes.bg/notifikacii/2019/04/18/izdirvat-sina-na-ubitata-43-godishna-jena-v-sofiia.407965", "text": "Продължава разследването на убийството на 43-годишна жена в София, която бе намерена мъртва в апартамент в столичния квартал \"Младост 1\".\n\r\nЖената е пристигнала ден по-рано от Варна и се настанила в дома на своя приятелка. Близките и обаче загубили връзка с нея и се обърнали към полицията. Намира я зетът на приятелката й. Не си вдигала телефона цял ден и той я потърсил на адреса. Намерили обаче безжизненото тяло.\r\nНа място незабавно са изпратени екипи на полицията и \"Бърза помощ\", които установили следи от насилие по тялото. По случая е образувано досъдебно производство.\r\nЗа издирване обявен синът на жената, който по непотвърдена инфорация е наркозависим. ", "date": "2019.04.18", "title": "Издирват сина на убитата 43-годишна жена в София"}
{"url": "https://www.dnes.bg/eu/2019/04/18/es-i-sasht-se-plashat-s-vdigane-na-mita-shte-skochat-ot-ketchup-do-samoleti.407961", "text": "Европейският съюз се готви да удари американските вносители с по-високи търговски мита като ответна мярка срещу незаконни държавни субсидии за самолетопроизводителя Boeing.\r\nМерките ще засегнат внос на стоки на стойност €20 млрд., като публикуваният за обсъждане списък, включва разнообразна продукция - от трактори и самолети, до замразена риба и цитрусови сокове, кетчуп и вино.\r\n17-страничният списък, по чието съдържание се събират мнения на засегнатите страни до края на май, излиза седмица, след като висшия апелативен орган на Световната търговска организация (СТО) обяви, че американските субсидии за Boeing продължават да причиняват значителни вреди на Airbus, включително са причина за загуба на продажби. \r\n                    \n                    \n                ЕС и САЩ водят 14-годишен търговски спор пред организацията за субсидиите за производството на европейските самолети Airbus и за американските Boeing, като взаимно се обвиняват, че те са незаконни.\r\n\"Не искаме зъб за зъб, но трябва да сме готови с мерки за противодействие, в случай че няма друг изход\", заяви търговският еврокомисар Сесилия Малмстрьом по повод огласяването на списъка.\r\nТой ще бъде приет, след като стане ясна оценката на СТО за причинените вреди, уточнява Комисията. Според правилата на организацията ощетената страна може да въведе мерки, за да компенсира загубите си в размера на щетата. Искането трябва да бъде одобрено от търговската организация.\r\nМиналата година същият орган на СТО откри нередности и в субсидиите за Airbus. В началото на април Вашингтон публикува свой списък от европейски стоки, внасяни в САЩ, които ще бъдат допълнително обмитявани. Те са на стойност от 11 млрд. долара. Американският списък включва стоки от самолети и хеликоптери до вино и сирена.\r\nОкончателното решение на СТО по американската жалба срещу европейските субсидии за Airbus се очаква през юни или юли, а отсъждането на дължимите компенсации не по-рано от идната пролет.", "date": "2019.04.18", "title": "ЕС и САЩ се плашат с вдигане на мита, ще скочат от кетчуп до самолети "}
{"url": "https://www.dnes.bg/obshtestvo/2019/04/18/abiturientskite-balove-ahu-ihu-i-posle-finansovo-tiho.407963", "text": "Абитуриентските балове излизат доста солено на родителите, като те често започват да спестяват пари година по-рано или теглят кредити. После разходите ги покриват най-често до 3 години, каза пред \"Монитор\" кредитният консултант Тихомир Тошев. \n\r\nПрактиката е по-обичайна за по-бедните региони като Северозападна България и Родопите. \"Обикновено става въпрос за малки суми от рода на 200-300 до 500 лв., които не достигат при организацията на събитието\", поясни Тошев. \n\r\nНемалко родители на абитуриенти отиват за облекло за бала в Одрин. Причина за насочването към турските магазини е, че цената там излиза с 300-400 лева по-евтино заради ниската лира. На главната улица на града транспаранти рекламират, че в местни магазини те обличат от гащи до костюм и обувки за 450 лв.\n                    \n                    \n                \r\nЗа девойките разходите винаги са по-големи. Има гимназистки, които искат да приличат на любимците си от световните сцени и си поръчват рокля по модела на някоя знаменитост. Така тоалетът – с плат и труд на шивача, излиза над 1000 лв., но пък остава утехата, че за една нощ ще приличаш на любимата си звезда от екрана.\n\r\nТрудно може да се намери в София дълга рокля и по-обемиста пола под 700 лв.\n\r\n\"Всеки иска да е различен, затова е трудно да се каже кои цветове са по-търсени“, коментира търговец пред изданието. Платът за цяла рокля с дължина до глезена би могъл да стигне 200 лв. като в зависимост от сложността и кройката, от някои платове може да се наложи да се вземе много повече. Сатенът трудно излиза над 25 лв., а с тюла момичетата трябва да внимават, тъй като той би могъл значително да оскъпи облеклото. \n\r\nМодните специалисти съветват през този сезон роклите да не се подчертават с дълбоко деколте или да са силно украсени, а да има дантела. По-евтината дантела струва между 60-80 лв., но далеч не е толкова впечатляваща. При правилно подбрани аксесоари, може да се постави бродерия с лъскави материи и така роклята да изглежда не по-малко елегантна и шик. \n\r\nОбувките и чантите по поръчка обаче стават много по-бавно – за тях абитуриентката чака 3 седмици. Търсени сега са дебелите токчета с дължина 12 см от естествена кожа, а към тях може да се добави и каишка за тези, на които им е по-трудно да ходят.\n\r\nТрендът да се търси по-изчистен и лек грим в телесни цветове се запазва и през 2019 г., а девойките рядко искат опушено черно или тъмни нюанси.\n\r\nОскъпяването за момичетата идва от изпращането, когато трябва да се подготви още едно облекло заедно с обувки, грим и чанта, а освен тях трябва да се предвидят и разходите за заведенията, в които ще празнува класът.\n\r\nКато се сметне и домашния празник, крайната сума излиза поне 2 бона.\n\r\nЗа мъжете целият костюм може да стигне 1000 лв., като някои магазини правят отстъпки, ако абитуриентът реши да си купи всичко от тях. Най-предпочитани са тъмносиньото и черното, както и обувките със заострен връх. Сумата за техния бал може да нарасне заради аксесоари, най-често \"изхвърлянията\" са за часовник.\n\r\nКувертът в повечето механи и ресторанти излиза по 30 лв. на човек, като менюто включва различни видове салати, месно ястие и безалкохолни напитки. Някои заведения предлагат и опцията всяка част от менюто да бъде променена в зависимост от избора на клиента, а алкохол може да се внася. \n\r\nДискотеките и клубовете обявяват различни цени, които варират най-често между 50 и 100 лева, в зависимост от включената консумация.", "date": "2019.04.18", "title": "Абитуриентските балове: Аху-иху и после – финансово тихо"}
{"url": "https://www.dnes.bg/balkani/2019/04/18/bylgarinyt-ubil-5-godishnata-si-dyshteria-shte-leji-dojivot.407966", "text": "През 2015 г. случаят с жестокото убийство на 5-годишната Ани в Гърция предизвика силни реакции не само при съседите, но и у нас. \r\nАпелативният съд в Атина постанови доживотен затвор за българина Станислав Бакърджиев, който причини смъртта на детето.\n\n\n\n\nСъдът не прие никакви смекчаващи вината обстоятелства и го осъди за умишлено убийство, гавра с мъртъв човек и използване на оръжие.\r\n9 години затвор получи и Насиф Ахмедов, който е помагал за заличаване на следите от убийството, а майката бе оневинена и освободена, предаде БНР. \r\nЗащитата се опита да убеди магистратите, че бащата Бакърджиев не е извършил убийството, но доказателствата на експерти категорично потвърдиха вината му за смъртта на малката Ани.\r\nСтанислав и Насиф споделиха, че са подложени на силен натиск и издевателство от други затворници по време на прекараните досега години в затвора, като отмъщение за убийството на детето.", "date": "2019.04.18", "title": "Българинът, убил 5-годишната си дъщеря, ще лежи доживот"}
{"url": "https://www.dnes.bg/notifikacii/2019/04/18/zaginalite-v-avtobusnata-katastrofa-v-madeira-veche-sa-29.407967", "text": "\n\r\n29 станаха жертвите на тежката катастрофа на туристически автобус на португалския остров Мадейра в Атлантическия океан, съобщиха световните агенции, цитирайки португалски медии. 28 други са ранени, като сред тях има и местни жители. \n\r\nСпоред местните власти е много вероятно жертвите да се увеличат.\n\n\r\nСпоред очевидци водачът на автобуса не се справил с управлението при спускане по стръмен тесен път, преминаващ през населено място в планинска местност източно от главния град на острова - Фуншал, и се врязал в сграда покрай пътя, съобщи кметът на селцето Филипе Соуза, цитиран от АП. \n                \n                \r\nТой добави, че загиналите сред загиналите са 17 жени. \n\r\nЗаместник-шефът на областната управа на Мадейра Педро Каладо даде пресконференция и каза, че всички пострадали, сред които и шофьорът на автобуса, са настанени в болница.\n\r\nВластите са започнали разследване на причините за катастрофата. От Лисабон спешно са изпратени съдебно-медицински екипи, които да участват в аутопсиите на жертвите. Според местни жители времето, когато се е разиграла трагедията, е било хубаво. На излъчени по телевизията кадри се вижда автобусът, преобърнат на една страна край тесния път, заобиколен от спасители, а наоколо лежат разпръснати тела.\n\r\nПортугалският премиер Антониу Коща написа в Туитър, че е изпратил съболезнования на германската канцлерка Ангела Меркел. Говорителят на Меркел - Щефен Зайберт, обяви, че е създадена гореща телефонна линия за хората, които са разтревожени за членове на техните семейства. Германското външно министерство съобщи, че неговото посолство в Лисабон е в контакт с местните власти на Мадейра.\n\r\nДруги членове на същата германска група са пътували с втори автобус, който не е засегнат от катастрофата.\n\r\nПортугалският остров, наричан \"перлата на Атлантика\", е популярна туристическа дестинация с мекия си климат и пищно зелените планински пейзажи на фона на океана. \n\r\nУправата на португалската провинция свика извънредно заседание на местното правителство и обяви тридневен траур, който започва от днес, 18 април.\r\n \r\n", "date": "2019.04.18", "title": " Загиналите в автобусната катастрофа в Мадейра вече са 29"}
{"url": "https://www.dnes.bg/snimka-na-denia/2019/04/18/chadyrite-pod-ryka-i-dnes-vremeto-shte-e-dyjdovno.407968", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ днес ни очаква облачно време, на много места в страната ще има превалявания. С временни прекъсвания ще продължи да вали и през нощта. Ще духа слаб до умерен вятър от север-североизток. \r\nМаксималните температури ще бъдат между 9 и 17 градуса, като най-ниски ще бъдат в Североизточна България 9-11 градуса. За София термометрите ще стигнат до 12 градуса, сочи прогнозата на Националния институт по метеорология и хидрология.\r\nПо Черноморието ще е облачно и дъждовно. Ще духа умерен вятър от север-североизток. Максималните температури ще са между 10° и 13°. Температурата на морската вода е 11-13°. Вълнението на морето ще бъде 2-3 бала.\r\nНад планините ще е облачно, с валежи от дъжд, а над 1700 метра - сняг. Ще духа умерен, по високите и открити части силен вятър от север-североизток. Максималната температура на височина 1200 метра ще е около 5°, на 2000 метра – около минус 2°.", "date": "2019.04.18", "title": "Чадърите под ръка и днес, времето ще е дъждовно"}
{"url": "https://www.dnes.bg/stranata/2019/04/18/vlak-blysna-chovek-krai-gara-lakatnik.407993", "text": "Човек е бил блъснат от влак при гара Лакатник в района на Искърското дефиле.\r\nИнцидентът е довел до сериозно забавяне на влаковете от и към Северозападна България, предаде bTV.\r\nОбявено е закъснение от 1 час в посока София и половин час от столицата.\r\n ", "date": "2019.04.18", "title": "Влак блъсна човек край гара Лакатник"}
{"url": "https://www.dnes.bg/stranata/2019/04/18/pazardjishko-selo-v-boina-gotovnost-protiv-voenen-poligon.407991", "text": "Пазарджишкото село Црънча се обяви против дългогодишния военен полигон, намиращ се в непосредствена близост. Според местен комитет военните замърсяват природата и застрашават населението на близките села с неясни химически оръжия. \n\n\n\r\nПисмото за закриването на полигона е адресирано до президента, министър-председателя, военния министър, кметът на Пазарджик и други обществени лица. В него става ясно, че военната площадка е изключително близо до село Црънча, което се опитва да развие туристическа дейност, свързана с близостта им до Родопите. Но постоянните блокирания на централен път, гърмежи и шум от оръжия правели невъзможно препитанието на хората. Според црънчани военните използват оръжия, които замърсяват почвата и климата в региона. \n                    \n                    \n                \r\nМного от младежите в селото се прехранват със земеделие, животновъдство и пчеларство. Тези сектори са пряко засегнати от гърмежите и замърсяването на природата. Ловците от своя страна се оплакват от значителното намаляване на дивеча, а взривове го пропъждали от естествените местообитания.\n\r\nИнициаторите на подписката са готови на протестни действия ако не бъдат чути исканията им.", "date": "2019.04.18", "title": "Пазарджишко село в \"бойна готовност\" против военен полигон"}
{"url": "https://www.dnes.bg/obshtestvo/2019/04/18/nikolai-padnal-ot-mosta-v-pekin-zaradi-preumora.407989", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Месец, след като Николай Маринов пострада тежко при падане от мост в Пекин, той се прибра у нас, за да продължи лечението и възстановяването си в МБАЛ \"Пирогов\", където вече е настанен.\n\r\nНиколай стигна до България след тежки полети от Пекин до Москва и след това още три часа до София. Сега неговото лечение продължава с раздвижване и сложна рехабилитация, разказа самият Маринов пред камерата на \r\nБългаринът заминава за Китай, за да учи и преподава български  език. След инцидента получи много тежки травми на краката и гръбнака.  Наложи се операция, за която бяха събирани дарения. Министерството на външните работи също помогна, за  да бъдат направени медицинските процедури и да може Маринов да се прибере у нас.\r\n                    \n                    \n                По думите му причина за падането му е преумора.\r\n\"Университетът, където работя е на 135 км от Пекин. Аз все още уча, опитвам се да завърша докторантурата си и в същото време се опитвах да работя през уикендите, почасово в Пекин - недоспиване, преумора и мисля, че всичко това е отключило прилошаването и то на място, където е изключително опасно\", разказа той.\n\r\n\"Човек трябва да живее в настоящето. Нещо, което научих е, че човек трябва да оценява всеки един ден, всеки един момент и въпреки всичко трябва да се радваме на всяка възможност, която ни се дава. Аз се радвам на възможността, която ми се дава да оцелея в това нещо\", сподели Николай Маринов.\r\n ", "date": "2019.04.18", "title": "Николай паднал от моста в Пекин заради преумора"}
{"url": "https://www.dnes.bg/football/2019/04/18/losho-za-barsa-livyrpul-e-gospodar-na-kamp-nou.407981", "text": "Барселона – Ливърпул е безспорният гвоздей от 1/2-финалите на Шампионска лига.\r\nПеткратните първенци на Европа се класираха за предпоследната фаза на турнира, след като елиминираха съответно  и .\r\n \r\nИнтересното е, че двата колоса имат и по 3 загубени финала, което ги поставя на едно стъпало в историята на Стария континент. Сега един от двата отбора ще вземе леко преимущество с класиране на финал, където ще срещне победителя от двойката Аякс – Тотнъм.\r\n \r\nПървият мач между Барса и Ливърпул ще се играе на \"Камп Ноу\" на 30 април или 1 май. Статистиката сочи, че мърсисайдци се чувстват изключително комфортно в дома на каталунците.\r\n \r\n", "date": "2019.04.18", "title": "Лошо за Барса: Ливърпул е господар на \"Камп Ноу\""}
{"url": "https://www.dnes.bg/evroizbori-19/2019/04/18/slabakov-i-gen-shivikov-v-listata-na-vmro-za-evrovota.407987", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъпросът с партийните субсидии често се превръща в основна тема в парламента. Според заместник-председателят на ВМРО Искрен Веселинов проблемът не е, че партиите получават субсидии, а че някои формации взимат огромни суми, които не могат да изхарчат.\r\nДепутатът от \"Обединени патриоти\" засегна и етническото напрежение у нас, като заяви, че държавата трябва да вземе мерки.\n\r\n\"Ние сме предлагали да се субсидират конкретни дейности. Всяка партия преминала 1% получава финансиране. Може да се говори за вдигане на този процент, но до такъв дебат не се стигна. Етническата толерантност се крепи на чувството за справедливост и равенство, а от години то намалява. За туширането на етническото напрежение е нужна държавна политика. Всичко, което сме предложили като мерки, е внесено в Народното събрание, но чака своя ред\", каза в \"България сутрин\" Веселинов.\n                    \n                    \n                \r\nТой допълни, че се надява скоро напрежението в \"Обединените патриоти\" да спадне и коалицията да продължи да работи, както досега. Той също така разкри, че в листата на ВМРО ще попаднат режисьорът Андрей Слабаков и генерал Димитър Шивиков.\n\r\n\"В \"Обединените патриоти\" има конфликт от края на миналата година, когато Валери Симеонов и Волен Сидеров си искаха оставките. Ние предпочетохме да не си партнираме с нито една от двете партии за евроизборите. Вкарването на Ангел Джамбазки в европейския парламент ще означава, че нашите партньори не са оценили правилно ситуацията. Трябва да се застава зад личност, а не зад партия. ВМРО ще продължи да търси единството в патриотичното пространство. Листата ни не е партийна, а обществена. Там са актьорът Андрей Слабаков и генерал Шивиков\", \r\n ", "date": "2019.04.18", "title": "Слабаков и ген. Шивиков в листата на ВМРО за евровота"}
{"url": "https://www.dnes.bg/notifikacii/2019/04/18/aktioryt-bradli-uelsh-zagina-sled-izstrel-v-glavata.407999", "text": "42-годишният британски актьор и бивш боксьор Брадли Уелш, известен от филма \"Трейнспотинг 2\", загина, след като беше прострелян в главата на улицата в западната част на Единбург, съобщи в. \"Мирър\", цитирано от БТА.\r\nОколо 20:00 часа снощи бил подаден сигнал за изстрели. Районът бил отцепен, на мястото пристигнали въоръжени полицаи и парамедици, но Уелш издъхнал преди да бъде закаран в болница.\r\nПрез 1993 година Уелш става шампион по бокс в лека категория на Британската асоциация по бокс за непрофесионалисти. \r\nАктьорските му изяви включват и участие в епизод от документалната поредица \"Дани Дайър: най-страшните мъже\", посветен на известни борци и боксьори. Уелш е ръководил благотворителни проекти в помощ на младежи от Единбург, с насоченост към здравето, психичната устойчивост и против неравноправието. Притежавал е и зала за бокс в града.\r\n\r\n ", "date": "2019.04.18", "title": "Актьорът Брадли Уелш загина след изстрел в главата"}
{"url": "https://www.dnes.bg/obshtestvo/2019/04/18/velikdenska-dilema-kilo-chushki-ili-pyrjola-cenata-10-lv.407994", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Традиционно, всяка година преди великденските празници започват проверките на Българската агенция по безопасност на храните. Междувременно класическите български зеленчуци се превърнаха в екзотична храна. Чушките, например, държат висока цена като на някои места тя достигна 10 лв. за килограм.\r\nПо същия начин стои въпросът с картофите, тиквичките, патладжаните. Някои потребители сравниха тези цени с килограм месо.\r\nИкономистът Георги Вулджев отбеляза в студиото на \"България сутрин\", че инфлацията расте на годишна база, но все пак цените на редица продукти падат. \n\r\n\"Очакванията ми са, че инфлацията ще се забавя все повече. С ръста на цените на много стоки, растат и доходите. Досега бяхме в икономически бум, но сега излизаме от него. В началото на годината наблюдаваме засилване на инфлацията, но това ще бъде временно. Но това върви с очакване за потенциална икономическа криза на пазара. Българите казват, че искат да потребяват българското, но винаги купуват най-евтиното. Икономиката се развива и стандартът на живот се покачва\", посочи още той.  \n                    \n                    \n                \r\nВладимир Иванов от Държавната комисия за стоковите борси и тържища подчерта, че има световна тенденция за намаляване на цените на хранителните продукти. \n\r\n\"Конкуренцията е в свръх размери. Не трябва да се очакват резки поскъпвания или поевтинявания. Тенденцията е все пак продуктите да поевтиняват. Чушките стигнаха и до 10 лева, но зависи от произхода на чушката. През декември и януари няма български чушки. Държавите, от които традиционно внасяме, преживяха наводнения – това повишава цената. При наближаване на всеки по-голям празник – наблюдаваме все по-нормални търговски практики. Пазарът е добре конкурентно балансиран\", категоричен бе той пред \r\nТой отправи апел, ако потребителите искат пряко да участват в икономиката на страната да изберат българската храна. \"По традиция българските зеленчуци са много по-добро качество. В момента на борсата има наша ябълка на световен стандарт. Нека всеки 1 лв. да е похарчен за българска стока\", каза Иванов. За съжаление българинът избира храната с по-ниска цена.\r\nТой коментира, че в момента цената на агнешкото и яйцата остават на нивата от миналата година. Нашите яйца са с много високо качество, както и месото ни. Ниските цени са на вносните храни.", "date": "2019.04.18", "title": "Великденска дилема: Кило чушки или пържола? Цената - 10 лв."}
{"url": "https://www.dnes.bg/stranata/2019/04/18/motorist-pomete-jena-na-peshehodna-pyteka-vyv-varna.407997", "text": "Жена на 35 г. и 82-годишен мъж са с опасност за живота след пътни инциденти във Варна, съобщиха от МВР. \n\r\nВчера, около 18.40 часа, на бул. \"Трети март\", до автобусна спирка \"Осъм\", е станало пътнотранспортно произшествие. \n\r\nСпоред първоначалната информация 23-годишен неправоспособен мотоциклетист е блъснал пешеходка, пресичаща пътното платно на пешеходна пътека и при наличието на пешеходна светофарна уредба. \n\r\nВследствие на инцидента жената е настанена в Реанимацията на МБАЛ \"Св. Анна\" със съчетана травма и опасност за живота. \n\r\nПострадала е и 27-годишна пътничка от мотоциклета, която е настанена за лечение с фрактура на глезен и контузии, няма опасност за живота й. \n                    \n                    \n                \r\nС контузни травми е освободен за домашно лечение 23-годишният водач на мотора. Същият е задържан за срок до 24 часа. \n\r\nМъжът е отказал да му бъде направен тест за употреба на наркотични вещества. \n\r\nПри извършената проверка е установено, че МПС-то е с прекратена регистрация, а поставените на него регистрационни табели са издадени за друго превозно средство и се издирват. Работата по изясняване на детайлите и обстоятелствата около случая продължава. По случая е образувано досъдебно призводство.\n\r\nПо-рано през деня при инцидент в автобус от масовия градски транспорт при падане е пострадал 82-годишен мъж, който е получил фрактура на черепа и травма на мозъка. Мъжът е настанен за лечение с опасност за живота в МБАЛ \"Св. Анна\".", "date": "2019.04.18", "title": "Моторист помете жена на пешеходна пътека във Варна"}
{"url": "https://www.dnes.bg/stranata/2019/04/18/albena-se-prevryshta-v-stolica-na-modata-tova-liato.408000", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо традиция Албена и това лято ще бъде столица на модата в България. В курорта ще се проведе деветнадесетото издание на Модна фиеста.\n\r\nШоуто ще бъде няколко дни, като с годините то се превръща в символ на историята на модата у нас. Мариана Аршева е продуцент на фиестата, която събира модели, дизайнери, светски личности и много хора на едно място в рамките на няколко дни. Тя разказа в студиото на \"България сутрин\", че вече има поколения дизайнери, които се представят на фиестата.\n\r\n\"Българската мода не се различава от световната мода, особено сега. Много е важно за всички наши дизайнери - те трябва да се показват, за да могат да видят хората до къде са стигнали, какъв е техният стил, какво са създали до момента\", \n                    \n                    \n                \r\nТя допълни, че модната фиеста в Албена тази година ще се проведе между 13 и 16 юни.\r\n ", "date": "2019.04.18", "title": "Албена се превръща в столица на модата това лято"}
{"url": "https://www.dnes.bg/balkani/2019/04/18/desetki-zadyrjani-sled-akciia-sreshtu-okupirani-sgradi-v-atina.408007", "text": "Над 70 души са били отведени в полицията след акция за освобождаване на незаконно окупирани сгради в района Ексархия в центъра на Атина, съобщи АНА-МПА.\r\nВ Ексархия се намират университети и културни институти, но кварталът също така е известен и с дейността на радикални и престъпни групи.\r\nДнес полицията е освободила две сгради, окупирани от години. Извършена е акция и в едно жилище по случай на разпространение на наркотици, уточнява \"Катимерини\", цитиран от БТА.\r\nПредишната подобна операция на гръцката полиция в Ексархия беше миналата седмица.\r\n ", "date": "2019.04.18", "title": "Десетки задържани след акция срещу окупирани сгради в Атина"}
{"url": "https://www.dnes.bg/stranata/2019/04/18/kuche-otkysna-chast-ot-prystite-na-myj.408013", "text": "53-годишен мъж бе нападнат от куче в стопанския двор на разградското село Студенец, съобщиха от пресцентъра на МВР.\n\n\r\nСледобед на 17 април, преминавайки през портала, мъжът забелязал, че животното с неустановена порода го лае. Когато се скъсва обезопасителният синджир, с който е вързано, кучето се хвърля върху посетителя и го нахапва многократно по крайниците и тялото.\r\n27-годишният собственик на животното се появил и успял да го укроти, а пострадалият е откаран в ЦСМП-Разград. След почистване и превързване на раните е установено, че липсват две фаланги от пръстите на ръцете му.\r\nПо случая е образувана проверка по чл.325 В от НК.", "date": "2019.04.18", "title": "Куче откъсна част от пръстите на мъж  "}
{"url": "https://www.dnes.bg/zvezdi/2019/04/18/bionse-prizna-syrceto-na-ednoto-bebe-spria-v-utrobata-mi.408010", "text": " Бионсе разказа за проблемите, които е имала с последната си бременност в документален филм, посветен на живота ѝ, който се излъчва по Netflix. Певицата роди близнаците Руми и Сър през юни 2017 г. Бременността е била неочаквана и заради нея Бионсе е трябвало да отмени участието си на фестивала \"Coachella\" през 2017 г.\r\n\"Трябваше да пея на \"Coachella\", но забременях неочаквано. И се оказа, че нося близнаци, което беше още по-голяма изненада. Моят организъм мина през неща, през които не подозирах, че е способен да премине. Бях 99 килограма в деня, в който родих. \r\n \r\nИмах изключително тежка бременност. Имах високо кръвно, развих прееклампсия. А докато бяха в утробата ми, сърцето на едно от бебета спря няколко пъти, затова трябваше да ми направят цезарово сечение по спешност\", споделя 37-годишната звезда.\r\n \r\n", "date": "2019.04.18", "title": "Бионсе призна: Сърцето на едното бебе спря в утробата ми"}
{"url": "https://www.dnes.bg/notifikacii/2019/04/18/zadyrjaha-bivsh-zatvornik-za-ubiistvoto-krai-smolian.408016", "text": "Задържан е мъж, заподозрян за убийството на 41-годишния Георги Гривнев, чието тяло бе открито полуразложено в гориста местност край Смолян. \n\n\r\nЗадържаният е също бивш затворник, пише \"\".\r\nТялото на Гривнев бе открито в понеделник в местността \"Пещерско бърце\" край село Турян наядено от животни. \r\nСмолянчанинът, който напуснал затвора на 28-ми март, е умрял от задушаване след счупване на подезичната кост. Вещите лица са потвърдили, че сатва въпрос за насилствена смърт.\r\nОчаква се днес прокуратурата и полицията в Смолян да дадат подробности за извършителя на убийството.", "date": "2019.04.18", "title": "Задържаха бивш затворник за убийството край Смолян"}
{"url": "https://www.dnes.bg/politika/2019/04/18/ombudsmaia-ne-gonila-kariera-i-postove-raboti-ot-syrce.408023", "text": "\n\r\nОмбудсманът Мая Манолова призна, че е наясно, че е заподозряна в гоненето на кариерни цели заради предстоящите избори за кмет на София, но пък отсече, че си обича работата като обществен защитник и ще я върши от сърце и с отдаденост.\n\r\nТя отчете свършеното от нея през миналата година пред депутатите, а те приеха доклада за дейността й, който е от 370 страници. Манолова обаче не пропусна да посочи, че резултатите, които отчита тя са в резултат на усилията на близо 60 души, които работят в институцията на омбудсмана.\n\r\n\"Тези хора работят по 7 дни в седмицата, а накрая успехите се приписват на мен и някакви хора мерят моя рейтинг, а трябва да се разделят поне на 60\", отбеляза тя.\n                    \n                    \n                \r\nКато обществен защитник пък се научила да се радва на малките победи, дори и на решението на конкретен проблем на даден човек.\n\r\nДокладът й посочва, че най-много са жалбите срещу монополни дружества, следвани от тези по повод на социални и трудови права. Има и множество жалби, свързани с правото на собственост и екологични проблеми. Общественият защитник е предприел 11 законодателни инициативи през миналата година.\n\r\n2/3 от препоръките на омбудсмана се изпълняват от институциите, посочи Манолова.\n\r\nА за социалния министър Бисер Петков призна: \"От кошмар за мен, той се превърна в приятел и това което свършихме за хората с увреждания е доста добро\". \"Надявам се и със здравния министър Кирил Ананиев от кошмар да се превърнем в приятели и сътрудници\", добави омбудсманът.\n\r\nПохвала за работата си Мая Манолова получи и от депутатите. Според Хасан Адемов от ДПС обаче въпросът дали високия рейтинг на омбудсмана дразни всички институции е по-скоро е преекспониран, отколкото реален.\r\n \r\n\"2/3 от предложенията към институцията са завършили с положителен край и това я поставя в по-благоприятна ситуация. Никой няма да загуби\", посочи той.\r\n \r\nТома Биков от ГЕРБ пък използва доклада на обществения защитник, за да разкритикува БСП.\r\n \r\n\"В парламента имаме 78 български граждани, които са жертва на модерното робство, тъй като не ги допускат до заседанията и не могат да упражняват задълженията си\", коментира той решението на социалистите да бойкотират Народното събрание.\n\r\nСпоред Петър Петров от Обединени патриоти Мая Манолова е направила пробив в институцията омбудсман, защото откакто зае поста, работи много динамично и диалогично.", "date": "2019.04.18", "title": "ОмбудсМая не гонила кариера и постове, работи от сърце!"}
{"url": "https://www.dnes.bg/notifikacii/2019/04/18/agresiven-myj-prebi-za-poreden-pyt-jena-si-v-panagiurishte.408042", "text": "Насилник нахлул с взлом в апартамента на приятелката си в Панагюрище и я пребил въпреки издадената от Районния съд заповед за незабавна защита.\r\nИнцидентът е станал снощи, като след побоя 47-годишният мъж се опитал да се укрие от униформените, съобщават от полицията в Пазарджик.\r\nЖертвата е с година по-млада жена, с която той живеел на семейни начала. Около 20:30 часа той е разбил входната врата на жилището й, нахълтал вътре и й нанесъл поредния побой.\r\nПострадалата е транспортирана за преглед в панагюрската болница, след което е освободена за домашно лечение. \r\nСлед издирване служители на реда открили и арестували побойника. Срещу него се води полицейско производство под наблюдението на прокуратурата.\r\n ", "date": "2019.04.18", "title": "Агресивен мъж преби за пореден път жена си в Панагюрище"}
{"url": "https://www.dnes.bg/stranata/2019/04/18/oshte-7-dushi-obvineni-po-sluchaia-s-katastrofata-v-svoge.408043", "text": "Прокуратурата обвини 7 души по случая с тежката катастрофа край Своге, при която загинаха 20 души, като трима от тях са бивши шефове на АПИ.\r\nСред обвиняемите стават изпълнителният директор на “Трейс – София“ ЕАД, технически ръководител, началникът на Асфалтовата база и инженерът, съобщиха от прокуратурата.\r\nДончо Атанасов и Светослав Глосов обвинени за това, че в качеството си на членове на Управителния съвет на АПИ, не са изпълнили служебните си задължения, регламентирани в Закона за пътищата и в Правилата за работата на УС на АПИ, с цел да набавят за ДДЗД „Трейс Своге“ облага и от това са настъпили значителни вредни последици.\r\nАтанасов и Глосов са с мерки за неотклонение \"Парична гаранция\" в размер на 10 000 лева, а изпълнителният директор на „Трейс-София” Б. Иванов - 15 000 лева.  2 000 лева е гаранцията за останалите обвиняеми.\n\n\n\r\n                    \n                    \n                Прокуратурата продължава да поддържа обвинението си към водача на автобуса за това, че е нарушил правилата за движение по пътищата, в резултат на което е причинил по непредпазливост смъртта на 20 души и телесни повреди на 8 пострадали, и представлява основната причина за настъпване на пътния инцидент, посочват от държавното обвинение.\r\nСкоростта на автобуса към момента на навлизане в завоя е около 53,5 км/час, а с тази скорост водачът на автобуса не е имал техническа възможност при наличното състояние на мократа асфалтова настилка да премине през пътния участък на завоя, без да навлезе в насрещното. \r\n„Такава техническа възможност водачът на автобуса е имал, ако е спазил максимално допустимата скорост от 40 км/ч”, отбелязват от прокуратурата.\r\nОт събраните доказателства е установена и техническа причина за възникването на катастрофата – значително намален коефициент на сцепление между гумите и асфалта, дължащ се на лошото му качество.\r\n\"В резултат на нормативно несъответстващата структура на пътната настилка, коефициентът на сцепление е бил силно занижен, което е в причинно-следствена връзка с възникването на ПТП. Грапавостта на пътното покритие по показател дълбочина е оценена като незадоволителна. Съпротивлението на хлъзгане на пътната настилка е по-малко от минимално допустимото”, се казва в съобщението на прокуратурата.", "date": "2019.04.18", "title": "Още 7 души обвинени по случая с катастрофата в Своге"}
{"url": "https://www.dnes.bg/akoshtete-vqrvaite/2019/04/18/rak-deva-kozirog-zodiite-koito-niamat-kysmet-v-liubovta.408011", "text": "Част от зодиакалните знаци просто нямат късмет на любовния фронт. Връзките им винаги се провалят и не могат да създадат стабилни и продължителни отношения с друг човек. Ето и кои са те.\r\n\r\n \r\nТе се впускат много бързо във връзки и прекалено рано казват \"Обичам те\" и приемат нещата доста сериозно още в първия месец. Това често плаши другия човек, а и Раците не изкачват да опознаят добре някого, за да видят дали на него може да се разчита и дали той им отвръща със същото. Много са чувствителни и раними, което също не се отразява добре на връзката. Дълго се възстановяват от предателства, лъжи и раздели и приемат всичко като края на света.\r\n \r\n\r\n \r\nКогато се влюбят, се влюбват толкова силно и се отдават на партньора напълно. Затова им е много трудно да приемат, че някой ги е зарязал и че връзката е приключила. Трябва им изключително много време да преодолеят това и да се влюбят в някой друг. Затова дълго са самотни. А и са перфекционисти и имат много изисквания по отношение на половинката. Дълго търсят човека за тях.\r\n\r\n\r\n \r\nИзключително сериозни са. Не понасят разиграването, номерата, несигурността. Още в началото заявяват колко сериозни отношения искат и какво очакват, което може да се стори прекалено на партньора. Отдават се доста на работата и нямат много време за забавления, което също може да не се понрави на гаджето. Често се случва да срещнат правилния човек в грешното време.\r\n \r\n", "date": "2019.04.18", "title": "Рак, Дева, Козирог: Зодиите, които нямат късмет в любовта"}
{"url": "https://www.dnes.bg/notifikacii/2019/04/18/vryshtat-ni-30-hil-antiki-nezakonno-izneseni-v-ispaniia.407996", "text": "Над 30 000 антични предмета, незаконно изнесени от България, ще бъдат върнати след съвместна операция \"Сердика“ на българските и испанските служби.\r\nНа 23 октомври 2018 г., с подкрепата на Европол и Евроджъст, на територията на Испания и България е неутрализирана организирана престъпна група, осъществявала трансграничен трафик на антики от страната към Иберийския полуостров и продажбата им на местния черен пазар.\r\nСъвместното разследване се води срещу 16 български граждани, 8 от които и до момента са задържани под стража в град Торенте, област Валенсия, съобщи МВР.\n\r\nСъбраните доказателства сочат, че групата е действала от януари 2016 г., като първоначално е изкупувала артефакти от иманяри и от дилъри на антики в България. След това организирала изнасянето им от страната и транспортирането им в Испания. Движимите културни ценности са били предлагани за продажба чрез Ebay.com, в т.ч. чрез наддаване от фалшиви профили.\n                \n                \r\nПри съвместната операция бяха намерени и иззети общо 30 600 артефакта (около 600 от тях в България)  - гръцка и римска керамика, шлемове, погребални урни, стрели, копия, монети, както и 180 000 евро в брой. Резултатите от назначените до момента експертизи показват, че става дума за автентични културно-исторически ценности с произход България, които съгласно международните договорености, трябва да бъдат върнати у нас след приключване на делото срещу участниците в групата.\r\nАко сред артефактите има фалшификати, предлагани на клиенти като оригинали, ще им бъдат повдигнати обвинения и за измама.\n\r\nНа координационна среща на разследващите, проведена на 11 април 2019 г. в централата на Евроджъст в Хага, е постигата договореност съдебното дело срущу членовете на престъпната група да се води в Испания, където са задържани повечето от участниците. Събраните в България доказателства ще бъдат предоставени на испанските съдебни власти и приобщени към тамошното досъдебно производство.\r\n", "date": "2019.04.18", "title": "Връщат ни 30 хил. антики, незаконно изнесени в Испания "}
{"url": "https://www.dnes.bg/stranata/2019/04/18/telk-otkazvat-da-osvidetelstva-jena-vliazla-v-bolnica.407992", "text": "ТЕЛК – Хасково отказа да прегледа пациент, защото в деня, в който е трябвало да се яви пред комисията, е бил приет в болница, съобщиха от bTV.\r\n80-годишната Пауна Паунова чакала реда си за ТЕЛК година и половина след тежък инсулт. За жалост, в деня за явяването й пред комисията здравето й се влошава и тя е приета в хасковската болница.\r\nВ деня синът й Венко Паунов отива пред комисията вместо нея, носейки папка с епикризи и бележка от болницата, доказваща, че в момента майка му е пациент на болницата, за да не губят ред.\r\nНо от ТЕЛК комисията отказали на Паунов да ги закара, тъй като не било рентабилно да се прави посещение извън кабинета само за един пациент.\r\n                    \n                    \n                \"Беше ми казано, че майка ми няма как да бъде прегледана на тази дата\", обясни синът.\r\n\"При нас няма такава практика, ние си викаме хората на линия да минат, предварително с писма, и даваме решения към момента\", посочи председателят на ТЕЛК – Хасково д-р Лиляна Михова.\r\n„Вместо тук да прегледаме 10-15 души, ние трябва да отидем за 1 човек. За един случай това не е рентабилно”, изтъкна д-р Панайот Панайотов, лекар в ТЕЛК – Хасково.\r\nПо правилник, ТЕЛК – Хасково посещава пациенти извън кабинета веднъж месечно. За подобни визити обаче се чака с месеци – време, което някои от болните нямат.\r\nКомисията все пак преосмисли позицията си поне за Пауна Паунова и увери, че жената ще бъде прегледана на място.\r\n ", "date": "2019.04.18", "title": "ТЕЛК отказват да освидетелства жена, влязла в болница"}
{"url": "https://www.dnes.bg/notifikacii/2019/04/18/nad-30-s-beleznici-pri-akciiata-sreshtu-alo-apashite-petima-sa-mastiti.408045", "text": "Над 30 души са задържани при спецакцията срещу телефонните измамници, която бе проведена днес на територията на България и Румъния, обяви на пресконференция в Горна Оряховица зам. главният прокурор Иван Гешев. \n\nПо думите му става въпрос за най-голямата установена организирана престъпна група, занимаваща се с \"ало\" измами. \n\r\n\"Операцията е проведена на територията на София, Велико Търново и Румъния. В хода на акцията в България са задържани петима души, а в Румъния 28, като петима от тях са от най-високото йерархично ниво, включително и ръководителят на групата\", допълни Иван Гешев, цитиран от \"Фокус\". \n                \n                \r\nОстаналите 23-ма, задържани на територията на Румъния, са т.нар. \"въртачи\" - хората, които непрекъснато са набирали различни телефонни номера в България. \n\r\nЗам. главният прокурор поясни, че до специализираната операция се е стигнало след анализ, извършен от правителството, с участието на главния прокурор и МВР с цел повишаване ефективността на разбиването на телефонните измами. \"Досега по една или друга причина работата беше сегментирана на отделни случаи на ниво \"мулета\" - задържани на територията на цялата страна. Голяма част от задържаните са български граждани от ромски произход\", заяви Иван Гешев.\n\r\nТой уточни, че към момента има доказателства, че задържаните са нанесли щети в размер над 2 млн. лв. \n\r\n\"Това е поминък за част от българското население. Задържаните български граждани от цигански произход са добре интегрирани в българското общество, видно от жилищата, които обитават, както и от луксозните коли, които ползват. Ако този стандарт се дължи на откраднатите спестени пари на българските възрастни хора и пенсионери, държавата, според мен, беше в немалка степен в дълг на тези хора. Време е да се направи нещо, а държавата може да направи много повече неща\", посочи Гешев.\n\r\nПо думите му в страната има още подобни организирани престъпни групи, които са основно пет-шест.", "date": "2019.04.18", "title": "Над 30 с белезници при акцията срещу ало апашите, петима са мастити"}
{"url": "https://www.dnes.bg/cars/2019/04/18/kakva-kola-kara-germanecyt-zalaga-na-rodnite-marki.408018", "text": "За мнозина шофьори Германия е родината на отлична автомобилна индустрия. Интересно обаче какви автомобили предпочитат да купуват самите германци?\r\nНа този въпрос отговориха официалните статистически данни за март 2019 г. на Федералния департамент за автомобилен транспорт на Германия.\n\r\nПрез първия месец на пролетта в Германия са продадени 345 523 нови автомобили, което е с 0,5% по-малко отколкото през същия период на миналата година. Повечето от тях - 63,8% са закупени от компании, а останалите 36,2% от частни лица.\r\nЗа периода март 2018-март 2019 г. начело на класацията по модели са: 3 място - VW Polo, 2 място - VW Tiguan, 1 място - VW Golf.\r\nВидно е, че германците предпочитат да купуват продуктите на местната автомобилна индустрия, а първите четири места са заети от модели на \"народния\" немски бранд Volkswagen.\n                    \n                    \n                \r\nСкандалът \"Дизелгейт\" не повлия особено върху вкуса на германците, които продължават да дават парите си за покупката на любимите си марки. 60,2% от новите автомобили, закупени в Германия, са бензинови, а 32,4% - дизелови. На кросоувърите пък се падат 20,9%, а на всъдеходите - 20,2%. А луксозните автомобили, товарните микробуси и спортните автомобили все по-малко интересуват германците. Във всеки един от тези класове се наблюдава отрицателна динамика на продажбите - съответно с 25,7%, 17,3% и 13,8%.\r\n\r\n ", "date": "2019.04.18", "title": "Каква кола кара германецът? Залага на родните марки"}
{"url": "https://www.dnes.bg/photo/2019/04/18/kikboks-legendata-peter-arts-kacna-na-letishte-sofiia.408062", "text": "\n\r\nЛегендата в кикбокса Петер Артс, който е известен още с прозвището си \"Холандският дървосекач\", кацна на летище София заедно със своите момчета. \nТе са в България два дни преди най-голямото събитие за бойни спортове у нас – професионалната гала вечер по кикбокс, муай тай и карате киокушин SENSHI. Тя ще се проведе на 20 април, от 19 часа, в зала \"Арена Армеец\", а билетите за нея са на цени от 10 лв. \r\nФеновете на кикбокса познават много добре Петер Артс. Той е считан за един от най-добрите кикбоксьори на всички времена. Има зад гърба си впечатляващите 106 победи, от които 79 с нокаут, и само 35 загуби като професионалист. \r\nСлед като прекрати състезателната си кариера, сега той е треньор. На 20 април на ринга на SENSHI ще видим четирима от най-добрите му бойци – 22-годишният Иляс Букаюа, Томас Дуве, японецът Юта Учида и Бадр Фердаус.", "date": "2019.04.18", "title": "Кикбокс легендата Петер Артс кацна на летище София"}
{"url": "https://www.dnes.bg/football/2019/04/18/cska-niama-pravo-na-pretencii-sydiiata-v-plovdiv-se-spravi.408015", "text": "Съдията Николай Йорданов се справи с напечения първи 1/2-финален мач от Купата на България между  Това заяви пред Gol.bg бившият международен рефер Детелин Баялцалиев.\r\nСлед срещата \"червените\" имаха претенции за неотсъдена дузпа в тяхна полза, както и за изгонването за две официални предупреждения на Жанио Бикел.\r\n \r\nСпоред Баялцалиев обаче не е имало наказателен удар за \"армейците\". \"Играта с ръка беше неволна. При тези ситуации няма значение дали топката се удря в двете ръце или едната, когато не се играе умишлено. Освен това при положението нямаше остър пас или удар по посока на вратата\", обоснова мнението си Баялцалиев.\r\n \r\nОтносно Бикел, той заяви, че бившият юношески национал на Португалия правилно е бил пратен под душовете. \"Още преди изгонването извърши няколко груби нарушения\", добави Баялцалиев.\r\n \r\nТой заяви още, че мачът е бил много динамичен и напечен, което го е превърнало в изключително труден за ръководене. \"Но Ники Йорданов се справи. Беше адекватен. Всеки може да има претенции, защото гледа своята камбанария и винаги има спорни моменти\", завърши бившият арбитър.\r\n \r\nРеваншът между ЦСКА и Ботев на стадион \"Българска армия\" ще се играе следващата сряда от 19.00 часа. \r\n \r\n", "date": "2019.04.18", "title": "ЦСКА няма право на претенции, съдията в Пловдив се справи"}
