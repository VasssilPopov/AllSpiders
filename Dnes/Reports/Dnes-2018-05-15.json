{"url": "https://www.dnes.bg/football/2018/05/15/cska-izmykna-pobedata-s-3-2-sreshtu-levski.376544", "text": "Двата отбра спретнаха страхотен сблъсък, като символичните гости стигнаха до победата с голове на Рафаел Енрике, Кристиян Малинов и Рубен Пинто, който се разписа в последната минута на редовното време. Точни за Левски пък бяха Паулиньо и Станислав Костов.\r\nТази среща бе напълно незначителна за \"червените\", тъй като тимът е бетониран на второто място, докато футболистите на треньора Делио Роси трябва да не допускат загуба в следващия кръг срещу Верея в Стара Загора, ако искат да останат на третото място и да играят бараж в Лига Европа.", "date": "2018.05.15", "title": "ЦСКА измъкна победата с 3:2 срещу Левски"}
{"url": "https://www.dnes.bg/obrazovanie/2018/05/15/vynshnoto-oceniavane-znaniia-no-bez-realno-pokritie.376500", "text": "Проведеното външно оценяване в четвърти клас за пореден път доказа, че тази процедура е статистическа гимнастика за доказване на знания, които, за съжаление, не кореспондират с реалните. Новият формат на структуриране на начален етап цели намаляване на стреса и повишаване на качествените резултати, а малките матури сякаш целят да докажат тази хипотеза, пише в свой анализ Синдикат \"Образование\" към КТ \"Подкрепа\".\r\nТенденцията в мини матурите, както и в останалите матури, е избягването на слаби оценки и неглижиране на смисъла от тях, но високите резултати не показват постигането на по-добри знания, социализация и възпитание…Това се прави с простичка оценителна система, в която учителят няма вариант да пише двойка, защото всички трябва да имат шанс да бъдат документално доказано като \"успешни\", след което, разбира се, да станат и \"успешни\" студенти.\n\n\r\r\n                    \r\n                    Слабата оценка или двойката вече няма почва в българското образование по две основни причини. Първата е, че тя далеч няма стимулиращото и амбициращо въздействие върху ученика за по-добро представяне. Слабата оценка вече действа твърде стресиращо на българския родител, който, вместо да мотивира детето си към по-добра резултатност, се опитва да \"мотивира\" административно или агресивно учителя и директора да не оценява по този лош начин детето му.\r\nВтората причина за игнорирането на двойката като оценка е заложената в новия механизъм за преодоляване на образователни дефицити процедура, злощастен опит за нова политика, при която родителят е освободен от задължения и отговорности за слабото представяне на своето дете.\r\nЗадълженията и отговорностите за успеха на ученика са вменени на учителя, който, при слаба оценка, трябва да организира допълнителна работа за този ученик след учебните часове или през ваканциите. За да има още по-голям драматизъм в тази ситуация, осигуряването на присъствието на ученика за допълнителна работа, зависи от съгласието на родителя. Ако той не се съгласи, то неговото дете няма как да получи възможност в образователната институция да преодолее образователните си дефицити.\r\nЕдва ли досега тенденцията за намаляване на броя и неглижирането на текущи, срочни и годишни оценки, поставени от учителите, е доказала своята ефективност. И въпреки това се налага една българска иновация, при която всеки учител трябва да мотивира и аргументира всяка оценка, най-вече различната от шестица, практика, която не е традиционна във водещите образователни системи.\r\nТворците на образователните норми реално поставят под съмнение почти всяко решение на учителя, касаещо методите на преподаване, партниране, оценяване и др. Поставянето на добрия учител като качествен авторитет под постоянно съмнение и натиск, разбираемо го определя не като приоритет на образователните институции, а често като неудобен и нежелан в системата. В резултат много качествени учители я напуснаха.\r\nКато контрапункт на казаното досега, на учителя в България се гласува \"огромно“ доверие, за да изпълнява несвойствени за професията му дейности и способности: дежурства в коридори и училищни дворове, медицински знания за първа помощ, антитерористични умения, бодигард на ученици или квестор, аниматор на пътуващи ученици и още много други. Като пример в модерните образователни системи тези дейности се изпълняват от квалифицирани, но непедагогически специалисти. Във Великобритания всички участващи в изпитите квестори са щатни специалисти без педагогическо образование.", "date": "2018.05.15", "title": "Външното оценяване – знания, но без реално покритие?"}
{"url": "https://www.dnes.bg/obrazovanie/2018/05/15/vechnata-bitka-biznes-vs-obrazovanie.376542", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само преди дни бизнесът алармира, че младите предпочитат да учат и да се реализират в чужбина. Работодателите твърдят, че висшите учебни заведения поддържат програми, които не са в крак с техните изисквания.\n\r\nКак се отразява тази пропаст между бизнеса и образованието на икономиката? Коментар в предаването \"Директно\" по  от Григорий Вазов – ректор на Висшето училище по застраховане и финанси.\n\r\n\"Това е вечният конфликт между образование и бизнес. Една от основните причини е, че бизнесът винаги е по-динамичен и често изпреварва висшето образование. Бизнесът не може да осъзнае, че няма университет в света, който да произведе конкретния специалист. Ние можем да създадем предпоставките и да дадем основата от знания, върху която да се надгражда.\", каза ректорът на ВУЗФ.\r\n                    \r\n                    \r\nСпоред последните данни на Евростат около 30% от младите са с висше образование. Притеснителен брой обаче напускат страната. Как можем да спрем \"изтичането на мозъци\" и да задържим хората в трудоспособна възраст в страната? Защо младите предпочитат да се реализират в чужбина?\r\n ", "date": "2018.05.15", "title": "Вечната битка: Бизнес vs. образование"}
{"url": "https://www.dnes.bg/obshtestvo/2018/05/15/nai-mnogo-jalbi-za-toploto-sreshtu-stolichnoto-parno.376496", "text": "147 са внесените жалби и сигнали в Комисията за енергийно и водно регулиране от клиенти на топлинна енергия тази зима. Това показват резултатите от извършения обобщен анализ на регулатора.\r\nИзминалият отоплителен сезон е оценен като по-малко проблемен в сравнение с предходния. Изключение прави аварията в \"Топлофикация Перник\", причинена от пожар на площадката на ТЕЦ \"Република\", която доведе до сериозно нарушаване на топлоподаването през най-студените дни.\r\nНай-голям е броят на жалбите срещу топлофикационните дружества през февруари и март 2018 г. - съответно 30 и 35.\r\nНай-висок е делът на жалбите и сигналите, свързани с дяловото разпределение на топлинната енергия, което е основа за изготвяне на месечните и изравнителни сметки - техният брой е общо 46. За влошено качество на топлоснабдяването са сигнализирали 24-ма потребители, предаде БТА.\r\r\n                    \r\n                    От общо 147 жалби за сезона, 73 са жалбите срещу най-голямата топлофикация в страната - в София.\r\nВъв връзка със сигнали от клиенти на \"Топлофикация София\" за високи сметки за парно за март., КЕВР е извършила проверка по документи. Установено е, че за периода 17-26 април в дружеството са постъпили 26 писмени жалби, дружеството е отговорило по телефона на 755 въпроса за дяловото разпределение на топлинната енергия и на 552 запитвания за дължими суми за март 2018 г.\r\nПри проверките по писмените жалби не са констатирани грешки в прилагането на Методиката за дялово разпределение на топлинната енергия.\r\nСпоред регулатора основната причина за многобройните възражения е фактът, че само 6 процента от битовите клиенти в София са заявили реален месечен отчет и получават фактури за реално потребената от тях топлинна енергия. Останалите 94 процента клиенти на дружеството получават месечни фактури, базирани на прогнозно потребление за съответния имот.\r\nСлед изготвяне на изравнителните сметки те ще получат информация за действителните задължения към \"Топлофикация София\".", "date": "2018.05.15", "title": "Най-много жалби за топлото – срещу столичното парно"}
{"url": "https://www.dnes.bg/zvezdi/2018/05/15/protest-kristen-stiuart-se-pusna-bosa-v-kan.376520", "text": "Кристен Стюарт премина боса по червения килим в Кан преди прожекцията на филма \"Blackkklansman\". Така актрисата изрази протеста си срещу изискването жените да носят обувки с високи токчета, съобщи сп. \"Ел\".\r\nХоливудската звезда първоначално позира пред фотографите с елегантни черни обувки \"Кристиан Лубутен\", след това ги свали и изкачи стъпалата на фестивалния дворец боса.\r\nТова не е първият подобен бунт на Кристен Стюарт. През 2016 г. тя пристигна на червения килим в Кан с маратонки, след което за снимките обу сребристи обувки с високи токове. Тогава тя каза, че не е редно протоколът да изисква нещо от жените, което не важи за мъжете.\r\nСрещу чепиците с високи токове се обяви и актрисата Емили Блънт. Да припомним, че Кристен Стюарт е в журито на основната конкурсна програма на кинофестивала в Кан тази година.", "date": "2018.05.15", "title": "Протест! Кристен Стюарт се пусна боса в Кан"}
{"url": "https://www.dnes.bg/world/2018/05/15/soros-mesti-otvoreno-obshtestvo-ot-budapeshta-v-berlin.376515", "text": " Фондация „Отворено общество“ на американския милиардер с унгарски произход Джордж Сорос обяви, че ще затвори своя офис в Будапеща и ще премести дейността си в германската столица Берлин. Според организацията причината е все по-репресивната политическа и законодателна среда в страната.\r\nУнгарският премиер Виктор Орбан отправя срещу Сорос редица обвинения и планира да засили законодателнните мерки срещу неправителствени организации (НПО) в рамките на проектозакона, наречен „Спрете Сорос“.\r\n„Правителството на Унгария очерни и изопачи нашата дейност, потискайки гражданското общество в името на политическите си ползи, използвайки безпрецедентни в историята на Европейския съюз тактики“, заяви президентът на „Отворено общество“ Патрик Гаспар в изявление, цитирано от Ройтерс. \r\r\n                    \r\n                    В понеделник един от министрите в новото унгарско правителство на Орбан, който по-рано миналия месец беше преизбран на поста министър-председател, заяви, че Унгария ще подсили проектозакона срещу неправителствените организации.\r\n\r\n ", "date": "2018.05.15", "title": "Сорос мести \"Отворено общество\" от Будапеща в Берлин  "}
{"url": "https://www.dnes.bg/mish-mash/2018/05/15/mojesh-li-da-spresh-ti-vulkana-turisti-razbraha-na-svoi-gryb.376506", "text": "\r\n\"Можеш ли да спреш ти вятъра\" е попитала българската поетеса, оприличавайки женския нрав на природна стихия. \n\r\nТук обаче си иде реч не за жена, а за истинска стихия. И то разгорещена - вулкан!\r\nГрупа катерачи се сблъскъха лице в лице със стихията и едвам се отърваха, след като най-активният индонезийски вулкан изригна докато си готвели закуска в подножието на вулкана Мерапи.\r\nЕдин от къмпингуващите - Шопан Пангесту е правел клип, когато вулканът започва да бълва пясък и пепел, достигайки 5 500 метра.\r\r\n                    \r\n                    Пангесту е публикувал видеото в Instagram и по-късно е разказал пред Reuters, че той и приятелите му са чули тропот и после лек гръм.\r\nПосле във видеото се чува как той започва да моли за опрощение от Бог на арабски, докато вулканът бълва дим във въздуха.\r\nЯвно молбите му са помогнали и то не само на него, защото всички хора в района са оцелели.", "date": "2018.05.15", "title": "Можеш ли да спреш ти вулкана? Туристи разбраха на свой гръб"}
{"url": "https://www.dnes.bg/politika/2018/05/15/rahoi-dade-visoka-ocenka-evroshefstvoto-ni-edno-ot-nai-uspeshnite.376543", "text": "\nМинистър-председателят на Испания Мариано Рахой даде висока оценка на българското председателство на Съвета на ЕС. Той заяви на пресконференция след срещата си с премиера Бойко Борисов, че без никакво съмнение българското председателство е едно от най-успешните, а темите в европейския дневен ред са от огромно значение за бъдещето на Европа. \n\r\nРахой обясни, че Испания ще подкрепи финалната декларация на ЕС след срещата на 17 май между Западните Балкани и ЕС, тъй като тя е достатъчно неутрална, но няма да участва на срещата. \n\r\nПремиерът на Испания даде положителна оценка и за начина, по който в рамките на нашето председателство се засягат много важни въпроси за всички европейски граждани, сред които и тези, свързани с Брекзит, бъдещето на Европа. \r\n                    \r\n                    \r\nПремиерът на Испания заяви, че са на едно мнение с българския министър-председател, че сме в ключов момент и допълни, че и двамата са убедени, че проектите, които сега се осъществяват, ще бъдат от голямо значение за европейските граждани.\n\r\nУбедени сме, че само заедно ще можем да се справим с предизвикателството на нашето време и да дадем отговор на притесненията на европейските граждани, каза Рахой. Сред тях той открои следващата финансова рамка, по която преговорите, по думите на испанския премиер, са много сложни, защото Общността трябва да се справи с първата финансова рамка след Брекзит. Премиерът на Испания декларира подкрепа на българския министър-председател по отношение на кохезионната политика, която по думите му трябва да продължава да е основен стълб в европейската интеграция. Други важни според испанския премиер политики са тези, свързани дигиталните технологии, околната среда и миграционната криза.\n\r\nПо време на разговорите с българския премиер испанския министър-председател отбеляза, че е било отчетено \"чудесното състояние\" на двустранните взаимоотношения. Хилядите българи, които живеят в Испания, са прекрасен пример за интеграция в нашето общество, каза испанския премиер. Той изтъкна и добрите двустранни търговски отношения, като посочи, че Испания е на 8 място в тези взаимоотношения с тенденция за ръст на износа и вноса.\n\r\nДвамата премиери са обсъдили също полицейското и съдебното сътрудничество между двете страни и предизвикателствата на международната политика.\n\r\nПритеснява ни нестабилността в Близкия Изток и оттеглянето на САЩ от ядреното споразумение с Иран, което не е добър знак, коментира премиерът на Испания и добави, че ЕС иска да играе конструктивна роля в това отношение.\n\r\nДвамата премиери за засегнали в разговорите и Украйна, каза Рахой и заяви, че Испания подкрепя суверенитета на тази държава.\n\r\nВъв връзка с евродирективата за международните превози премиерът на Испания каза, че това е важен въпрос и изтъкна, че темата е била обсъдена с Борисов. По думите му по темата трябва да се вземат разумни решения.\n\r\nПремиерът Бойко Борисов припомни, че приятелството с Мариано Рахой датира още от времето, когато е бил вътрешен министър. Той посочи това, защото България има перфектно полицейско сътрудничество с Испания. Борисов благодари на испанския премиер, че оценява по достойнство Българското председателство на ЕС, предава БТА.\n\r\nМинистър-председателят изтъкна, че темата за ядреното споразумение с Иран ще бъде повдигната утре на Съвета по транспорт.\n\r\nБойко Борисов добави, че информирал Рахой, че транспортните фирми и работници трябва да бъдат разглеждани с еднакъв аршин - по отношение на 8-часовата почивка и застраховките на товарите. Българският премиер допълни, че е най-много притеснен за това, че се задължават българските шофьори да се връщат в страната на всеки 3 седмици, което, по думите му, ще убие този бранш, защото страната ни е много отдалечена от Великобритания, Холандия или Германия. Той се надява този проблем да бъде разрешен. Затова той е подготвил текстове, които ще бъдат разгледани на утрешната среща на Съвета по транспорта, за да се намери разумният компромис за нашите превозвачи.\n\r\nБорисов каза, че е запознал Рахой какво се прави по въпросите със Западните Балкани и основната цел, която е поставена - \"Балканите да се превърнат в една строителна площадка\", за да може този регион да стане добро място за живот, туризъм и бизнес. Коридорите 4, 8 и 10 са приоритет, както и ж.п. коридорите, пристанищата и изграждането на дигиталната инфраструктура, допълни премиерът. Той се надява, че включително и Испания, която не признава Косово, ще подкрепи тези усилия, защото това ще е добре за цяла Европа.\n\r\nБългарският премиер посочи, че много българи живеят в Испания, както и много испански фирми работят със страната ни. Той подчерта, че проблеми в двустранните отношения с Испания няма, защото испанското правителство и нашите консули полагат усилия да бъдат разрешавани изникналите проблеми.\n\r\nБорисов бе категоричен, че България върви уверено по пътя към приемането в Шенген и Еврозоната, защото страната ни изпълнява критериите.\n\r\nБорисов се надява да бъдат разрешени проблемите с Украйна, както и с Русия, защото страната ни има добър стокооборот с тази страна.", "date": "2018.05.15", "title": "Рахой даде висока оценка: Еврошефството ни - едно от най-успешните"}
{"url": "https://www.dnes.bg/obshtestvo/2018/05/15/sofiia-utre-pod-blokadata-i-na-tir-ove-i-avtobusi.376530", "text": "Българският автомобилен сектор - товарни превози и превози и превози на хора, се обедини с решение да организира мирен протест на 17 май т.г., в деня на срещата на Върха в София. Решението бе взето на Конференция с международно участие \"Европейското бъдеще на транспорта в Централна и Източна Европа\", която се провежда в София.\n\n\r\nЦелта на протеста е западните лидери да бъдат убедени в размера на щетите, които промените ще донесат за икономиката на България и за нейните граждани, каза Ангел Траков, председател на УС на Съюза на международните превозвачи /СМП/.\r\nОт бранша бяха единодушни, че ще продължат да отстояват парвото си на безнес без дискриминация и двойни стандарти в ЕС.\r\r\n                    \r\n                    Предвижда се автомобилно шествие с тежкотоварни камиони и автобуси от 10:00 до 17:00 часа на бул. \"Цариградско шосе\" /отбивката към бул. \"Брюксел\", лентите в посока София/.\r\nПаркирани товарни автомобили ще наредят протестна колона до отбивката за кв. \"Дървеница\" /4-ти км/. След отбивката за кв. \"Дървеница\" до отбивката за бул. \"Ситняково\" ще бъде наредена протестна колона от автобуси.\n\r\nМеждувременно от 13:00 до 17:00 часа ще бъде проведено протестно шествия със сборен пунт пл. \"Македония\", по маршрута от ул. \"Алабин\" към Съдебната палата, вдясно по бул. \"Витоша\" до парковото пространство пред НДК, където протестиращите ще държат речи, обясни Траков.\r\nВ София позиционирани ще бъдат около 100 камиона и още толкова автобуси. В цялата страна те ще бъдат много повече, защото в протеста се включват и градовете Пловдив, Велико Търново, Враца, Видин, Русе, Благоевград, Сандански, Петрич и др, каза Траков, цитиран от БТА.\r\nУчастниците в днешния форум заявиха, че товарните превози са бизнес, който се развива в силно конкурентна среда и не получава субсидии от фондовете на ЕС. Спазват се строги регулации, свързани с техническо състояние на превозните средства, екологични норми, безопасност на труда с над 36 директиви и регламенти.\r\n\"Ето защо предлаганите регулации в пакет Мобилност 1 са напълно необосновани и засягат основно фирми от Централна и Източна Европа, които поради географската си отдалеченост ще бъдат силно затруднени или поставени в невъзможност а изпълнят изискванията\", коментира Йордан Абаджиев, изпълнителен директор на СМП.\r\nОбщо 79,5 на сто от собствениците и управители на фирми определят промените в Мобилен пакет 1 като огромен риск за бизнеса и изразяват опасения, че до 2-3 години ще фалират, показва огласено анкетно проучване в бизнеса. Над 83 на сто определят изискването да се връщат у дома за почивка като изключително затрудняващо, а някои като неизпълнимо.\r\nС готвените регулации на практика ще се отнемат приходи в бюджета на България, а след 2020 год. от нашия държавен бюджет ще трябва да се плащат по-високите вноски в бюджета на ЕС за новия програмен период, смятат представители на бранша.", "date": "2018.05.15", "title": "София утре: Под блокадата и на ТИР-ове и автобуси!"}
{"url": "https://www.dnes.bg/notifikacii/2018/05/15/3-mln-potrebiteli-i-lichni-danni-na-pokaz-celi-4-g.376504", "text": "Лични данни на около 3 милиона потребители на Facebook са били достъпни в мрежата в продължение на 4 години, съобщава New Scientist, позовавайки се на собствено разследване, предава БНР.\n\r\nДанните са събирани от 2007 година нататък посредством приложението myPersonality, създадено в Кембриджския университет. Приложението е предлагало на потребителите психологически тест.\r\nПовече от 6 милиона души са направили теста и около половината от тях са съгласили да споделят резултатите във Facebook. Въпреки че тестът е бил анонимен, е можело респондентите лесно да бъдат открити.\n\r\nЛичните данни са били използвани за изследователски цели, но ресурсът е бил слабо защитен. Достъп са имали повече от 280 души от 150 организации, сред които Facebook, Google, Microsoft и Yahoo.\r\nПаролата обаче е било възможно да бъде получена чрез обикновено търсене в Internet, което не отнема повече от минута. Facebook прекрати работата на myPersonality на 7 април, а през май бяха свалени около 200 приложения, които събират лични данни.\n\r\nТова става на фона на скандала с Cambridge Analytica. Британската компания е събирала лични данни на десетки милиони потребители във Facebook, които след това са били използвани в кампанията за президентските избори в САЩ през 2016 година.\n\r\nОснователят на Facebook Марк Зукърбърг призна, че компанията има вина за изтичането на лични данни и обеща, че социалната мрежа ще промени правилата за конфиденциалност, за да гарантира сигурността на потребителите.", "date": "2018.05.15", "title": "3 млн. потребители и лични данни на показ, цели 4 г.!"}
{"url": "https://www.dnes.bg/balkani/2018/05/15/na-balkanite-20-za-nasilieto-nad-malcinstvata.376538", "text": "20% от гражданите на Западните Балкани подкрепят физическото насилие над малцинствата, ромите и хомосексуалистите. Това съобщи Горан Милетич – директор за Европа на Защитници на гражданските права и организатор на Белград прайд, по време на Конференцията на високо равнище относно икономическото и социалното сближаване в региона на Западните Балкани, предаде \"Фокус\".\n\r\nГоран Милетич посочи, че въпреки че в Европа постоянно се говори за толерантност, гражданите на Западните Балкани не обичат тези, които не харесват, да са равни на тях. \n\r\n\"На Балканите не харесваме малцинствените групи, ромите и хомосексуалистите и в шестте западно балкански държави дискриминацията си вирее. В нашите държави за приобщаване на тези групи се говори съвсем кратко и отгоре-отгоре. От 45 до 50% от хората от региона на Западните Балкани, например, вярват, че хомосексуалността е болест и това е много сериозен процент\", каза още Милетич. \r\n                    \r\n                    \r\nТой уточни, че между 10 и 20% от гражданите подкрепят използването от физическо насилие срещу тези три групи. По думите му над 70% от тези три общности споделят, че са били жертва на дискриминация на работното място. Като други типове дискриминация той посочи поведението на полицейските служители, както и дискриминация от страна на правосъдието и образованието. \n\r\n\"Правителствата в региона използват всичко това за неприлагането на европейските стандарти относно малцинствените групи\", коментира още Милетич.\n\r\nЗора Попова – асоцииран преподавател по права на малцинствата в Университета във Фленсбург, Германия, коментира, че има много предизвикателства, с които Западните Балкани трябва да се справят. Като едно от най-големите предизвикателства тя посочи преодоляването на негативните нагласи към малцинствата в района, но това не е приоритет на правителствата на страните и интеграцията на ромите е проблем за всяка една от тях. \n\r\n\"Проблем е и преподаването на историята. Ако се замислим за историята, която нашите деца учат в училище, ще видим, че тя е пълна с омраза, винаги ние сме жертвите, а другите страни и общности са лошите. А ако искаме да постигнем интеграция на Западните Балкани в Европа, този подход трябва да бъде променен\", коментира Попова и посочи, че е нужна добра държавна политика и законодателство в защита на малцинствата.", "date": "2018.05.15", "title": "На Балканите: 20% \"за\" насилието над малцинствата"}
{"url": "https://www.dnes.bg/mish-mash/2018/05/15/obemnite-ustni-demode-no-i-myje-se-modelirat-zashto.376409", "text": "\r\n\n\r\nД-р Здравкова обяснява, че все повече са и жените, и мъжете, които търсят нови методи за подмладяване, заради глобалното застаряване на населението, вследствие на урбанизацията, оксидативния стрес, индустриалния напредък.\r\r\n                    \r\n                    Естетичните клиники пък насочват вниманието си към по-малко инвазивните методи. И докато през последните години хирургичната намеса бе решение на проблема със стареенето на кожата, сега има техники и инжекционни продукти, които бързо, а и с далеч по-малко травми, дават бърз и лесен резултат.\r\n\"Естетичната медицина преживява голям напредък, а технологиите, като лазери, радиочестотни апарати и ултразвук, се развиват и напредват с около 9.8% годишно. Развитие бележат и методите за ремоделиране на тялото – с около 13% годишно.\r\nПазарът на апаратни естетични процедури за лице ще нарасне с около 7.3% до 2022 година, като ще достигне внушителната сума от близо 1.5 млрд. долара\" - казва лекарката, базирайки се на мащабно проучване, направено в края на миналата година от Transparency Market Research.\r\n\r\nПри младите жени има \"бум\" на търсене за увеличаване на устните. Това не е изненада за никого, защото по офиси, улици и заведения гъмжи от жени, наляли силикон в тази зона от лицето си. Обемът им обаче трябва да бъде съотнесен към формата и обема на другите части на лицето, категорична е д-р Здравкова. - С възрастта устните губят плътността си, а цветният им контур се размива. Вертикалните бръчки и ъгълчетата на устните застават надолу, като придават тъжен вид на изражението. Филърите на основата на хиалуронова киселина са идеалното средство за възвръщане младежкия вид на устните.\r\nПодходът в усъвършенстве на контура на лицето трябва да бъде чрез \"профилопластика\" - в профил и в 3/4 профил, което се прави за по-доброто определяне на пропорциите на различните лицеви елементи и по-естествения им вид след корекциите. Компетентното мнение на дерматолога е, че устните трябва да бъдат забелязвани, защото са красиви, а не защото са големи.\r\nИнжектирането на хилуронова киселина е препоръчително да се комбинира с лазерна процедура или с пилинг. Също така е добре да се въздейства върху овала на лицето, като се третира отпускането на кожата чрез радиочестотно моделиране. Поставянето на конци може да отговори на нуждите за лифтинг на лицето и шията, макар че пациентите най-често се страхуват от тази процедура, тъй като е по-инвазивна.\r\nБотулиновият токсин неоснователно се подминава от много от пациентите, които от години се подлагат на лифтинг на зоната на челото и скулите. Ботулиновият токсин се съчетава с хиалуроновите инжекции, за да се усили и да се получи мускулна релаксация, която да придаде по-естествен и не толкова напрегнат вид на мускулите.\r\nЗа лифтинг на клепачите най-ефективни техники са Plexаr или Plasmage, които позволяват да се избегне хирургичната намеса за коригиране на увисналата кожа, белези, и пигментни петна. (Този метод се основава на \"плазма фереза\", богата на йони и електрони енергия, която изпарява безболезнено горния слой на епидермиса).\r\nПодчертаването и запълването на скулите, както и изпъването на темпоралните зони, винаги е било актуално с хиалуронова киселина, като най-ползван неагресивен продукт, който има и хидратиращо действие. Често се ползва и за корекции на носа (риномодулация), както и за корекции на брадичката.\r\nОколоочните тъмни кръгове, в резултат от умората, се повлияват отлично от добре подбрана хиалуронова киселина (с ниско съдържание на вода, за да се предотврати отока и да се избегне изражението на тъга и огорчение).\r\n\n\r\nУспешните мъже излъчват един особен чар и превъзходство, разказва специалистът по естетична медицина д-р Анелия Здравкова. Успехът винаги се е определял и все повече зависи от привлекателната и добре поддържана визия. Дълго време в естетичната медицина, като че ли се смяташе, че мъжете са имунизирани срещу белезите на времето и не се интересуват от методите, с които да противодействат на стареенето.\r\nФакт е, че и повечето продукти и терапии за запазване младостта, бяха насочени само към женската аудитория. Но се появява така наречената \"бръчка на лъва\", разположена между очите, която придава по-сърдит израз на лицето. Клепачите стават \"паднали\" и видът става уморен. Появяват се бръчките на огорчението около устните, двойната брадичка, \"пачият крак\".\r\nМъжкото лице губи обема си, въобще всички тези следи на времето придават нежелано и уморено изражение. Допреди време мъжете, които като цяло, стояха на разстояние от естетичната медицина, днес все повече посещават естетичните кабинети и се подлагат на бързо действащи подмладяващи процедури.\r\nВъв Франция, мъжете представляват около 14% от клиентите на пазара. Най-общо, те желаят ринопластика, корекция на брадичката, но често и процедури за окосмената част на главата.\r\nНо да не пропуснем да отбележим, че мъжете не си падат по обезболяване, скалпели, както и ден-два в лежашо състояние заради манипулациите за хубост.\r\nНа конгреса в Монако се дискутира и темата как мъжкото лице да изглежда по-женствено и как женското - може да се маскулинизира т.е да придобие по-мъжки черти. И това не е невъзможно, а се постига чрез различни инжекционни техники в различни зони, като се поставят ботокс и филъри. \r\nОсвен това място заема и регенеративната медицина, която е нов начин за подмладяване в естетиката. При нея се използват иновации в меко-тъканното възстановяване - стволови клетки и растежни фактори.\r\n\r\nМного обсъждана тема е шията и деколтето, които първи издават възрастта, казва д-р Здравкова. В Монако са обсъдени техники и технологии за стягане и хидратация на тези зони. Една от новостите е продукт, който се поставя в специални точки в областта на шията. Кожната текстура се повлиява като се стимулира производството на колаген и еластин. Тройната комбинация от микронидлинг с радиочестота и хиалуронови филъри също стяга кожата на шията, запълва бръчиците и оформя долния лицев контур.\r\n\"Все повече се обръща внимание на интимното здраве и стремежът за подмладяване на интимните зони - обяснява дерматологът. - Има разработени специални нови технологии за вагинално подмладяване, както и пилинг за най-деликатните части на тялото. Бяха обсъдени в Монако различни техники за поставяне на инжекционни филъри, като все повече се обсъжда приложението на тези филъри в областта на тялото. Бяха направени демострации за повдигане на дупе, за повлияване на дефекти в областта на гърдите - като хлътвания и асиметрия.\r\nАкцентира се и върху повдигането на вежди и горен клепач. Направена бе демонстрация на филъри, ботокс и уреди за неоперативна блеферопластика. Отново особено внимание бе отделено и на периорбиталната област.\"\r\nЛекарката сподели и как един от водещите лектори в областта на естетиката - пластичният хирург Маурицио де Майро е демонстрирал как едно лице може да се подмлади и да изглежда естествено, след поставяне на 18 хиалуронови филъри.\r\n\"Истинско предизвикателство обаче е с 1 филър да се постигнат най-добри резултати, за което също се изисква майсторство и много добър анализ на всяко лице\" - категорична е д-р Здравкова, която стои зад красивата визия на не една жена, както и на мъже.", "date": "2018.05.15", "title": "Обемните устни – демоде, но и мъже се моделират! Защо?"}
{"url": "https://www.dnes.bg/balkani/2018/05/15/pensionerite-v-gyrciia-na-protest-oriazvat-im-parite.376490", "text": "Пенсионерите в Гърция започват протести в цялата страна срещу поредното орязване на пенсиите.\r\nДнес демонстрацията е в Атина пред министерството на финансите. В следващите дни са организирани протести на много места в страната, съобщи БНР.\n\r\nСпоред Министерството на социалното осигуряване около 30% от пенсионерите ще са засегнати от новото орязване от края на тази година.\r\nСпоред  икономисти на опозицията всички гръцки пенсионери ще получават поне 18% по-ниски пенсии.\r\nСъюзът на пенсионерите изпрати обръщение до гръцките депутати с искане преди всичко да не се гласуват новите мерки, а също и да не се намалява необлагаемият минимум за пенсионерите.\r\nПред медиите протестиращите възрастни хора споделят, че вече средствата не им достигат дори за лекарства и храна.\r\n \r\n ", "date": "2018.05.15", "title": "Пенсионерите в Гърция на протест, орязват им парите!"}
{"url": "https://www.dnes.bg/cars/2018/05/15/planovete-na-alfa-romeo-nov-suv-i-giulia-s-641-k-s.376480", "text": "Италианският производител Alfa Romeo може да разшири гамата си с няколко нови версии на модела Giulia, както и с пукането на нов SUV през юни тази година.\r\nОчакванията са компанията съвсем скоро официално да потвърди две нови версии на Giulia, които ще се казват GTV и Sprint. Според изданието Autocar, модификациите ще бъдат налични както с 3, така и с 5 врати.\r\nОчаква се инженерите на Alfa Romeo да поставят на тези машини система ERS, подобна на HY-KERS, използвана в суперколата LaFerrari.\n\r\nПроизводителят разработва и нови хибридни версии на двата познати двигателя - 2.0-литровия с 276 к.с., използван само в Giulia, и 2,9-литровия с 510 к.с., поставян на Giulia Quadrifoglio и на SUV-модела Stelvio. С използването на новата технология мощността на агрегатите ще нарасне съответно до 345 к.с. и 641 к.с.\r\n                    \r\n                    \r\nЩо се отнася до предполагаемия нов SUV, от Alfa Romeo смятат, че той би бил ключов за утвърждаването на марката в САЩ. Моделът най-вероятно би бил по-голям от Stelvio, но ще бъде изграден на същата база.\n\r\nОфициалното обявяване на бъдещите планове на марката ще стане на 1 юни, когато коннцернът FCA организира специално събитие на пистата в Балоко. Освен по-нататъшната стратегия на Alfa Romeo, ще бъдат обявени и решенията за разширяване на гамата на Jeep, Dodge, Chrysler, Fiat, Maserati и Abarth.\r\n", "date": "2018.05.15", "title": "Плановете на Alfa Romeo: Нов SUV и Giulia с 641 к.с."}
{"url": "https://www.dnes.bg/stranata/2018/05/15/shest-koli-sa-udariha-vyv-varna-postradaha-chetirima.376539", "text": "Четирима души са пострадали при катастрофа между шест автомобила на кръстовището при булевардите \"Сливница\" и \"Христо Смирненски\" във Варна, съобщиха от МВР.\r\nСигналът за инцидента е постъпил около 16.40 часа.\r\nДве жени, един мъж и седемгодишно дете са пострадали във верижната катастрофа. Всички са отведени в болница \"Света Анна\" в сравнително добро общо състояние, без опасност за живота.\r\nЕкипи на полицията все още работят по установяване на причините за катастрофата, съобщи говорителят на Областната дирекция на МВР Ивана Милева пред \"Фокус\". \r\nПо думите й районът остава блокиран от блъснатите автомобили и преминаването в този момент е невъзможно. Тя призова шофьорите да избират обходни маршрути. \r\nЗасега няма данни за други пострадали. Не е сигурно дали няма щети и по други автомобили в района на катастрофата.", "date": "2018.05.15", "title": "Шест коли са удариха във Варна, пострадаха четирима"}
{"url": "https://www.dnes.bg/football/2018/05/15/veche-samo-na-gadjeta-i-rodnini-im-puka-za-levski-cska.376516", "text": "Вече само гаджета, роднини и персонала в заведенията, където ходят футболистите на Левски и ЦСКА, се интересуват от Вечното дерби. Това заяви анализаторът на Gol.bg Георги Илиев-Майкъла преди петото издание за пролетта на мач №1 у нас. \r\n\"И вие, журналистите, ще отидете на стадиона единствено заради служебни ангажименти\", каза още бившият защитник. Той добави, че сезонът за \"сините\" и \"червени\" е тотален провал. \"Едните са на 25 точки от върха, другите на 11. Още през миналото лято прогнозирах, че Лудогорец ще стане шампион с разлика от 10-15 т. Довечера мачът ще е интересен само за съдията Волен Чинков\", каза още Илиев.\r\n \r\nТой изрази разочарованието си от равенството на Левски 2:2 с Лудогорец. \"Срещата направи много лошо впечатление. Двата отбора говорят за почтеност, но има подозрения, че такава нямаше. Ужас и срам е за българския футбол, ако два от водещите ни отбори са уредили мача. Дано не е така\", завърши Майкъла.\r\n \r\nЛевски и ЦСКА се изправят един срещу друг от 18.30 часа. Вечното дерби е важно за \"сините\", които се борят с Берое за 3-то място в Първа лига. Два кръга преди края столичани имат преднина от 3 т. пред старозагорци. Бронзовият медалист ще играе бараж за участие в Лига Европа от победителя между Черно море и Локомотив Пловдив. \r\n \r\n", "date": "2018.05.15", "title": "Вече само на гаджета и роднини им пука за Левски – ЦСКА..."}
{"url": "https://www.dnes.bg/politika/2018/05/15/vmro-iska-institut-sv-sv-kiril-i-metodii.376505", "text": "Да се създаде Български културен институт \"Св. Св. Кирил и Методий\", който да провежда културната политика зад граница, иска евродепутатът от ВМРО Ангел Джамбазки. \n\r\nСпоред него с такъв институт ще се опазва българският език чрез провеждането на курсове и програми, които ще издават сертификати за владеенето му. \n\r\n\"Езикът е една от основите на националността. На самосъзнанието. Човек е такъв, на какъвто език мисли. Езикът трябва да бъде пазен. Особено във времена на демографска катастрофа и продължаваща имиграция на младите българи. За съжаление българите бързо и лесно се вписваме в чуждите общества и след едно поколение децата трудно говорят български, а след още едно – изобщо. И вече не са българи. Стават някакви други\", обяснява той.\r\n \r\nОт друга страна като пример той посочва, че историческата българска диаспора в Албания, Македония, Западните български покрайнини, Украйна, Молдова пази прекрасно своя бит, традиции, култура, език. \r\n                    \r\n                    \r\nДжамбазки смята, че единственият начин българският език да бъде съхранен е да бъде учен и използван, а за за това е нужно езикът да е привлекателен, да има полза и причина за това, освен традицията и родолюбието, като например, да може да се кандидатства с него в българските университети. \n\r\nЗа целта обаче трябва да има доказателство за владеенето на езика на определено ниво - да има диплома, сертификат за владеене на езика съгласно държавните стандарти.\n\r\nДа може един българин от Албания, Украйна, Молдова, от Илинойс, от Мадрид да положи изпит по български там, където живее, да получи сертификат и да може да кандидатства с него в български ВУЗ, а това може да стане там, където има организация на езикови курсове по български език, на провеждане на изпити, на издаване на сертификати, смята евродепутатът.\n\r\nПонастоящем в тази сфера оперират четири български държавни институции. Това са министерствата на образованието, културата, външните работи и Държавната агенция за българите в чужбина, а според евродепутата Български културен институт \"Св. Св. Кирил и Методий\" може да се заеме с културната политика зад граница, да организира курсове и да провежда изпити по български език. \n\r\nЗа целта може да бъде надграден съществуващия вече такъв в Министерството на външните работи, българските културни центрове в чужбина да бъдат прехвърлени на негово подчинение с дипломатически статут, както и необходимите структури от министерство на образованието и ДАБЧ, които да осъществяват методическото ръководство и връзката с българските неделни училища, които също да могат да провеждат курсове и изпити при определени условия, обяснява Джамбазки. \n\r\nСпоред него този модел вече работи – Британски съвет, Институт \"Сервантес\", Френския културен институт.", "date": "2018.05.15", "title": "ВМРО иска Институт \"Св. Св. Кирил и Методий\"!"}
{"url": "https://www.dnes.bg/obshtestvo/2018/05/15/naryganiiat-s-noj-abiturient-izpusnal-izprashtaneto-si.376526", "text": "18-годишният Борислав Великов, който беше наръган с нож вчера тролей №7 в София, учи в спортното училище на ЦСКА. Занимава с джудо и самбо.\r\nБорислав е в 12 клас и след няколко дни му предстоят зрелостни изпити, пише bTV. Той пропусна своето изпращане в училище, но съучениците му се надяват, че той все пак ще може да присъства на бала.\n\n\r\nТой беше наръган от 33-годишен мъж, след като направил забележка на деца, че цапат тролея. Великов е настанен в \"Пирогов\" и след операция е в стабилно състояние. Той ще остане от 3 до 5 дни в болницата за наблюдение.\r\nДо кървавото спречкване се стигнало, след като група от няколко деца на около 10 години от ромски произход пускали семки по пода и плюли в тролея.\r\r\n                    \r\n                    Пострадалото момче направило забележка на групичката, след което мъж от ромски произход се намесил в спора.\r\nДвамата се спречкали и след сбутване момчето паднало и изкрещяло: \"Прободоха ме\".\r\nТролеят спира на ъгъла на ул. \"Опълченска\" и бул. \"Сливница\". На мястото са повикани линейка и полиция. Пострадалото момче веднага е откарано в \"Пирогов\".\r\nНападателят бе заловен от органите на реда, впоследствие се оказа, че криминално проявен.\r\n ", "date": "2018.05.15", "title": "Наръганият с нож – абитуриент, изпуснал изпращането си"}
{"url": "https://www.dnes.bg/stranata/2018/05/15/nova-moda-ot-smolian-abiturient-s-avtomat-na-bala.376531", "text": "19-годишен младеж от Смолян бе арестуван зрелищно по време на абитуриентския си бал. Младежът бил задържан от маскирани полицаи в училищния двор по сигнал, че се разхожда из града с автомат. Белезниците щракнали пред очите на майка му и на съучениците му.\r\nПри обиск на джипа на младежа, Мерцедес G-класа, униформените открили бутафорен калашник, който наподобявал изцяло истинския. Освен него полицаите намерили и газов пистолет без документи.\r\nВместо на бал, абитуриентът Марин прекарал нощта в полицейския арест, след като бил арестуван за 24 часа.\r\n\"След получаване на сигнала реагирахме мигновено. Извършихме необходимите заградителни действия и младежът бе задържан\", съобщи за \"Дарик“ директорът на полицията в Смолян старши комисар Николай Димов.\r\r\n                    \r\n                    Тепърва ще се изясняват всички обстоятелства за произхода на пистолета и дали е обработван по някакъв начин.\r\nСпоред близките на абитуриента той вероятно е искал да впечатли близките си с автомата.\r\n\"Марин завършва \"Икономика и информационно осигуряване\".Никога не е имал лоши прояви. Винаги е бил много патриотично настроен. Обличаше много често тениски с трикольора\", каза директорката Мария Мечкарска, цитирана от \"\".\r\nМарин е член е на патриотичния клуб \"Родопски хайдути\". Работел като охрана в местна дискотека.", "date": "2018.05.15", "title": "Нова мода от Смолян: Абитуриент с автомат на бала!"}
{"url": "https://www.dnes.bg/stranata/2018/05/15/moderen-asfalt-sled-remonta-na-trakiia-shte-izdyrja-do-50-s.376503", "text": "\n\r\nСпециален нов асфалт, издържащ до температура от 50 градуса, ще бъде положен на ремонтиращия се в момента участнък от магистрала \"Тракия\" между Пловдив и Стара Загора.\n\r\nМинистърът на регионалното развитие и блаустройството Николай Нанков и председателят на Управилния съвет на Агенция \"Пътна инфраструктура\" инж. Дончо Атанасов инспектираха ремонта на 22-километровата отсечка, която не е обновявана от въвеждането й в експлоатация през 1995 г., съобщават от МРРБ.\r\nЗа първи път за ремонт е затворена отсечка с подобна дължина. В момента се работи в платното посока Бургас. След като завърши обновяването му, ще започнат и строителните работи в платното за София.\r\r\n                    \r\n                    Целта е ремонтът в участъка между 134-ти и 156-ти километър в двете посоки да завърши до края на юни, преди началото на активния туристически сезон.\r\nСредно на денонищие в участъка между Пловдив и Стара Загора преминават по 23 952 моторни превозни средства. От тях 18 370 са леките автомобили.\r\nСтроителните работи в участъка между Пловдив и Стара Загора предвиждат ремонт на настилката, отводнителни дейности, нова хоризонтална маркировка, възстановяване на пътни знаци и ограничителни системи и др.\r\nЗа подобряване конструкцията в участъка, който сега се ремонтира, са положени около 7 800 кв. м ПВЦ мрежа, а отделно ще се постави и близо 6 800 кв. м стоманена мрежа. 8 см биндер ще бъде положен в активната лента.\r\nРемонтираният участък ще бъде асфалтиран и с полимермодифициран битум, устойчив на температура до 50 градуса.\r\nВ момента движението на леките автомобили в ремонтирания участък е прехвърлено двупосочно в платното за София, а тежкотоварните превозни средства преминават по обходен маршрут: от пътен възел \"Пловдив Изток\" при 133-ти км на АМ \"Тракия\" по път I-8 и II-66 до пътен възел \"Плодовитово\" при 165-ти км и обратно. \r\n ", "date": "2018.05.15", "title": "Модерен асфалт след ремонта на Тракия: Ще издържа до 50°С "}
{"url": "https://www.dnes.bg/temida/2018/05/15/100-leva-globa-za-pensionera-zameril-s-iaica-ivan.376534", "text": "На светкавична глоба от 100 лв. бе осъден пенсионерът Радостин Г., който на 14 май замери с яйца осмокласника Иван Иванов. Момчето е подсъдимо за убийството на 11-годишната Никол Йончева, зверски заклана в асансьор миналия август.\n\n\n\r\nВъзрастният мъж издебна подсъдимия до сградата на Съдебната палата и метна две яйца по него, когато съдебната охрана го изкара от конвойния автомобил.\n\r\nЕкшънът стана пред десетки репортери и близки на убитата Никол. Дядото веднага бе прибран за проверка на документите и още същия ден осъден от районния съд в Бургас, пише \"24 часа\".\n\r\nСправка по делото показва, че той е признат за виновен за извършване на хулигански действия - непристойна проява, нарушаваща обществения ред. \r\n                    \r\n                    \r\nВ съдебния акт се отбелязва още, че Радостин Г. е замерил с яйца лице, което се счита за невинно до доказване на противното. \n\r\nЕдно от яйцата уцелило 16-годишния Иван в гърба, а другото паднало на земята, до служител на Съдебна охрана.\n\r\nРешението на районния съд може да бъде обжалвано на 17 май пред БОС.\r\n ", "date": "2018.05.15", "title": "100 лева глоба за пенсионера, замерил с яйца Иван"}
{"url": "https://www.dnes.bg/obshtestvo/2018/05/15/tyrseneto-na-boian-prodyljava-v-po-niskite-tochki.376533", "text": "Търсенето на алпиниста Боян Петров под хималайския връх Шиша Пангма няма да бъде прекратено днес, както се очакваше, а ще продължи до края на деня и утре. Това съобщи за БНР Кирил Петков от екипа на Боян, който се намира в района на спасителните действия. \n\n\n\n\n\r\nПредполагаше се, че акцията ще бъде прекратена заради лошо време, но метеорологичната прогноза се оказа неточна. Алпинисти оглеждат точки между Лагер 1 и базовия лагер под върха.\n\r\nВчера хеликоптерите не успяха да се включат в издирването заради лошо време, а спасителните екипи по земя се върнаха в базовия лагер с вещи на Боян Петров, открити при Лагер 3.\r\n                    \r\n                    \r\nКирил Петков обясни, че за днес и утре издирвателната дейност се планира да продължи, за да се проверят всички останали възможности.\n\r\n\"Китайската група остана, не се прибраха, въпреки че можеха, с идеята да се анализират сравнително нископланински точки между Лагер 1 и базовия лагер. Сега обхождат тези точки. Мисията не е приключила, продължава, докато не свършат всички тези възможности\".\n\r\n\"Максимално да се обходят възможните точки в ниската планина е приоритет номер едно\", подчерта Кирил Петков и допълни, че сутринта времето е било слънчево, а сега върхът е покрит с облак, има и мъгла. Част от потенциалните точки за обследване вече са анализирани, гледани са през различни скенери на филтри.\n\r\n\"Много хипотетично и с надежда за чудо групата продължава да работи\", допълни Петков, според когото животът на спасителите вече е изцяло извън опасност.\n\r\n\"Беше страшно, когато те бяха на десет метра от върха. Говорим за 8 хиляди метра. Тогава нямаше смисъл да се натиска още 10 метра да се стигне до самия връх, защото там нямаше никакъв шанс Боян да се намери жив. А за 10 метра, само за да се намери потенциално тялото му, за което също беше много малък шансът, въобще не си заслужаваше риска за тези хора. Сега вече говорим за по-ниската част на планината. Рискът е, ако не нулев, то поне много малък, непопълнено квадратче\".\n\r\nКирил Петков остава на мястото на операцията със сигурност и в утрешния ден, след което ще реши какво да предприеме. \n\r\nВ следващите дни от екипа на българина ще дадат пресконференция, на която се очаква да съобщят повече за това как е протекла спасителната операция. Днес е десетият ден от началото ѝ.\n\r\nБоян Петров е в неизвестност от 3 май под връх Шиша Пангма в Хималаите. ", "date": "2018.05.15", "title": "Търсенето на Боян продължава, в по-ниските точки"}
{"url": "https://www.dnes.bg/politika/2018/05/15/bsp-iska-borisov-v-parlamenta-predal-prevozvachite.376522", "text": "Депутатите от БСП искат премиерът Бойко Борисов да докладва в парламента какво е направил, за да защити българските превозвачи. Социалистите го обвиниха, че е предал интересите му.\r\nБорисов ще бъде поканен още в 9 часа, в началото на пленарното заседание, съобщи зам.-шефът на БСП Георги Свиленски. Решение за това е било взето на днешното Изпълнително Бюро на социалистите.\n\n\n\r\nПреди дни българските превозвачи получиха пълна подкрепа от всички партии в парламента срещу плана \"Макрон\". Те поискаха и правителството да се задейства срещу поисканите от френския президент мерки, пише \"Фокус\".\r\nНовите правила предвиждат шофьорите да се прибират до родното си място на всеки 3 седмици, след третия ден в страна от ЕС на шофьор да се плаща по нормите за командировки на държавата, в която е влязъл, да не се спи в кабините, а 45-часовата задължителна почивка на седмица да се изкарва в хотел и др.\r\r\n                    \r\n                    Днес от БСП обвиниха правителството, че е предало българските превозвачи.\r\n\"Никъде освен на срещите с тях по хотели и сбирки не са намирали съпричастност в българското правителство. Тук в България си говорим едно, на срещата с Макрон в Евксиноград се говори едно, но там, където трябва да бъдат защитавани българските интереси, мълчат\", каза Свиленски.\r\nТой обърна внимание, че до вчера кабинетът не е казал какво иска.\r\n\"От днес нататък, когато остават десетина дни, правителството трябва да представи своите предложения. Те няма как да бъдат разгледани и гласувани. Трябва да стане ясно на българските превозвачи, които вчера започнаха да му благодарят, че те са предадени от собствения си министър-председател\", настоя Георги Свиленски.", "date": "2018.05.15", "title": "БСП иска Борисов в парламента, предал превозвачите"}
{"url": "https://www.dnes.bg/stranata/2018/05/15/buria-s-gradushka-udari-biala-slatina-i-pleven.376540", "text": "\nГръмотевична буря със силен вятър и градушка се разрази следобед, около 15:30 часа на територията на област Враца, в района на община Бяла Слатина. \r\nВ оперативния център на пожарната служба са получени около 20 сигнала за паднали дървета, електрически стълбове и покриви, съобщиха от МВР.\r\nЕкипите на ПБЗН извършват дейности по отстраняване на последствията. \r\nЗа момента няма данни за пострадали граждани. Обстановката се нормализира.\r\nГръмотевична буря със силен вятър и градушка, към 17 часа засегна и община Плевен. \r\nВ регионалната дирекция на пожарната са получени около 70 сигнала за паднали дървета, електрически стълбове и покриви. \r\nМобилизирани са всички екипи на пожарната в различни дейности за отстраняване на последствията.\r\nСъздадена е организация при необходимост да бъдат изпратени допълнителни сили и средства от съседни области.\r\n ", "date": "2018.05.15", "title": "Буря с градушка удари Бяла Слатина и Плевен"}
{"url": "https://www.dnes.bg/eu/2018/05/15/mamini-sladki-bylgarite-jiveiat-s-roditelite-si-do-30-godini.376510", "text": "Един на всеки четири европейци на възраст между 25 и 34 години живее при родителите си, сочи проучване на \"Евростат\". \n\r\nСредната възраст, на която хората в Европейския съюз заживяват самостоятелно, е 26 години, но има сериозни различия между отделните страни членки.\n\r\nПрез 2017 г. младите са напускали родните си домове най-рано в три северни страни - Швеция (21 години), Дания (21.1 години) и Финландия (21.9 години), също така и в Люксембург (21.4). След тях са Естония (23.1), Белгия (23.4), Холандия (23.6), Германия (23.7), Франция (24) и Великобритания (24.4 години).\n\r\nНай-дълго при родителите си остават младежите от Малта (32.2) и Хърватия (31.9). На късен етап напускат и младежите от Словакия (30.8 години), Италия (30.1), Гърция (29.4), Испания (29.3), Поругалия (29.2) и България (28.9 години).\r\n                    \r\n                    \r\nТенденцията в Европейския съюз е, че младите жени напускат родните си домове по-рано от мъжете. \n\r\nНай-голяма е възрастовата граница между половете в Румъния - жените се изнасят на 25.6 години, а мъжете на 30.3.\n\r\nБългарките напускат родния дом на 26.5 години, а противоположния пол - на 31.1. \n\r\nВ другите страни разликите са съответно Хърватия (30.4 срещу 33.4), Словакия (29.4 срещу 32.2), Унгария (26 срещу 28.8), Гърция (28 срещу 30.7) и Чехия (25.1 срещу 27.7 години).\n\r\n\r\n ", "date": "2018.05.15", "title": "Мамини, сладки... Българите живеят с родителите си до 30 години!"}
{"url": "https://www.dnes.bg/obshtestvo/2018/05/15/antichna-rimska-rezidenciia-otkriha-v-kiustendil.376524", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Резиденция на епископи в древния град Пауталия откриха археолози в Кюстендил. Сградата е построена през II в. и е съществувала докъм VI в.\r\nСпоред археолозите античното здание е резиденция на епископи, защото е забележително с мащаба и визията си и се намира много близо до епископската базилика.\r\n\"Касае се за сграда, която има в централната си част открит вътрешен двор, от който ние разкриваме каменните плочи от настилката, както и вътрешен двор, който е не по-малко от 100 кв.м. Той е ограден от 4-те страни с колони с портици, последвани от различни по функция и големина помещения\", разказа пред Румен Спасов, ръководител на обекта.\r\r\n                    \r\n                    Сградата е откривала впечатляваща гледка. Археолозите са убедени, че находката е изключителна и може да даде добра представа за живота в периода VI в.\r\nВ резиденцията е имало работни кабинети, от които е изпращана религиозна кореспонденция към другите части на римската империя. Предвидени са били и специални стаи, в които са посрещани гости.\r\nСпоред Румен Спасов находката е лежала 1600 г. в земята и \"може и сега да се използва за настилка, без да трепне\". Сградата е разрушена във втората половина на VI в. по време на славянско-аварските нашествия в балканските провинции на империята, на юг от р. Дунав.\r\nДо края на археологическите разкопки пред галерията остават две седмици. След това ще се решава какво ще се прави с откритата сграда.\r\nНаходките в Кюстендил, открити през годините, са много, тъй като градът е разположен върху останките от древния град Пауталия.\r\n ", "date": "2018.05.15", "title": "Антична римска резиденция откриха в Кюстендил"}
{"url": "https://www.dnes.bg/obshtestvo/2018/05/15/poskypvat-obleklo-i-obuvki-no-vakanciiata-ni-poevtiniava.376483", "text": "Месечната инфлация за април е 0.4%. Инфлацията от началото на годината е 0.7%, а годишната инфлация за април 2018 г. спрямо година по-рано е 2%.\n\r\nПрез април спрямо март са поскъпнали хранителни продукти и безалкохолни напитки с 0.9%, алкохолни напитки и тютюневи изделия с 0.2%, облекло и обувки с 5.3%, транспорт - с 0.2%, по данни на НСИ.\r\nНамаление има при цените, свързани с развлечения и култура - с 2.1% и съобщения - с 0.2%.\r\n     \r\nПрез април сме плащали повече за агнешко месо - с 2.8%, ябълки - с 6.8%, домати - с 12.9%, зеле - с 21.5%, зрял чесън - с 1.3%, листни зеленчуци - с 4.1% и др.\r\nПо-ниски са били цените на кашкавал - с 1.0%, извара - с 1.3%, краставици - с 4.4%, пипер - с 6.0%, зелен лук и праз - със 7.5%, гъби - с 4.6% и др.\r\n                    \r\n                    \r\nПоскъпнали са цигари - с 0.2%, облекло - с 5.1%, обувки - с 6.0%, автомобилен бензин А95Н - с 1.0%, автомобилен бензин А98Н - с 0.9%, кина и театри - с 0.5% и др.\n\r\nИма обаче намаление при международни полети - с 2.0%, пакетни услуги за почивка и туристически пътувания - с 4.6%, хотели във ваканционни центрове и курорти - с 1.7% и други.\n\r\nЦените на лекарските и стоматологичните услуги са се увеличили с по 0.1%, а на лекарствените продукти остават на равнището от предходния месец.\r\nЦените на стоките и услугите от малката кошница за най-нискодоходните 20% от домакинствата са се повишили - на хранителните продукти с 0.8%, а на нехранителните с 0.3%.\n\r\n ", "date": "2018.05.15", "title": "Поскъпват облекло и обувки, но ваканцията ни поевтинява"}
{"url": "https://www.dnes.bg/politika/2018/05/15/borisov-postavial-ot-godina-vyprosa-za-prevozvachite.376541", "text": "Премиерът Бойко Борисов от една година поставя въпроса за европейския пакет за мобилност, обявиха от ГЕРБ на специална пресконференция по повод днешните упреци на БСП по казуса.\n\n\r\nКорнелия Нинова да пита президента Румен Радев дали при двете срещи с френския си колега Еманюел Макрон е поставил въпроса, посъветва депутатът Тома Биков.\n\r\nС намерението си утре да повика в Народното събрание министър-председателя по темата с превозвачите левицата за последен път доказва, че се интересува само \"да събаря държавата\", подчерта той. \n\r\nПо думите на Биков това е последен опит на БСП да хвърли сянка върху българското евровредседателство.\r\n                    \r\n                    \r\nКолегата му Станислав Иванов припомни, че евродепутът от ГЕРБ Андрей Новаков и транспортният министър Ивайло Московски още миналата година са провели срещи в европейските институции и са очертали \"червени граници\", които българското правителство не може да премине и да прави компромиси по някои от регламентите в Пакета за мобилност.", "date": "2018.05.15", "title": "Борисов поставял от година въпроса за превозвачите"}
{"url": "https://www.dnes.bg/obshtestvo/2018/05/15/ultrasi-syrpove-chukove-tiraniiata-ot-minaloto-vs-svobodata.376509", "text": "Българският 9 май започна с тържествено вдигане на европейския флаг пред Президентството, с декларации в Народното събрание и с митинг пред Паметника на Съветската армия. И завърши с поредния организиран тормоз за гражданите на София, в какъвто се е превърнало практикуваното тук подобие на футболната игра. На пръв поглед между тези събития няма нищо общо. При по-внимателно вглеждане обаче ще открием в тях отгласи от едно страшно минало и стряскащи знаци за неговото неусетно завръщане.\n\n\n\n\n\r\n\r\nСутринта оратори се редяха на опашка, за да повтарят, че Денят на Европа нямало да е възможен без Деня на победата. Призоваваха \"да оценим достойно и спокойно миналото\", но както стана ясно от думите им, за тях Денят на победата означава единствено ден на победата на Съветската армия. Само президентът се сети да спомене във Facebook и другите държави, без които тази победа нямаше да е възможна.\r\r\n                    \r\n                    Да, Денят на Европа и Денят на победата са исторически свързани. Но онези, които представят тази връзка като проста и автоматична причинно-следствена зависимост, умишлено забравят много неща.\r\nКогато говорят за 9 май 1945, за \"кафявата чума\" и почитта към милионите нейни жертви, забравят за другата кървава тоталитарна идеология на 20 век и за нейните милиони жертви. Забравят за пакта Молотов-Рибентроп и тайния му протокол, за подялбата на Полша, войната срещу Финландия, присъединяването на Литва, Латвия и Естония. Забравят за Катинската гора - първото масово убийство от началото на войната. За общите военни паради и дружеските срещи между съветски и германски офицери. Както и за това, че съветският НКВД предава на Гестапо своето ноу-хау за концлагерите и дългогодишния опит от ГУЛАГ.\r\nКогато пък говорят за 9 май 1950, за Декларацията на Шуман и \"хуманистичния идеал на Обединена Европа\", забравят, че тогава този идеал е далеч от осъществяването си, защото половината от континента, \"освободена\" от същата тази съветска армия, остава в плен на сталинския терор и последващите му мутации. Когато казват, че \"антифашизмът е вграден в ценностния фундамент\" на обединена Европа, забравят да споменат, че в този фундамент в същата степен е вградено и отрицанието на съветския тоталитаризъм. Защото Европейският съюз е синоним на свободата и антипод на всяка тирания.\r\n\r\nКъсата и избирателна памет за историята не е само български патент. Днес навсякъде в Европа може да се види как политическите и идеологическите издънки на двете тирании, странно преплетени една в друга, все по-неприкрито избуяват, набират сила и дори посягат към властта. Пъстър букет от крайнодесни, националисти и популисти проповядват и практикуват омраза, нетърпимост и агресия към различните и инакомислещите. Мини-диктатори, оплетени в мафиотски мрежи, под формата на защита на националните ценности с охота прилагат тоталитарни практики срещу върховенството на закона, демократичните институции, опозицията, свободата на медиите и гражданското общество.\r\nЗабележителното е, че всички те черпят пример и вдъхновение от Москва и несменяемия владетел в Кремъл, който си позволи да застраши мира на континента, като прекрои следвоенните граници. Нещо повече: включиха се активно като пионки в неговата голяма хибридна игра - да раздели и разбие Европейския съюз. Затова чувствата са взаимни, затова той им отговаря със симпатии и финансова подкрепа. Така тиранията от миналото все по-осезаемо се завръща, завладява територии и отново посяга на свободата и \"хуманистичния идеал на Обединена Европа\".\r\nВсичко това ясно се вижда и на български терен. Леви и десни се надпреварват (а на 9 май стигнаха почти до бой) да доказват кой е по-предан на Русия и кой служи по-вярно на интересите на Кремъл. Опашка от национал-популисти и обикновени шмекери неуморно громят ЕС, натискат се да се запишат при крайнодесните в Европа, а после тичат да се кланят в Крим и на Червения площад. На 9 май дефилираха в София под руски знамена, заедно със сърповете и чуковете, червените петолъчки и портретите на Сталин и Ленин. Повели със себе си и невръстни деца.\r\n\r\nА вечерта камерите заснеха други две малки деца, пуснати на пистата на Националния стадион голи до кръста, за да се видят изрисуваните им тела. Едното с пречупен кръст на гърдите, другото с вдигната за хитлеристки поздрав ръка. Днес те са невинни жертви, но когато пораснат, могат да се превърнат в лицата на едно грозно и страшно бъдеще.\r\nВсъщност, и настоящето вече е достатъчно грозно и страшно. Футболът в България отдавна не е спорт, който носи радост и удоволствие (нивото му е толкова деградирало, че има много малко общо с оригиналната игра, която се играе по света). Нито пък е бизнес, който носи приходи (поне така твърдят собствениците на клубове, които въпреки това, кой знае защо, продължават да влагат пари в него). Футболът е по-скоро развъдник на долни страсти, омраза и насилие. Забавление за шепа хулигани, чиято единствена цел изглежда е да се псуват, замерят и бият помежду си на стадионите и извън тях, да чупят всичко по пътя си, да тероризират всички останали. А в свободното си от футбола време да създават хаос и безредици по поръчка.\r\nСега за пореден път властите обещават \"жестоки\" мерки срещу футболното хулиганство, но това едва ли ще помогне. Защото футболът е само един от белезите на същинския проблем. А той е ширещата се деградация - морална, ценностна и интелектуална. За нея усилено \"работят\" хулиганстващи политици и медии. Тя също е в услуга на тиранията, която отново посяга на свободата ни.\r\nИ още нещо - за да е по-пълна картината на българския 9 май. В края на въпросния мач ликуващият президент на победилия отбор свали червената си блуза, за да се преоблече за награждаването в бяла фланелка с лика на Путин във военна униформа и с надпис \"Армия России\".\r\nНякои ще кажат: голяма работа, какво толкова, миналото е необратимо. Но нека не се заблуждаваме: улеснено от късата и избирателна памет, то има склонност да се връща, ако знаците му не бъдат разпознати и посочени навреме.\n\r\n: Ясен Бояджиев: \"\"\r\n", "date": "2018.05.15", "title": "Ултраси, сърпове, чукове... Тиранията от миналото vs. свободата"}
{"url": "https://www.dnes.bg/health/2018/05/15/za-otslabvane-ne-glad-a-pravilno-hranene.376494", "text": "Правилният подбор и комбиниране на храните се счита за един от най-ефективните методи за бързо премахване на излишното тегло. Комбинирането на продуктите в едно хранене е много по-успешно и безопасно средство за намаляване на теглото от продължителното гладуване. В комбинация с редовна физическа активност, то може да доведе до много бързи резултати. \r\nНачинът, по който комбинираме храните в менюто си, може да повлияе времето, за което организмът ще ги преработи и ще усвои хранителните вещества в тях. Успешното контролиране на този процес ще помогне за постигане и на по-успешен контрол върху теглото.\r\n \r\nИма няколко различни, доказано ефективни комбинации от храни, които помагат за постигането на тази цел. Проучванията показват, че комбинирането на тези храни не води до резки промени в нивата на кръвната захар, помага за ускоряване на метаболизма и съответно улеснява отслабването. Допълнителен плюс е фактът, че не се стига до отделяне и натрупване в организма на токсични продукти, които да затруднят редуцирането на теглото.\r\n\r\n\r\n \r\n \r\n \r\r\n                    \r\n                     ", "date": "2018.05.15", "title": "За отслабване – не глад, а правилно хранене"}
{"url": "https://www.dnes.bg/index/2018/05/15/za-vseki-vlak-pytnici-za-vsiaka-lichnost-heityr.376508", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокато по-голямата част от българите обединиха молитвите си Боян Петров да бъде открит жив, други засипаха личността му с негативни коментари.\n\r\nТекат последните часове от спасителната операция на Боян Петров. Китайски алпинисти и шерпи издирват изчезналия ни алпинист в ниските части на Шиша Пангма.\r\nПокрай търсенето на българина, обаче, излязоха редица фалшиви новини и се намериха не само журналисти, но и граждани, които отново да ударят моралното дъно.\n\r\nКак да се борим с дребните души е темата, която дискутираха в предаването \"Околосветско\" по  близкия приятел на българския алпинист и изследовател Павел Стоев и музикантът Тодор Георгиев-Тоши. Повод за разговора стана жълтата новина за Боян Петров, че той е намерен жив.\r\n\"Попаднах на наистина потресаващи и гадни коментари за Боян. Омръзнало ми е. Гледаме по телевизията супер герои, възхищаваме се... И в същото време има един българин, който преборва рака, изправя се след катастрофа от кома и който с диабет изкачва 10 осемхилядника\" - откровен е Тоши.\n\r\n\"Има криза в моралните разбирания и етичните норми. Тя се задълбочава през последните години\", сподели Павел Стоев относно нечий стремеж да смачка примера, от който се нуждаем.", "date": "2018.05.15", "title": "За всеки влак – пътници, за всяка личност – хейтър!"}
{"url": "https://www.dnes.bg/stranata/2018/05/15/nai-tyrsenite-imoti-i-planovete-na-obshtinata-za-razvitieto-na-stara-zagora.376529", "text": "Какво е състоянието на пазара на имоти в Стара Загора и региона, нараства ли интересът към покупка на собствен дом и какви са изискванията на купувачите – тези и още теми ще бъдат обсъдени на предстоящата бизнес закуска нав Стара Загора. Тя ще се проведе на 21 май от 10 часа в хотел \"Зеленият хълм\".\r\nПо време на бизнес закуската мениджъри от агенции за недвижими имоти, архитекти, представители на инвеститори, строителни компании и браншови организации в сектора ще представят и коментират интересни данни за тенденциите в имотния сектор и градоустройството, съобщиха от Imoti.net.\r\nВ дискусиите ще се включат и представители на община Стара Загора, на ТПП и Агенцията за устойчиво развитие, които ще представят визията и бъдещите планове на местната власт за развитието на града.\r\r\n                    \r\n                    Бизнес закуската на Imoti.net в Стара Загора е част от проекта \"Годишни награди на Imoti.net\", който насърчава добрите практики в сектора.\r\nПрез 2017 година Imoti.net, който е част от Investor Media Group, обнови дизайна и функционалността си, с което направи още една крачка напред в разграничаването между качествените и некачествените обяви за имоти.\r\nМисията на сайта е да подкрепя коректните участници в имотния бизнес, така че потребителите на техните услуги да могат да правят правилен избор в свой интерес по всяко време. В полза на потребителите Imoti.net стартира и поредицата \"Доверен брокер\" със съвети за разграничаване на коректните и некоректни посредници при сделките с имоти.\r\n ", "date": "2018.05.15", "title": "Най-търсените имоти и плановете на общината за развитието на Стара Загора"}
{"url": "https://www.dnes.bg/usa/2018/05/15/bylgarski-uchenichki-izcheznaha-v-sasht-policiiata-gi-izdirva.376471", "text": "Две български момичета изчезнаха в САЩ, семействата им са притеснени и объркани, а полицията ги издирва.\r\n16-годишната Натали Наскова и 18-годишната Велина са в неизвестност от няколко дни. Момичетата са ученички в Meadows High School и са обявени за издирване от полицията в чикагското предградие Arlington Heights.\r\nТова съобщи онлайн платформата на BG VOICE - един от най-влиятелните български вестници в САЩ и Канада, който отразява живота на българската диаспора.\r\nПред изданието разтревожените родители на двете момичета разказват, че последната информация за тях е от училище.\r\n\"Моята дъщеря просто не се прибра\", казва Натали Пенчева, майка на Натали. \"Каза ми, че трябва да остане допълнително след училище, но така и не се прибра\", добавя майката. Тя се е чула по телефона с другото момиче в неизвестност, Велина, във вторник вечерта. \"Аз я молих, ако знае нещо за Натали, да ми каже, но тя заяви, че нищо не знае. На следващата сутрин и тя изчезва безследно\".\r\r\n                    \r\n                    Бащата на Велина, Делчо Шинтов, е шофьор на камион. Той не е бил в града по това време, но казва, че се е чул за последно с дъщеря си в сряда сутрин, когато тя му каза, че й е било лошо и че не и се ходи на училище.\r\n\"Аз и казах, че трябва да иде и тя ми каза добре, ще ида. Трябва да вземе изпити преди да си замине за България\", добавя Делчо. Той обясни, че е в много добри отношения с дъщеря си.  В сряда, в 10:30 преди обед, му се обадил бащата на Натали с информация, че Велина не е отишла на училище.\r\n\"От тогава и звъня и до сега телефона й е изключен\", казва Делчо Шентов.\r\nСпоред него и това, което му е казано от разследващите, няколко момичета от училището на българките са казали на полицията, че са видели тийнейджърките на бензиностанцията на Old Wilky и Alngounquin Rd в Арлингтън Хайтс с мъж, видимо по-възрастен от тях, от латино произход. Към момента от полицията не дават никаква информация по разследването и не са пуснали дори съобщение към медиите.\r\nРодителите на двете момичета са силно разтревожени, тъй като с тях няма връзка от няколко дни.\r\n\"Телефоните и айпадите им са изключени, няма как да се проследят\", казва майката на Натали. \"Най-странното е, че уж са били на училище, а никой от техните съученици нищо не знае\", добавя Наталия Пенчева.\r\n\"Моля се само да са добре, дано да са някакви детски щуротии. Момичетата са хубави, те мислят още по детски\", са думите на разтревожената майка.\r\nОт дома й липсват някои дрехи на дъщеря й, затова и майката се надява това да е хлапашка постъпка и двете момичета да се приберат живи и здрави. Липсва и зелената карта на 16-годишната Натали, въпреки, че като юноша властите няма да й разрешат да напусне страната сама. Възможно е момичетата да са решили да избягат, но според майката без пари, не могат да стигнат далеч.\r\nДелчо Шентов казва че не е забелязвал никакъв знак, че дъщеря му Велина планира да бяга или иска да напусне дома си или града. Напротив – \"На 22-ри има билет за България. На 24-ти нейния випуск има бал, купили сме обувки, чанти\", разказва бащата.\r\nВъв втори материал по темата  BG VOICE цитира свои източници, според които е много вероятно тийнейджърките да са избягали от вкъщи с гаджета, принадлежащи към бандата Latin King. Тя е най-старата и голяма латино банда в света.\r\nСпоред доклад на ФБР за криминалната й активност от 2012-та година, членовете на Latin Kings таргетират млади момичета, които са податливи на манипулация и са готови да избягат от вкъщи. В много от случаите привлечените са подтиквани да проституират. Същият доклад описва и как членовете на бандата вербуват момичетата – често в сиропиталища, бежански лагери, търговски центрове и гимназии.\r\nРазследващите от полицейското управление в Арлингтън Хайтс не потвърждават информацията за членове на бандата Latin Kings. Те уточняват, че случаят се разследва като бягство/изчезване.\r\n\"Нямаме причина да вярваме, че момичетата са били отвлечени или нападнати\", казва сержант Буксинзки.\r\nПо закон, ако Натали Наскова бъде намерена, ще бъде задържана в най-близкото полицейско управление и родителите й ще бъдат призовани да си я вземат. Друг е случаят с Велина Шинтова обаче. Тъй като тя е на 18 години, полицията няма право да я задържи където и да е, освен ако присъствието й не е свързано с извършено престъпление. Същото се отнася и за всеки пълнолетен гражданин с момичетата.\r\n\"Освен ако няма извършено престъпление ние нямаме право да задържаме никой\", допълва сержант Букзински. Родителите на двете български момичета молят ако някой има информация за тях да се свърже незабавно с полицейския участък в Арлингтън Хайтс на 847-368-5300.\r\n\"Правим всичко възможно, за да ги открием\", заключава сержант Буксинзки.", "date": "2018.05.15", "title": "Български ученички изчезнаха в САЩ! Полицията ги издирва"}
{"url": "https://www.dnes.bg/stranata/2018/05/15/kola-s-mladeji-izletia-ot-pytia-edin-e-tejko-ranen.376493", "text": "Автомобил с трима младежи излетя от пътя и се обърна в канавка до него. Едно от момчетата е с опасност за живота, другите са по-леко ранени.\r\nИнцидентът станал късно снощи край Казанлък, близо до отбивката за село Черганово. \r\n22-годишният шофьор се движил с висока скорост и изгубил контрол над колата, която излязла от пътя и се преобърнала в канавката, пише \"Дарик\".\r\nТой и 19-годишно момиче, и двамата от Казанлък, са прегледани в болница и са освободени за домашно лечение.\r\nДругият младеж, също на 22 години, е настанен в болницата в Казанлък с опасност за живота.\r\nНа шофьора е направен тест за алкохол, който дал отрицателен резултат.", "date": "2018.05.15", "title": "Кола с младежи излетя от пътя, един е тежко ранен"}
{"url": "https://www.dnes.bg/sofia/2018/05/15/obshtinata-moli-sofiianci-utre-bez-koli-predsedatelstvame.376470", "text": "\n\r\nСтоличната община призова софиянци утре да не се движат с личните си автомобили. Причината - промяна в организацията за движение, свързана със събития от европредседателството на 16 и 17 май.\r\n\"Апелираме хората да не се движат с личните си автомобили през утрешния ден\", каза зам.-кметът на София по транспорт Евгени Крусев.\r\nСрещите са част от програмата за европредседателстовто и са на високо ниво и се налагат ограничения в движението и паркирането. Организацията за движение ще започне от днес, съобщава \"Фокус\".\n\n\n\r\nПървата промяна на движението ще е около хотел \"\". Там от днес е забранено паркирането и престоят на превозни средства . Ограничението ще важи до 20:00 часа на 17 май.\r\r\n                    \r\n                    Друг участък, в който ще се ограничи паркирането е по  – там ще се забранени престоят и паркирането. Това е заради близостта до резиденция \"Бояна\" и срещите, които ще се провеждат там. Забраната важи от 8:00 до 20:00 часа на 16 май.\r\nСледващата локация, която ще бъде с ограничени престой и паркиране, са улиците около \"\". Ограничението ще е в сила от 8:00 до 23:00 часа на 16 май \".\r\n\"Най-основното нещо, което ще засегне максимално много хора, са ограниченията за престой и паркиране в центъра на града, както и ограничения за придвижване по бул. \"\". От 8:00 часа на 16 до 20:00 часа на 17 май местата, които се намират около , ще бъдат ограничени. Ще бъде забранен престоят и паркирането по улица , допълни зам.-кметът на София.\r\n\"Ще има ограничения, които са свързани с престоя и паркирането около храм-паметник \"\" – . Паркингът, който е около паметника на Цар Освободител, също ще бъде затворен за времето на срещата. По-чувствителното ограничение на движението ще бъде по булевард \"Витоша\", който в отсечката между бул. . Движението на градски транспорт няма да бъде затруднявано. Единствените ограничения са за престоя и паркирането и за движение само по бул. \"Витоша\", допълни той.\r\nЗаради протести ще има затруднения с движението и по \" на 17 май (четвъртък).\r\nВ района от 7 км. до 4 км. ще има спрели тирове. След приключване на протеста тировете ще се изнасят в посока Пловдив по кръговото на 4-ти км.\r\nОт 4 км. до алея \"Яворов\" ще има паркирани междуградски автобуси в дясно лента посока център. След приключване на протеста автобусите ще се изнасят от алея \"Яворов\" надясно по бул. \"Ситняково\" и по Ботевградско шосе.", "date": "2018.05.15", "title": "Общината моли софиянци: Утре – без коли! Председателстваме..."}
{"url": "https://www.dnes.bg/health/2018/05/15/koi-sa-vajnite-izsledvaniia-pri-symnenie-za-anemiia.376497", "text": "Регулацията на желязото е сложен процес, който се осъществява по различни механизми, с активиране или потискане на желязната обмяна. Крайният резултат е осъществяване на фино регулиране на хомеостазата на тази обмяна. \r\nВ организма на възрастен човек се съдържа около 3,5 до 4 г желязо. Основната част от него се намира в хемоглобина – до 70%, а останалата част от желязото се разпределя в миоглобина, в някои ензими – пероксидаза, каталаза и като депо форма във феритина и хемосидерина.\r\n \r\nДневната загуба при мъжете и жени в менопауза е около 1 мг. Това е количеството, което се губи със секретите, олющените клетки на кожата и лигавиците, както и излъчено през бъбреците и храносмилателната система.\r\n \r\nЕжедневните нужди са индивидуални – средно 0,2 мг/кг телесна маса за възрастни. Нуждата от желязо е пряко зависима от диетата, калорийния разход, пол, възраст, професия и географски особености. Нуждата при мъже е около 10 мг, а за жените и подрастващите деца 18 мг дневно. По време на бременност и кърмене тези препоръчителни дневни дози се увеличават.\r\n \r\nОт приетото с храната желязо се абсорбира само част. Ежедневната доставка става чрез месото, рибата, черния дроб, жълтъка в яйцата, зелечуци и сушени плодове. В повечето зеленолистни салата желязото е труднорезорбируемо, поради наличието на оксалати. Комбинираният прием на храни, които са богати на витамин С повишава резирбцията на желязо от храната.\r\n \r\n", "date": "2018.05.15", "title": "Кои са важните изследвания при съмнение за анемия?"}
{"url": "https://www.dnes.bg/temida/2018/05/15/gabriela-si-ostava-v-aresta-oshte-72-chasa-za-poboinichkata.376481", "text": "Още 72 часа в ареста ще прекара таньорката и побойничка Габриела Медарова. \r\nПловдивската районна прокуратура удължи 24-часовото задържане в ареста на Габриела Медарова на 72 часа. След изтичането им ще се прецени дали да бъде поискана постоянна мярка за неотклонение, предаде bTV. \r\nСрещу Габриела Медарова се води бързо производство за нанасяне на лека  телесна повреда по хулигански подбуди  на 21-годишната студентка Катя Андреева. За престъплението законът предвижда до една година лишаване от свобода или пробация.\n\n\r\nСамо преди месец Габриела Медарова беше задържана в ареста, след като удари 10 паркирани автомобила в Пловидв след упатреба на алкохол и канабис.\r\r\n                    \r\n                    Само преди 3 седмици Габриела Медарова се разплака в съда и се разкайваше за ударените коли. В съда родителите й твърдяха, че била добро момиче и не употребявала алкохол и наркотици. \r\nМедарова беше освободена от ареста срещу гаранция. Първоначално гаранцията беше 20 хил. лв., но след обжалване беше намалена на 5 хил. лв.\r\n ", "date": "2018.05.15", "title": "Габриела си остава в ареста: Още 72 часа за побойничката "}
{"url": "https://www.dnes.bg/stranata/2018/05/15/tokov-udar-spria-kompiutrite-na-vsichki-mitnici-i-sega.376498", "text": "Токов удар срина цялата компютърна система на Агенция \"Митници\" и блокира всички ГКПП-та в страната.\r\nПовредата е станала в централния офис, съобщи \"Монитор\". Проверките и пропускането на автомобилите на излизане от България се извършват ръчно, което създава проблеми по някои от граничните пунктове.\r\n\"На ГКПП-Кулата леките автомобили преминават бързо, но за камионите не е така. Към 11:00 часа опашката от ТИР-ове на изхода за Гърция е вече близо 10 км\", съобщи говорителят на Агенция \"Митници\" Лора Любенова.\r\nПо късно от пресцентъра на ведомство обясниха, че специалистите на агенцията работят по проблема и той ще бъде отстранен.\r\nСпоред тях в последните години не е имало подобен срив. Преди време се срина компютърната система на гранична полиция, уточниха от пресцентъра на митниците.", "date": "2018.05.15", "title": "Токов удар спря компютрите на всички митници. И сега?"}
{"url": "https://www.dnes.bg/notifikacii/2018/05/15/12-godishni-s-vzlom-v-detska-gradina-hvanaha-gi.376482", "text": "12-годишни деца са задържани за кражба в село Крива бара, съобщиха от ОДМВР-Монтана. \r\nВ дните между 11 и 14 май с взлом, през метална решетка на прозорец, който се намира на приземния етаж на детска градина, е извършена кражба.\r\nОткраднати са различни хранителни продукти и детски играчки. В резултат на проведените оперативно-издирвателни мероприятия служители на МВР Брусарци установили извършителите - две 12-годишни момчета от същото село.\r\nОткраднатите продукти и вещи са намерени и иззети от единия тийнейджър и са върнати на детското заведение. \r\nРабота по случая продължава в участъка в Брусарци.", "date": "2018.05.15", "title": "12-годишни с взлом в детска градина! Хванаха ги!"}
{"url": "https://www.dnes.bg/world/2018/05/15/izcheznaliiat-samolet-mn370-pilotyt-go-razbil-prednamereno.376499", "text": "Пилотът на самолета Боинг 777-200 на авиокомпанията „Малайзийски авиолинии“, изпълнявал полет МН370 от Куала Лумпур за Пекин и изчезнал преди четири години, вероятно съзнателно е разбил самолета с желанието да се самоубие. Това съобщава вестник „Индипендънт“, като се позовава на група експерти. \n\r\n„Това е било планирано, това е било преднамерено“, заяви един от експертите Мартин Долан, който преди ръководеше групата, занимаваща се с изследване дъното на океана в търсене на отломки от самолета. \n\r\nТой отхвърли възможността самолетът, изпълнявал полет МН370, да е бил превзет от терористи, тъй като терористична организация би поела отговорност за инцидента, но нито една групировка не е заявила причастност. \r\n                    \r\n                    \r\nПо думите на специалиста от авиокомпанията Canadian Air Лари Ванс намиращият се зад щурвала 53-годишен Захария Ахмад Шах може би си е сложил кислородна маска, преди да понижи налягането в салона на самолета, което би му дало възможност единствен да остане в съзнание.\n\n\n\r\nДруг експерт – пилотът на също такъв самолет и инструктор Симон Харди, е реконструирал полета на разбилия се Boeing въз основа на данните от военните радари и разказа, че Шах е изключил системите за откриване, след което водил самолета по границата между зоните за отговорност на Малайзия и Тайланд, за да заблуди диспечерите. Летецът бил избрал този курс преднамерено, смята експертът.\n\r\nХарди посочва и ненужния кръг около малайзийския щат Пинанг, в който е роден Ахмад Шах. Според експерта по този начин пилотът се е сбогувал с дома си. \n\r\n„Той се е канел да се самоубие. За съжаление заедно със себе си той е повел към смъртта всички пътници. Това е било направено преднамерено“, заяви Лари Ванс пред австралийския тв канал 9Now. \n\r\nСамолетът Boeing 777-200 излетя от Куала Лумпур за Пекин през нощта на 7 срещу 8 март 2014 г. и след около два часа изчезна от екраните на радарите. На борда му се намираха 227 пътници и 12 души екипаж. \n\r\nПрез януари 2015 г. малайзийските власти признаха, че самолетът се е разбил и всички, намирали се на борда му, са загинали. През продължилото почти три години издирване в океана западно от Австралия беше изследвана обширна зона с обща площ 120 000 квадратни километра, но не бяха открити никакви следи от изчезналия самолет. \r\n ", "date": "2018.05.15", "title": "Изчезналият самолет МН370: Пилотът го разбил преднамерено"}
{"url": "https://www.dnes.bg/technology/2018/05/15/po-6-mln-na-den-shtastlivecyt-e-zukyrbyrg.376472", "text": " Главният изпълнителен директор на Facebook Марк Зукърбърг днес навършва 34 години, борейки се с една от най-трудните години в своята кариера в компанията. Причината за това са проблемите с фалшивите новини и обвиненията за провал в опазването на личните данни на потребителите, пише CNBC.\r\nНо тъй като създава компанията си още докато е в колежа, той вече е натрупал значително богатство въпреки младата си възраст. Неговото нетно състояние възлиза на около 74 млрд. долара (според Forbes), което означава, че е печелил средно по 5,97 млн. долара на ден. Това го нарежда на второ място след основателя на Amazon Джеф Безос, чието богатство от 132 млрд. долара означава, че е печелил по 6,8 млн. долара всеки ден от живота си.\r\r\n                    \r\n                    Други технологични предприемачи, като съоснователят на Microsoft Бил Гейтс, също започват кариерите си млади. Гейтс стана най-младият милиардер в историята през 1987 г., когато спечели първия си милиард на 31-годишна възраст.\r\nНо с течение на времето той насочи вниманието си към филантропията. Сега може да се каже, че 62-годишният Гейтс е спечелил средно по 4 млн. долара на ден в живота си. Уорън Бъфет, който обеща по-голямата част от богатството си на фондацията на Гейтс, е печелил по 2,7 млн. долара на ден. Той е на 87 години.\r\nЗукърбърг също насочи много голяма част от своето състояние към различни каузи през последните години. Той продаде акции на Facebook за около 3,38 млрд. долара през последните шест месеца, посочва FactSet. Повечето средства са отишли за Chan Zuckerberg Initiative, която инвестира в различни каузи, включително образование, здравеопазване, имиграционната реформа и други.\r\nПрез септември Зукърбърг заяви, че ще продаде около 75 млн. акции във Facebook (тогава възлизащи на 12,8 млрд. долара), за да финансира благотворителната си организация през следващите 18 месеца.\r\n", "date": "2018.05.15", "title": "По $6 млн. на ден! Щастливецът е... Зукърбърг"}
{"url": "https://www.dnes.bg/notifikacii/2018/05/15/14-ot-bezrabotnite-ni-visshisti-polovinata-sys-sredno.376477", "text": "13.7% от безработните у нас са с висше образование, 48.1% - със  средно, и 38.2% - с основно или по-ниско образование. Данните на НСИ за за първото тримесечие на годината.\r\nИкономически неактивните българи на възраст 15-64 навършени години са 1  337.3 хил., или 29.4% от населението в същата възрастова група. От тях  91.6 хил., или 6.8%, са обезкуражени лица. \n\r\nПрез първото тримесечие на 2018 г. продължително безработни (от една или  повече години) са 99.0 хил., или 52.4% от всички безработни.\r\nБроят на безработните лица е 188.7 хил., от които 111.7 хил. (59.2%) са мъже и 77.1 хил. (40.8%) - жени. Коефициентът на безработица е 5.7% и в сравнение с първото тримесечие на 2017 г. намалява с 1.2 процентни пункта.\rОт общия брой на безработните лица 29.7 хил., или 15.8%, търсят първа работа.\r\nЗаетите между 15 - 64 навършени години са 3 023.8 хиляди.\r\nВ сектора на услугите работят 1 971.2 хил., или 63.6% от всички заети. В индустрията са заети 931.1 хил. души (30.0%), а в селското, горското и рибното стопанство - 197.0 хиляди (6.4%).\n\r\nОт общия брой на наетите лица 2 078.4 хил. (76.0%) работят в частния сектор, а 655.1 хил. (24.0%) - в обществения.\n\r\nС временна работа са 98.1 хил., или 3.6% от наетите лица.\r\n ", "date": "2018.05.15", "title": "14% от безработните ни висшисти, половината – със средно"}
{"url": "https://www.dnes.bg/health/2018/05/15/za-ejednevnite-griji-na-horata-s-revmatichni-zaboliavaniia-u-nas.376492", "text": "Между 14 и 20 май 2018 г. в България се провежда станалата вече традиционна Седмица за информиране за ревматичните заболявания. Разговаряме за проблемите на пациентите с ревматични заболявания у нас с Боряна Ботева, която е председател на Организацията на пациентите с ревматични заболявания в България (ОПРЗБ). \r\n\r\n \r\nТази година решихме да поставим акцент върху значението на физическата активност, рехабилитацията и физиотерапията като допълнение към стандартното лечение за справянето с ревматичните заболявания.\r\n\r\n\r\n \r\nБългария е богата на места с минерална вода и подходящ климат, където може да се провежда успешно рехабилитация на ревматичните заболявания. Мисля, че имаме и достатъчно добре подготвени специалисти, но за жалост заплащането на труда им е твърде ниско и е разбираемо, че се насочват към други сфери на дейност или работа извън България. \r\n\r\n\r\n \r\nУ нас няма официална статистика за броя на хората, страдащи от ревматични заболявания. По неофициални данни се смята, че са повече от 100 хиляди души. От тях около 30 хиляди са с болест на Бехтерев и близо 70 хиляди са с диагноза ревматоиден артрит.\r\n \r\n\r\n ", "date": "2018.05.15", "title": "За ежедневните грижи на хората с ревматични заболявания у нас"}
{"url": "https://www.dnes.bg/obshtestvo/2018/05/15/48-godishen-bylgarin-izchezna-sled-kato-kacna-v-london.376484", "text": "Синът на 48-годишен бургазлия търси баща си и призова в социалната мрежа Facebook за съдействие всички българи в Лондон. \r\n\"Искам да помоля всички приятели и познати от Лондон за малко помощ. Тези снимки са на баща ми, който е кацнал на Лутън в събота и от там му се губят следите. Христо Кънчев Ангелов 12.01.1970. Моля да споделите снимките и ако някой го е виждал или има информация за него да коментира. Благодаря!!!\", написа Ростислав Ангелов, който учи в  британската столица.\r\nБаща му Христо Ангелов е кацнал на 12 май на летището. Той е работел на Острова, прибрал се е при съпругата си в България за няколко дни и на 12 май отново е поел към британската столица.\r\r\n                    \r\n                    От летище Лутън обаче следите му се губят. До вчера телефонът му давал свободно, но от днес вече бил изключен, разказват близки до семейството, които са шокирани от изчезването на 48-годишния мъж.\r\n\"Той е пътувал със свой приятел. Когато са кацнали, двамата се разделили, а последните думи на Христо са били, че бърза да хване автобуса\", сподели позната на семейството, цитирана от \".\r\nСинът на Христо Ангелов вече е уведомил българското посолство, властите в Лондон, както и Външно министерство.\r\n\"В момента близки звънят по болници - ако евентуално е претърпял някакъв инцидент и е приет за лечение\", допълва близката до семейството бургазлийка.\r\n ", "date": "2018.05.15", "title": "48-годишен българин изчезна, след като кацна в Лондон"}
{"url": "https://www.dnes.bg/muzika/2018/05/15/oshte-malko-ot-orlin-pavlov-v-ndk.376511", "text": "Орлин Павлов ще се качи на сцената в Зала 1 на НДК за първия си голям самостоятелен концерт “Още малко...”. Това ще се случи на 1 октомври 2018г. - Световен ден на музиката, а началото е планувано за 20.00часа.\r\nПевецът ще представи за първи път на живо новия си албум, по който работи в момента и също ще носи името  “Още малко...”.\r\nОрлин обяви събитието на връх рождения си ден /23 април/ с видео в социалните мрежи, на което благодари за отправените му пожеланията за празника  и сподели, че иска да отговори на цялата тази любов с този важен за него концерт в Зала 1 на НДК. \r\nКоментира още, че избраната дата не е случайна – Световен ден на музиката, първи самостоятелен голям концерт на тази сцена и първи самостоятелен албум.\r\r\n                    \r\n                    А относно името на новия албум, казва, че с него си пожелава: “Още малко... приятели, любов, късмет, изкуство!” Във видеото се вижда и огромна торта във формата на билет, подарък от негови близки приятели.\r\nКонцертът и албумът носят името на едноименното парче, изпълнявано от Орлин “Още малко”. \r\nКомпания на сцената в зала 1 ще му правят Мартин Ташев (тромпет и вокали), Милен Кукошаров (пиано), Васил Вутев (барабани), Борислав Бояджиев (перкусии), Владислав Мичев (тромбон), Димитър Льолев (саксофон), Георги Стойков (тромпет), Евден Димитров (бас), Волен Милчев (вокали), Ангел Дюлгеров (китара), DJ Stephan Love.", "date": "2018.05.15", "title": "\"Още малко\" от Орлин Павлов в НДК "}
{"url": "https://www.dnes.bg/snimka-na-denia/2018/05/15/sriadata-topla-valejite-samo-na-mesta.376495", "text": "Топло ще бъде времето в сряда, като само на места ще превали, сочи прогнозата за времето на НИМХ-БАН.\n\r\nПрез нощта, главно в Западна България, ще има краткотрайни валежи, придружени с гръмотевици и временно усилване на вятъра. По-интензивни ще са явленията в северозападните райони на страната, където валежите ще са значителни по количество и са възможни градушки. \n\r\nДо сутринта обаче валежите ще отслабнат и през деня само на отделни места отново ще се развива купесто-дъждовна облачност и ще превали. Ще има и слънчеви часове. \n\r\nВятърът от северозапад ще се усили и с него за кратко в Северна България ще нахлуе малко по-хладен въздух. В югоизточните райони ще духа до умерен югозападен вятър. Температурите ще са близки и малко по-високи от обичайните - максималните ще са предимно между 23 и 28 градуса.\r\nПо Черноморието ще преобладава слънчево време с временни увеличения на облачността. Само на отделни места е възможно краткотрайно да превали. Ще духа до умерен югоизточен вятър, който след обяд в южните райони ще се ориентира от югозапад. Максималните температури ще са 23-27 градуса. Температурата на морската вода е 18-19 градуса. Вълнението на морето ще е 2-3 бала.\n\r\nНад планините ще се развива купесто-дъждовна облачност и на много места ще има краткотрайни валежи с гръмотевици. Ще духа умерен до силен, само по най-високите части - временно бурен, югозападен вятър. Максималната температура на височина 1200 метра ще е около 16 градуса, на 2000 метра - около 9 градуса.\n\r\nВ четвъртък и в петък времето ще остане без съществена промяна. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури. Възможни са и градушки. \n\r\nПо-интензивни ще са явленията главно в часовете след обяд и през първата половина от нощта. По-голяма е вероятността за валежи в Западна и в Централна България, а през нощта срещу четвъртък и в четвъртък - в източните райони. \n\r\nТемпературите ще са близки и малко по-високи от обичайните - преобладаващите максимални ще са между 22 и 27 градуса, минималните - между 10 и 15 градуса.", "date": "2018.05.15", "title": "Срядата топла, валежите – само на места"}
{"url": "https://www.dnes.bg/obshtestvo/2018/05/15/fb-kato-othodna-kanalizaciia-zlobni-komentari-i-za-boian-petrov.376459", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокато спасителите се опитват да намерят алпиниста Боян Петров в Хималаите, реакциите у нас бяха доста поляризирани, като освен хора, които споделят предимно в социалните мрежи своята надежда за положителна развръзка, други се чудят защо има такава реакция при положение, че Петров е предприел осъзнат риск.\n\n\n\n\n\r\nСпоред писателя Нидал Алгафари втората група е много по-малка, но по-гръмогласна.\r\n\"Така наречените злобари или хейтъри, това са хора с ниско самочувствие, които не са успели в живота си и желаят да изпъкнат. За тях няма нищо, което да е хубаво\", подчерта Алгафари в студиото на \"България сутрин\". \r\n                    \r\n                    \r\nСоциалният антрополог Харалан Александров пък сподели мнението си, че тези \"злобари\" ползват социалните мрежи, като \"отходна канализация\".\r\nТой обаче беше категоричен, че организираната спасителна акция за издирването на Боян Петров и цялата мобилизация на държава и общество показва, че имаме достатъчен ресурс да направим нещо за български гражданин в беда и то на другия край на света.\r\n\"Това е добър знак. Много се надявам да се научим да се мобилизираме и в по-нормални условия\", аргументира се Александров.\r\nПисателят Нидал Алгафари пък сподели впечатленията си, че държавата почва да гледа с други очи на подобни ситуации и помага. Алгафари дори определи това като невероятно.\r\n\"Българската държава да направи всичко възможно, да даде и ресурси, да накара две държави да помогнат на изпаднал в беда българин. Това означава, че почва да ти дава самочувствие на теб, като българин, че ако ми се случи някакъв проблем в света, аз знам, че зад мен имам държава\", коментира Алгафари пред . \n\r\nХаралан Александров пък определи този факт като първа надежда, че не сме съсипано общество.", "date": "2018.05.15", "title": "FB като отходна канализация: Злобни коментари и за Боян Петров! "}
{"url": "https://www.dnes.bg/za-da-se-razbirame/2018/05/15/kakvo-e-shtastie-pytiat-ot-byrnaut-do-vytreshniia-mir.376462", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Кой те излъга какво е щастие\" е новата книга на младата писателка Ралица Генчева. В страниците на книгата, чиято премиера ще се състои на 17 май, авторката разкрива как от изтощен до краен предел работохолик се превръща в щастлив човек.\r\n \r\n\"Част от книгата е моята история и какво ми помогна да живея един щастлив живот - може би доста по-различен от това, което хората си представят. Сега живея с малко неща, но най-важните за мен. Научих се да казвам \"Не\", сподели писателката в студиото на \"България сутрин\".\n\r\nТя разказа, че през 2015 г. е започнала да получава паник атаки и е имала чувството, че ще умре. Оттегля се от работа за няколко месеца и съществено преосмисля живота си, след като е диагностицирана с бърнаут. \r\n                    \r\n                    \r\n\"Работих до късно вечер, уикендите също. Когато изживявах паник атаките, не чувствах подкрепа отникъде. Реших да си почина и започнах да осъзнавам колко излишни неща съм натрупала в живота си\", каза още Ралица пред \n\r\nОсновната ѝ идея е била не само да разкаже своята история, но и да даде конкретни стъпки и съвети за справяне с подобни проблеми. По думите на Ралица масово имаме отношения с \"токсични хора\", но не правим нищо по въпроса.\r\n ", "date": "2018.05.15", "title": "Какво е щастие? Пътят от бърнаут до вътрешния мир"}
{"url": "https://www.dnes.bg/notifikacii/2018/05/15/severna-koreia-iska-pregovori-s-iuga-na-visoko-ravnishte.376437", "text": "Северна Корея е предложила преговори с Юга на високо равнище утре, съобщи днес представител на южнокорейското министерство на националното обединение, цитиран от Ройтерс.\n\n\n\r\nВъпросният служител, пожелал да запази анонимност, уточнил, че Южна Корея разговаря със Севера за доуточняване на детайлите около срещата, пише БТА.\r\nСеверна Корея е насрочила за 23-25 май закриването на своя ядрен полигон, за да изпълни обещанието си да спре с ядрените опити. Това ще стане преди предвидената на 12 юни в Сингапур историческа среща между севернокорейския лидер Ким Чен-ун и американския президент Доналд Тръмп.\r\nСеверна Корея вече е започнала подготвителни дейности по закриването на полигона Пунгери, съобщи специализирана изследователска група към американския университет \"Джон Хопкинс\", цитирана от ТАСС.\r\nМеждувременно Япония даде да се разбере, че ще работи заедно с Южна Корея и Съединените щати за пълно унищожаване на севернокорейския ядрен арсенал.", "date": "2018.05.15", "title": "Северна Корея иска преговори с Юга на високо равнище"}
{"url": "https://www.dnes.bg/televizia/2018/05/15/da-padne-noshtta-v-edno-frensko-selo.375771", "text": "В девети епизод от шести сезон на сериала \"Едно френско време\" идва време за бала, организиран в чест на освобождението. Берио решава да вложи много повече труд в това да организира празненството както подобава, отколкото да следва законите.\r\nА френските милиционери само чакат да падне нощта... Гледайте \"Едно френско село\" всеки делник от 20:30 часа по телевизия.", "date": "2018.05.15", "title": "Да падне нощта в \"Едно френско село\""}
{"url": "https://www.dnes.bg/usa/2018/05/15/melaniia-na-operacionnata-masa-problemi-s-bybrecite.376439", "text": "Първата дама на САЩ Мелания Тръмп е била оперирана успешно от доброкачествено образувание в бъбреците, предадоха световните агенции, като се позоваха на Белия дом.\r\n\"Тази сутрин (местно време в понеделник) първата дама Мелания Тръмп бе подложена на процедура по емболизация за лекуване на доброкачествен проблем в бъбреците. Процедурата се увенча с успех и нямаше усложнения\", каза в комюнике говорителката на съпругата на президента на САЩ Доналд Тръмп.\r\n48-годишната Мелания, бивша словенска манекенка, е настанена във военната болница \"Уолтър Рийд\", в щата Мериленд, предградие на столицата Вашингтон. Повече подробности за състоянието й не бяха дадени, пише БТА.\r\r\n                    \r\n                    Според двама уролози, които не са запознати лично със случая, най-вероятно става въпрос за вид неканцерогенен (доброкачествен) бъбречен тумор, наречен ангиомиолипом, посочва Асошиейтед прес.\r\nМелания Тръмп по всяка вероятност ще остане в болница до края на седмицата. Тя бе видяна за последно на обществено място в сряда - на събитие в Белия дом в чест на майки и съпруги на военни, отбелязва АП.\r\nПрезидентът на САЩ посети своята съпруга. Преди свиждането Тръмп определи процедурата като успешна и каза, че Мелания е в добро разположение на духа.\r\nПрезидентът на САЩ остана повече от един час при съпругата си и на излизане не направи изявление за медиите.\r\nВицепрезидентът Майк Пенс разкри, че операцията е била планирана отдавна. \"Мелания вече се възстановява\", отбеляза той.", "date": "2018.05.15", "title": "Мелания на операционната маса, проблеми с бъбреците"}
{"url": "https://www.dnes.bg/obshtestvo/2018/05/15/posledni-chasove-ot-akciiata-po-spasiavaneto-na-boian.376440", "text": "Последни часове от спасителната акция за Боян Петров. Екипът от шерпи, издирващ алпиниста, вчера се върна в базовия лагер без да го открие, пише.\n\n\r\nСпасителите обаче намериха инструменти и материали, за които се предполага, че са част от оборудването на българина. Предстои екипът да анализира събраните доказателства.\r\nЛошото време не позволи на хеликоптерите да се включат. Екипът остава с надежда да излети днес. Остава и надеждата, че Боян Петров е жив.\r\nИздирването му трябва да продължи въпреки трудностите и лошите условия под Шиша Пангма, казаха пред Bulgaria ON AIR майката и сестрата на Боян Петров - Ангелина и Александра Петрови.\r\n ", "date": "2018.05.15", "title": "Последни часове от акцията по спасяването на Боян "}
{"url": "https://www.dnes.bg/obshtestvo/2018/05/15/jiv-li-e-boian-petrov-spasitelite-ne-se-predavat-tyrsiat.376444", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпасителната акция за Боян Петров продължава и днес, 12 дни по-късно.\r\nКитайските алпинисти и шерпи издирват изчезналият ни алпинист в ниските части на Шиша Пангма.\r\n\"Акцията продължава, ще продължи и утре\", обяви пред  Кирил Петков, част от спасителите, които координират акцията по издирването на българина.\n\n\n\n\n\r\n\"Вече малко се надяваме на чудо, но акцията продължава\", настоя той, макар и с нотка съжаление в гласа си.\r\nПо думите му сутринта времето на върха е било слънчево, но много бързо нещата са се променили и в момента е облачно.\r\r\n                    \r\n                    Хеликоптери днес няма да участват в търсенето на Боян заради гъстата мъгла на Шиша Пангма.\r\n\"Китайската група наистина е невероятна, командира им ги накара да спят на Лагер 1, но днес те отново претърсват района за Боян\".\r\nКирил Петков обяви, че не се е запознал с предметите открити от шерпите, за които се твърди, че са на алпиниста ни -  инсулин, тениска и шоколад.\r\nОстава ли надеждата толкова дни по-късно той все пак да е жив?", "date": "2018.05.15", "title": "Жив ли е Боян Петров? Спасителите не се предават, търсят!"}
{"url": "https://www.dnes.bg/politika/2018/05/15/70-ot-bylgarite-iskat-makedoniia-da-byde-prieta-v-es.376443", "text": "Българите подкрепят интеграцията в ЕС на страните от Западните Балкани и смятат, че страната ни има интерес те да станат част от европейското семейство.\n\r\nТова става ясно от данни от проучване на изследователски център \"Тренд\" по поръчка на . 60% от българите подкрепят приемането на страните от Западните Балкани в Европейския съюз. Само 16% са на обратното мнение. Близо една четвърт пък са тези, които не знаят или не могат да преценят.\n\r\nПо всичко личи, че българите осмислят като национален интерес европейската интеграция на Западните Балкани. Половината от интервюираните са на мнение, че България има интерес от приемането на Западните Балкани в ЕС, а само 18% са на обратното мнение. Сходни са и дяловете (52%) на убедените, че приемането на страните от региона ще се отрази положително на България.\r\n                    \r\n                    \r\nЕвропейската перспектива на Западните Балкани за следващото десетилетие изглежда оптимистична през погледа на българите. 43% са на мнение, че страните от региона ще бъдат приети в ЕС в следващите десет години, а 18% са на обратното мнение. Логично на този въпрос делът на тези, които не знаят или не могат да преценят, се повишава до 39%.\n\r\n58% от българите са на мнение, че България трябва да помага на страните от Западните Балкани за приемането им в Европейския съюз, а 45% смятат, че страната ни е способна да го прави.\n\r\nНай-силна подкрепа се изразява за приемането на Македония (70%) и Сърбия (67%), като обяснението тук се корени най-вече в културната ни и религиозната ни близост с тези държави. \n\r\nНай-слаба е подкрепата да влязат в ЕС за Албания (45%) и Косово (42%), но въпреки това тя е по-висока в сравнение с мненията тези страни да не се приемат в европейското семейство. \n\r\nПри оценките за работата на основните институции в България не се отчитат съществени промени. Продължава умереният ръст в подкрепата за омбудсмана, като положителната оценка за работата й достига този месец до 66%. Президентът се нарежда веднага след това с 63% положителна оценка за работата си.\n\r\nЗа пореден месец не се отбелязва динамика в електоралните нагласи на българите. ГЕРБ продължава да държи дистанция от близо 4% пред основния си опонент БСП.\n\r\nТрета политическа сила остава ДПС (6,4%) с минимална преднина пред “Обединени патриоти” (5,3%). Поради наскоро формираната коалиция “Демократична България” от партиите “Да, България”, ДСБ и “Зелените” отговорите за отделни формации са обединени, което ги нарежда като пета политически сила.\n\r\nДанните са от представително за населението на България на възраст над 18 г. проучване. От 2 до 10 май са интервюирани 1009 души.", "date": "2018.05.15", "title": "70% от българите искат Македония да бъде приета в ЕС"}
{"url": "https://www.dnes.bg/sofia/2018/05/15/pliuene-psuvane-noj-v-troleia-namushkan-mladej-myj-s-beleznici.376446", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтабилно е състоянието на пострадалото момче от вчерашния инцидент в тролей №7 в столицата.\r\nМладият мъж бе приет в \"Пирогов\" с прободна рана и опасност за живота, след като бе намушкан в превозното средство при направена забележка и последвал спор.\r\n\"Около 18:30 ч. вчера в болницата е транспортиран пострадал с прободно нараняване в областта на гръдния кош. Пациентът е настанен в противошокова зала, където са извършени коплекс от спешни диагностични мероприятия. Пациентът е опериран\", обясни доц. Юлий Ванев пред .\n\r\r\n                    \r\n                    Към момомента нараняванията му не представляват заплаха за живота. Пострадалият младеж вече е в съзнание и напълно контактен.\r\n\"Обичайно при такъв тип увреждания следоперативното наблюдение продължава от 3 до 5 денонощия\", допълни доц. Ванев.\r\nПрипомняме ви, че 33-годишен мъж извади нож в тролей №7 в столицата и наръга 18-годишен.\r\nДо кървавото спречкване се стигнало, след като група от няколко деца на около 10 години от ромски произход пускали семки по пода и плюли в тролея. Пострадалото момче направило забележка на групичката, след което мъж от ромски произход се намесил в спора.\r\nДвамата се спречкали и след сбутване момчето паднало и изкрещяло: \"Прободоха ме\".\r\nТролеят спира на ъгъла на ул. \"Опълченска\" и бул. \"Сливница\". На мястото са повикани линейка и полиция. Пострадалото момче веднага е откарано в \"Пирогов\".\r\nНападателят бе заловен от органите на реда, впоследствие се оказа, че криминално проявен.", "date": "2018.05.15", "title": "Плюене, псуване... нож в тролея! Намушкан младеж, мъж с белезници"}
{"url": "https://www.dnes.bg/za-da-se-razbirame/2018/05/15/zlatnoto-pravilo-na-3-te-neshta-koi-sa-te.376421", "text": "Всеки един от нас в определен етап от жизнения си път се опитва да намери смисъла на живота, да намери своето призвание, място под слънцето.\r\nФилософските идеи за структурата на Вселената и религията дават отговори на тези наши въпроси. Дали сами не създаваме проблемите, които ни се случват, вместо да се радваме на живота и да взимаме максимума от него?\r\nЕдин мъдрец е казал: „В света има три неща, върху които е изграден животът ни“.\r\nЧислото 3 има магическо свойство и се счита за ключът във всички религии по света. Хората, които познават това правило, откриват тайната на Вселената и насочват мислите си в правилната посока.\r\n3 неща, които няма да се върнат: казаните думи, възможността, времето.\r\n3 неща, които не е нужно да губите: чест, спокойствие, надежда.\r\n3 неща, които са най-ценни в живота: доверие, убеждение, любов.\r\n", "date": "2018.05.15", "title": "Златното правило на 3-те неща. Кои са те?"}
{"url": "https://www.dnes.bg/notifikacii/2018/05/15/trymp-nai-golemiiat-zashtitnik-na-izrael-v-istoriiata.376441", "text": "Американският вицепрезидент Майк Пенс заяви, че президентът Доналд Тръмп е направил за една година повече от всеки свой предшественик през последните 70 години, за да сближи САЩ и Израел, предаде Асошиейтед прес.\n\r\nНа тържество във Вашингтон по случай Деня на независимостта на Израел Пенс нарече Тръмп \"най-големия защитник, който еврейската държава някога е имала\".\r\n\"Президентът (на САЩ) сега написа история\", увери той.\n\n\r\nВчера, навръх 70-ата годишнина от създаването на Израел, Съединените щати преместиха посолството си в Израел от Тел Авив в Ерусалим - предизборно обещание на Тръмп. На церемонията в Ерусалим присъстваха президентската дъщеря Иванка Тръмп, съпругът й Джаред Къшнър, министърът на финансите Стивън Мнучин, над 10 конгресмени републиканци и двама милиардери спонсори на партията, посочва АП.\r\nАгенцията отбелязва, че в рядко единство по време на ерата Тръмп републиканците са отпразнували откриването на преместеното посолство на САЩ в Израел.\n\r\nЗа сметка на това нито един демократ не присъства на церемонията в Ерусалим. Повечето представители на партията запазиха мълчание вчера, с изключение на няколко писмени изявления в подкрепа на преместването на посолството. \r\n/БТА/", "date": "2018.05.15", "title": "Тръмп – най-големият защитник на Израел в историята"}
{"url": "https://www.dnes.bg/sofia/2018/05/15/kyde-stolichni-kvartali-ostavat-bez-voda-utre.376456", "text": "\"Софийска вода\" временно ще прекъсне водоснабдяването в някои части на столицата утре, 16 май, съобщиха от водното дружество.\r\nВъв връзка с подмяна на спирателни кранове в резервоар \"Модерно предградие“, жк. \"Люлин\", се налага спиране на водоподаването от 10:00 до 22:00 часа на клиентите на \"Софийска вода”, живеещи в района на: жк.“Люлин“ 1-ви, 2-ри, 3-ти, 6-ти, 7-ми, 8-ми, 9-ти, 10-ти микрорайони жк.“Люлин“ - Център, бл.290, бул. „Панчо Владигеров“  № 60, 66, 74 и бензиностанция ШЕЛ, ул. „Околовръстен път“ – от ул. „3-ти март“ до бул. „Сливница“, кв.“Факултета“, \r\nместност „Смърдана“. С понижено налягане ще бъдат: жк.“Западен парк“, жк.“Красна поляна“ I-ва и II-ра част. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“  8 – бул. „Царица Йоанна“/локално платно/ до северозападния вход на метростанция „Люлин“, жк.“Люлин“ 9 – ул. „Ген.Никола Генев“ пред входа на 40-то СОУ, жк.“ Люлин“ 10 – ул. \"Димитър Талев“ пред входа на ОДЗ № 100.\r\r\n                    \r\n                    Във връзка с монтаж на хидрофорна уредба до бл. 181 жк. „Красно село“, се налага спиране на водоподаването от 10:00 до 19:00 часа на клиентите на „Софийска вода”, живеещи в района от: бл. 185 до бл. 189 включително (висока зона).  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Дечко Йорданов“ - пред бл. 184.\r\nВъв връзка с подмяна на сградно водопроводно отклонение на ул. 40, кв. „Враждебна“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 40 №24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. 40 №24 .\r\nВъв връзка с подмяна на сградно водопроводно отклонение на ул. \"Роза\", с. Лозен, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Сергин Сердарски“ от ул. „Съединение“ до ул. „Могила“, ул. „Рашовец“ от ул. „Роза“ до ул. „Сергин Сердарски“\r\nул. „Могила“ от ул. „Сергин Сердарски“ до ул. „Теменуга“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. \"Сергин Сердарски\" - ъгъла с ул. „Рашовец“.\r\nЗаради подмяна на сградно водопроводно отклонение на ул. \"Чукура\", с. Бусманци, се налага спиране на водоподаването от 09:30 до 16:30 часа на клиентите на \"Софийска вода”, живеещи в района на: ул. „Пчелина“, ул. „Чукура“, ул. „Татарски път“, махала „Нова Враждебна“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. „Пчелина“ и ъгъла с ул. \"Чукура“.", "date": "2018.05.15", "title": "Къде столични квартали остават без вода утре"}
{"url": "https://www.dnes.bg/notifikacii/2018/05/15/ukrainskite-boini-delfini-ne-se-predali-pred-rusiia-zaginali.376447", "text": "След влизането на Крим в състава на Русия бойните делфини, които преди принадлежаха на ВМС на Украйна, са започнали да не се подчиняват на руските военни, отказали са да се хранят и са починали, заяви пред изданието \"Обозревател\" Борис Бабин, постоянен представител на президента на Украйна в Крим. \r\nПо думите на Бабин на руснаците било предадено цялото имущество на военната част  в Севастопол, включително специалните свирки за общуване с дресираните делфини. \r\nЖивотните обаче, твърди Бабин, отказали не само да работят с руските специалисти, но и престанали да се хранят и скоро починали. \r\n\"Много е тъжно, че много украински военни, които през 2014 г. бяха дислоцирани в Крим, се отнесоха към въпроса за клетвата и верността към знамето значително по-лошо от тези делфини\", заяви Бабин, цитиран от РИА Новости.  \r\n ", "date": "2018.05.15", "title": "Украинските бойни делфини не се предали пред Русия, загинали"}
{"url": "https://www.dnes.bg/notifikacii/2018/05/15/vmesto-vodorasli-magdanoz-istinata-za-superhranite.376449", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСуперхраните станаха известни през последните няколко години. Концентрират в себе си продукти с по-висока хранителна стойност и са по-богати на полезни вещества в сравнение с обикновените.\r\nТ.е. можем да си позволим да консумираме по-малко количество от тях и да задоволим нуждите на тялото си от хранителни вещества - микроелементи, антиоксиданти и др. Това обясни в студиото на \"България сутрин\" експертът по здравословно хранене Яна Данаилова.\r\nСъщо така суперхраните имат свойството и на билка. Вносните, които широко се рекламират в медийното пространство, обаче са доста скъпи, каза тя.\r\n\"Вместо да харчим пари за водорасли, спокойно можем да ги заменим с български храни като коприва или магданоз. Ако пък решим да инвестираме във вносни, е добре да избираме органични\", подчерта Яна Данаилова.\rПред нутриционистът демонстрира как да си направим песто върху пънчета от краставица, които освен полезни са и много вкусни.\r\nЗа целта Яна използва орехи, коприва, магданоз, левурда, сминдух, босилек, малко сол, лимон и хранителна мая. Всички продукти се блендират или пасират, за да се получи хомогенна смес, която се поставя върху обелена и нарязана краставица.\r\n ", "date": "2018.05.15", "title": "Вместо водорасли – магданоз: Истината за суперхраните"}
{"url": "https://www.dnes.bg/technology/2018/05/15/skandalite-v-uber-svivat-pazarniia-i-dial.376454", "text": " Растежът на Uber Technologies се е забавил, след като серията от скандали е позволила на главния конкурент на компанията за споделено пътуване в САЩ – Lyft, да привлече по-голям пазарен дял, обяви компанията за дигитални проучвания eMarketer в нов доклад, цитиран от Ройтерс.\r\nВ резултат от новините анализаторската компания е свила своята прогноза за растежа на Uber през следващите няколко години. Тя прогнозира, че 48 млн. възрастни американци ще използват Uber поне веднъж през тази година, което е с 18 на сто повече спрямо миналата, но е доста под очакваните по-рано от eMarketer 51 млн.\r\nEmarketer базира своите анализи на данни от Uber и Lyft, като данни за брой пътувания и сваляния на приложението, както и от анкети сред потребителите, направени от JP Morgan и други фирми.\r\r\n                    \r\n                    Докладът отразява ефекта от серията от скандали, в която Uber се забърка миналата година, в това число вътрешно разследване за сексуално насилие и проблеми с поведението на служителите на работното място, разследване от Министерството на правосъдието на САЩ за това дали мениджърите на Uber са нарушили американските закони срещу даване на подкупи на чуждестранни представители на властите, дело с Alphabet за предполагаема кражба на търговски тайни, което завърши със споразумение за 245 млн. долара, както и напускането на главния изпълнителен директор на Uber, който беше отстранен от инвеститорите заради притесненията им за нарастващия списък с проблеми.\r\nUber не е отговорила на запитването за коментар.\r\nМеждувременно Lyft се е разраснала бързо, добавяйки над 160 града към списъка си през миналата година. Тя се е възползвала от разклатената позиция на Uber и от позицията си на късно навлизаща на пазари, които вече познават услугите за споделено пътуване. В понеделник Lyft заяви, че има 35% пазарен дял в САЩ, а в 16 от американските ѝ подпазари делът ѝ е над 40 на сто.\r\nКак експертите коментират тенденцията вижте ", "date": "2018.05.15", "title": "Скандалите в Uber свиват пазарния й дял "}
{"url": "https://www.dnes.bg/notifikacii/2018/05/15/da-go-byde-ili-ne-belene-kak-da-se-izpolzvat-aktivite.376450", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо 30 дни Министерството на енергетиката ще подготви доклад с конкретни предложения за това как да се оползотворят активите, които България притежава в проекта за АЕЦ \"Белене\". Това съобщи вчера енергийният министър Теменужка Петкова от Сочи, където участва в десетото издание на международното изложение \"Атомекспо\", организирано от руската ядрена корпорация \"Росатом\".\n\n\n\n\r\n\"Историята за АЕЦ \"Белене\" е стара. Още в края на 80-те години бе осигурено оборудване, което преди 7-8 години се продаде на една много ниска стойност. През 2004 година правителството на Симеон Сакскобургготски взе решение проектът да бъде одобрен единствено, ако стартира без намесата на държавата от гледна точка на финансирането. Надявам се това решение да не бъде променяно\", коментира в студиото на \"България сутрин\" икономистът Владимир Каролев. \rКъм момента работна група в Министерството на енергетиката разработва всички възможни варианти, свързани с оползотворяване на оборудването. Обсъжда се мораториумът върху строежа на АЕЦ \"Белене\" да отпадне, за да може Народното събрание да даде мандат за разговори с инвеститори. \r\nПред Каролев бе категоричен, че един от грешните аргументи за инвестиране на нови средства е нещо, направено в миналото. \r\n\"Това, че преди сме инвестирали в нещо, в никакъв случай не е причина да се продължава да се инвестира и сега\", отсече икономистът. \r\nЯвор Куюмджиев, който е бивш зам.-министър на енергетиката пък коментира, че разходите по проекта, направени до момента, всъщност са сериозни и вложените средства са налице. \r\n\"Това е единственият подобен проект в Европа, който притежава всички необходими разрешителни, включително и от Европейската комисия. А от чисто енергийна гледна точка на всички хора е ясно, че през следващите десетилетия потреблението на електроенергия ще се увеличава многократно. Затова и АЕЦ \"Белене\" трябва да стане факт\", подчерта той. \r\nАко Народното събрание даде мандат, процедурата за избор на стратегически инвеститор за АЕЦ \"Белене\" може да стартита до края на годината.", "date": "2018.05.15", "title": "Да го бъде или не \"Белене\", как да се използват активите?"}
{"url": "https://www.dnes.bg/obshtestvo/2018/05/15/spasitelite-iskat-da-izletiat-tyrsiat-sledi-ot-boian.376458", "text": "Екипът, който издирва Боян Петров по въздух, се надява днес хеликоптерите да излетят и да търсят следи по информацията от екипа шерпи, издирващи алпиниста по земя. \r\nВъв Facebook спасителната група заяви, че времето дава признаци да подобрение и екипът иска да проведе финална операция по издирването, преди да заключи каквото и да било.\n\n\r\nЕкипът, който издирва Боян по земя, сега се е върнал в базовия лагер и не са намерили признаци на живот по време на издирвателната операция. \r\n\"Екипът не намери нищо, но са събрали някои материали, опаковки от храна и други неща около Лагер 3. На базата на тези неща искаме да проведем нова издирвателна акция, което ще бъде финалният опит да се намери липсващия алпинист. Ще направим всичко по силите си да проведем акцията без грешки. Нека се надяваме за по-добро време\", заяви човек от екипа, издирващ Боян Петров по въздух. \r\r\n                    \r\n                    Той допълни, че ако все пак времето днес не се подобри, хеликоптерът ще излети утре сутрин.", "date": "2018.05.15", "title": "Спасителите искат да излетят, търсят следи от Боян"}
{"url": "https://www.dnes.bg/obshtestvo/2018/05/15/slynchevi-izrigvaniia-shte-ni-mychat-sledvashtite-dni.376451", "text": "Слънчеви изригвания се очакват през следващите дни. Най-значителни те се очаква да бъдат на 17 и 18 май, информираха от руския институт \"Лебедев\".\r\nИнтензитетът на геомагнитната активност ще се засили до 5-та по 10-степенната скала.\r\nПо-чувствителни към магнитните бури са хора със сърдечни заболявания, слаба имунна система и хора с високо кръвно и голям стрес.\r\nМагнитите бури, които учените наричат смущение на геомагнитния фон на Земята, се причиняват от мощно изригване на плазма от Слънцето, последвано от отделяне на огромно количество енергия под формата на светлина, топлина и електромагнитни вълни.\r\nТе се движат със скорост 400-1000 км/сек и достигат до Земята един-два дни след изригването. В момента, в който тази енергия достигне до магнитното поле на Земята, настъпват смущения както в радиовръзката, така и в живите организми.\r\n ", "date": "2018.05.15", "title": "Слънчеви изригвания ще ни мъчат следващите дни"}
{"url": "https://www.dnes.bg/obshtestvo/2018/05/15/jenata-do-boian-petrov-toi-veche-e-legenda.376431", "text": "Боян Петров се е чувствал  в топформа преди експедицията. \"Всичко беше изчислил\", споделя жената до алпиниста пред \"Монитор\". Радослава Ненова коментира и поста си в социалните мрежи, където призова хората да не рискуват живота си и върхът да не се изкачва.\n\n\n\n\n\r\n\"Вярно е, че спасителите са на работа там, но според мен не бива да загиват други хора. Става дума за човешки живот и той не се измерва с парите. От Лагер 3 към върха е най-стръмната и опасна част и ако някой ще пострада, то ще е точно в този район. Освен това, там няма да намерят Боян жив - ако е паднал точно там или е претърпял какъвто и да е инцидент. Това обезсмисля жертвата на шерпите и на китайските алпинисти.\"\r\r\n                    \r\n                    По думите й, шерпите са стигнали само на 10 метра от върха, но именно там е най-страмната и рискова част. Радослава коментира и намерения инсулин. Според нея това не е ключово, тъй като може той да е паднал случайно, а Боян може да изкара дни без инсулин.\r\n\"Инсулинът намалява захарта, а на такова място тя не се покачва, защото когато тялото е в спортен режим, то черпи захар от нея. Тогава няма как да се покачи. Така че по никакъв начин това не е ключово за състоянието му. По някаква причина е паднал. Това може винаги да се случи. Той е изключително педантичен, просто понякога се случва, може да е изпуснал нещо.\"\r\nРадослава потвърди, че Боян Петров не поема излишно рискове и преценява ситуацията. Тя го определи като много стриктен човек.\r\nЗа последно се чуват на 28 април, а на 29 той е тръгнал да изкачва върха без останалите от групата. \r\n\"Явно са имали някаква уговорка да се догонят по трасето или на слизане. Много често хората тръгват по отделно, а по пътя се групират. Всеки се движи с плана си, но в случая явно е станало разминаване. Може останалите да са решили да изчакат един ден, нямам информация. Имало е и такива случаи.\"\r\nПо принцип по време на експедиции Боян следва свое темпо и обича да действа сам, но винаги има някой, който е на близко разстояние и вечер може да са заедно в палатките. \"За първи път остава сам. Предполагам, че причината за това е, защото този връх е по-слабо изкачван.\", разяснява тя и допълва, че дъщеря му Тея е в Швейцария и поддържат връзка. Момичето е в течение със случващото се. Малкият им син пък все още вярва, че Боян ще бъде намерен. \"Все още не се е огънал\".\r\nПреди експедицията Боян се е чувствал уверен и физически подготвен. \"Нямаше страхове за грешки. Не е чувствал, че няма ресурс, за да стигне върха. Дори някъде четох, че е бил в много лоша физическа форма, което е нелепо. Истината е, че той не е спирал да е в добра форма, не е преставал да се подготвя за тези моменти\".\r\nПо думите й, той не се е концентрирал върху страха. \"Мечтали сме си, когато всичко приключи, да измислим нещо интересно. Да речем, на старини да отидем да живеем в резерват в Африка. Не е имало планове нещата да приключат рано. Не сме мислили върху този вариант.\"\n\r\nОттук насетне търсенето приключва за непалците. Тяхната част е свързана с хеликоптера. А Боян е научил близките си, а и не само тях, да живеят със страст и да взимат с пълни шепи всеки един момент. \"Да се усещаш жив, да не се огъваш пред трудностите. Напук на всички болести искаше да докаже, че е здрав. Не може да имаш живот без страст. Това го направи и доста ярък като човек. Виждам колко много хора чакат новини за него.\"\r\nЗа омразата и хората, които смятат постъпката на Боян за безразсъдна, Радослава не мисли. \"Сигурно тези хора биха реагирали по същия начин и в други ситуации. Може би са много нещастни в техния си живот и имат своите 2 минути на превъзходство, когато се изрекат лоши неща за човек, който всъщност не им е направил нищо лошо на тях самите.\r\nХората, които ми помагат по всякакъв начин, може да не са съгласни с него, да не смятат, че е герой. Но по някакъв начин ги е докоснал. Това ще отмине, но в историята остават само големите души. Малките имат две минути на превъзходство и след това изчезват. Каквото и да се случи, Боян вече е легенда, защото той докосна много хора.\", казва още тя.", "date": "2018.05.15", "title": "Жената до Боян Петров: Той вече е легенда!"}
{"url": "https://www.dnes.bg/stranata/2018/05/15/ujaseni-roditeli-psihoprofil-v-zabavachki.376429", "text": "Родители реагираха остро срещу изготвянето на психопрофили на децата в забавачките. Преминаването през т.нар. скрининг тестове, което е заложено в наредбата за приобщаващо образование, предизвика разгорещен дебат по форумите, пише \"Монитор\".\r\nЦелта е от рано да се установи дали в бъдеще децата може да имат образователни трудности. Затова и още от есента хлапетата от 3-3,5 години ще бъдат препитвани по определени задачи, които ще са около 40 на брой. Много майки обаче не възприемат идеята и по форумите вече кипи оживена дискусия.\n\n\n\n\r\n\"Какво означава \"образователни трудности\"? И как може да се определят при 3-годишни деца? Или пък дори да се установят такива, какво ще се прави?\", пита Ирена Христова. Според друг потребител на социалните мрежи - Доника Пеева пък няма нищо лошо в това да се открива дали нещо затруднява дадено дете, но било недопустимо да им се лепват етикети от рано. Други пък дори дават пример със САЩ, където според тях е масова практика\r\n\"всяко второ 3-годишно дете\" да се определя като проблемно.\r\n                    \r\n                    \r\n\"Това е някакъв пъклен заговор, за да психясват още повече децата и родителите\", пише в една от групите в социалните мрежи Виолета Янева. Друга майка пък изтъква, че скриниг тестовете няма да са показателни, защото ако едно хлапе на 3 години не покрива изцяло тези критерии, то това съвсем не означавало, че ще има проблеми в бъдеще.\n\r\n\"Разбираемо е, че родителите са настроени негативно спрямо този метод. На първо място всеки тест носи оценъчен елемент. Също така не гарантира, че дори да бъде открит проблем, родителите ще получат подкрепа отсреща. Истината е, че няма достатъчно специалисти и учителят не може сам да се справи със ситуацията\", коментира Цвета Брестничка, председател на УС на \"Асоциация родители\". Според нея някои проблеми действително може да се идентифицират рано и ако с него работи специалист, те могат да бъдат преодолени. Но ако не се случи, това вкарвало родителите в сложна ситуация, което предизвиквало напрежение сред тях.\n\r\n\"Признавам си, че изготвянето на психопрофил на 3-годишно дете ми се вижда доста спорно като подход. Може да бъде наблюдавано, но чак да се правят профили - това го вкарва в някакви стандарти. Прекалено рано е, защото в тази възраст се държат различно\", коментира още Брестничка.\r\n ", "date": "2018.05.15", "title": "Ужасени родители! Психопрофил в забавачки!?"}
{"url": "https://www.dnes.bg/stranata/2018/05/15/dete-zapisalo-ubiistvoto-na-28-godishniia-myj-v-shumen.376434", "text": "Дете, което се е намирало на пл. \"Гривица\" на метри от трагичния инцидент между Велико Лефтеров - Монаха Велико и двама братя роми, е записало видеоклип, който показва и, може би, последните секунди от живота на 28-годишния Митко Боянов, пише \"Монитор\". \r\nДрастичните кадри, които се размиват към края, където Митко вече се е свлякъл на земята, са качени в профила на СтрелаБГ във Facebook.\n\r\nОператорът с телефона е стоял на около 25-30 метра от сбиването. Качеството не е идеално, но се вижда, че Митко Боянов вече се държи за сърцето, но е прав и дори успява смъртоносно ранен да запрати тухла по убиеца си. \r\r\n                    \r\n                    Монаха е паднал на земята, Наско Боянов го удря, а през това време страничен свидетел се втурва да ги разтървава. Монаха се изправя, втори път посяга към кръста си и с нож отново се засилва към жертвата си. Наско псува и замерва Велико с тухла.\n\r\nКадрите мигновено станаха повод за дискусии в социалната мрежа. Според част от потребителите записът показва, че Монаха е действал при самоотбрана, но всъщност поне в този запис липсва предисторията.\r\nМонаха е задържан за 72 часа с прокурорско постановление и се очаква днес да бъде поискана постоянна мярка за неотклонение \"Задържане под стража\".", "date": "2018.05.15", "title": "Дете записало убийството на 28-годишния мъж в Шумен"}
{"url": "https://www.dnes.bg/zvezdi/2018/05/15/mihaela-fileva-na-27-krasiviiat-glas-na-muzikata.376358", "text": "\n\r\nНа 15 май рожден ден празнува младата българска певица Михаела Филева. Тя е родена през 1991 година във Велико Търново, а кариерата й започва през 2011 година, след като участва в телевизионния музикален формат X factor.\n\r\nСлед година тя се присъединява към Monte Music Ltd., в който нейн музикален продуцент е Графа. Това й носи бърза популярност, като днес е една от най-популярните млади певици у нас.\n\r\nНа 14 септември 2012 г. излиза и първият сингъл с нейно участие – песента \"Когато ти трябвам\".\n\r\n\n\r\nКато малка - на 6-годишна възраст, започва уроци по пиано. Бързо обаче разбира, че нейната страст е пеенето.\r\n                    \r\n                    \r\nМладата певица освен това е отлична... математичка. Завършва с отличие Природо-математическата гимназия във Велико Търново.\n\r\nНа 15-годишна възраст участва в популярното предаване \"Хит минус едно\", като след покана от Кирил Ампов става водеща на предаването.\n\r\nПрез 2010 година е приета в музикалната академия в специалност Поп и джаз пеене в класа на Стефка Оникян.\n\r\nПрез 2013 година печели наградата за дебют на наградите на БГ Радио, а година по-късно – за изпълнителка на годината.\n\r\nПред пролетта на 2014 година се пуска и в танцувалното шоу Dancing Stars, където става една от любимките на публиката.\n\r\nПризнава, че е фенка на Erykah Badu и Delilah.\n\r\nПрез 2016 г. става жури в петия сезон на риалитито \"България търси талант\".\n\r\nИма няколко награди на БГ Радио, включително и такава за БГ Изпълнителка на годината и Награда за Най-добър БГ Албум.\r\n", "date": "2018.05.15", "title": "Михаела Филева на 27: Красивият глас на музиката"}
{"url": "https://www.dnes.bg/blizak-iztok/2018/05/15/erdogan-s-priziv-protesti-sreshtu-izrael.376435", "text": "В Турция от днес е обявен тридневен траур във връзка с убийството на над 50 палестинци от израелската армия в ивицата Газа в памет на жертвите.\r\nТурският парламент ще се събере през деня на извънредно заседание по повод кръвопролитните сблъсъци, последвали откриването на американското посолство в Йерусалим. Предвижда се да бъдат обсъдени инициативи, които турската страна ще предприеме в знак на солидарност с палестинците и протест срещу действията на Израел.\r\nВ петък по инициатива на Турция в Истанбул ще бъде свикано извънредно заседание на Организацията за ислямско сътрудничество.\n\n\r\nСъщия ден едновременно в Града на Босфора и в Диарбекир ще бъдат организирани протестни митинги срещу Израел и в подкрепа на палестинците.\r\r\n                    \r\n                    Турският президент Реджеп Тайип Ердоган призова турските граждани масово да участват в протестните изяви.\r\n\"Призовавам всички здравомислещи хора, било християни, евреи или от която и да било друга религия в нашата страна и по света, да надигнат глас срещу тази несправедливост\", заяви той, цитиран от БТА.\r\nЕрдоган обвини Израел в държавен тероризъм и геноцид\" Проклинаме всички, които извършват този геноцид, както Израел, така и неговият поддръжник САЩ. Израел извършва държавен тероризъм. Израел е терористична държава. И това, което върши, е геноцид\" заяви турският държавен глава.\r\nЕрдоган обяви, че ще проведе срещи със световни лидери във връзка с трагичните събития в ивицата Газа, включително и с генералния секретар на ООН Антониу Гутериш.\r\nСнощи той осъди се чу по телефона с палестинския президент Махмуд Абас. Ердоган и Абас осъдиха преместването на посолството на САЩ в Израел от Тел Авив в Ерусалим и убийството на десетки палестинци от израелската армия в ивицата Газа.\r\nВ сряда започва Рамазанът и през този свещен за мюсюлманите месец Турция ще инициира кампания за събиране на помощи за палестинците.", "date": "2018.05.15", "title": "Ердоган с призив: Протести срещу Израел"}
{"url": "https://www.dnes.bg/snimka-na-denia/2018/05/15/i-pak-slynchevo-no-s-prevaliavaniia-i-gradushki.376433", "text": " Преди обяд на 15 май ще е предимно слънчево. Около и след обяд, главно над Западна и Централна България, ще се развива мощна купеста и купесто-дъждовна облачност. Ще има краткотрайни валежи от дъжд, придружени с гръмотевични бури и градушки.\r\nПо-интензивни ще са явленията през нощта срещу сряда в северозападната част от страната. Ще духа слаб до умерен вятър от изток-североизток. Минималните температурите ще са от 10 до 15 градуса, а максималните - между 23 и 28 градуса.\r\nАтмосферното налягане е малко по-ниско от средното за месеца и слабо ще се понижи, съобщава БТА.\r\nВ планините ще се развива купесто-дъждовна облачност и на много места ще има краткотрайни валежи с гръмотевици и временно усилване на вятъра. Ще духа до умерен югозападен вятър. Максималната температура на височина 1200 метра ще е около 17 градуса, на 2000 метра - около 9 градуса.\rПо Черноморието ще преобладава слънчево време с временни увеличения на облачността. Ще духа до умерен югоизточен вятър. Максималните температури на въздуха ще са 19-22 градуса. Температурата на морската вода е 18-19 градуса. Вълнението на морето ще е 2-3 бала", "date": "2018.05.15", "title": "И пак – слънчево, но с превалявания и градушки!"}
{"url": "https://www.dnes.bg/kino/2018/05/15/strahovitite-evrei-v-istinskite-gadni-kopileta.376392", "text": "Реалната история зад сюжета на \"Гадни копилета\" на Куентин Тарантино може да узнаем от биографичния филм \"Истинските гадни копилета\".\r\nПродукцията разказва невероятната реална история на група американски евреи, избягали от нацисткия режим в Германия, които стигат до крайности, за да отмъстят за нечестията на немците.\r\nКато тийнейджър Ханс Винберг е принуден да се премести от Холандия в Америка, за да избяга от агресията на нацистите. В началото на Втората световна война Фред Майър и неговото семейство напускат Германия и също се отправят към Щатите.\r\nВпоследствие двамата младежи се записват на служба в американската армия и са наети от \"стратегическите служби\" (Office of Strategic Services), за да изпълнят тайна мисия, на име \"Операция Грийнъп\".\r\r\n                    \r\n                    Но за да бъде тя успешна Ханс и Фред търсят помощ от вътрешен информатор, а именно Франц Вебер – бивш офицер и дезертьор от австрийския Вермахт.\r\nРолите са поверени на Робърт Нолън, Патрик О‘Донъл, Фред Майър и др. Гледайте \"Истинските гадни копилета\" на 15 май в 9.30 часа по телевизия .\n\r\n ", "date": "2018.05.15", "title": "Страховитите евреи в \"Истинските гадни копилета\""}
{"url": "https://www.dnes.bg/stranata/2018/05/15/reanimirat-speshnata-pomosht-kupuvat-400-novi-lineiki.376438", "text": "Проект за реформа на центровете за спешна помощ на стойност 163 млн. лв. е подало здравното министерство пред Оперативна програма \"Региони в растеж\". С тези пари трябва да бъдат закупени 400 нови линейки.\r\n\"Проектът бе подаден на 12 май и е прехвърлен за оценка към управляващия орган. Ще придвижим максимално бързо процедурата, за да преминем към реализация, защото проектът е изключително важен\", обясни в понеделник зам. регионалната министърка Деница Николова, цитирана от.\r\nДейностите предвиждат модернизация на всички 237 обекта от системата за спешна медицинска помощ. Става дума за спешните отделения в 34 болници.\r\n27 центъра за спешна медицинска помощ и 176 филиала. Там ще се обновява сградният фонд, ще се купят модерни медицинска апаратура и технологочино обзавеждане.", "date": "2018.05.15", "title": "Реанимират спешната помощ: Купуват 400 нови линейки"}
{"url": "https://www.dnes.bg/index/2018/05/15/receptata-dnes-sandvich-s-pile-v-sos-i-zelenchuci.376356", "text": " :\r\n150 г пилешко филе\r\n50 г варена царевица\r\n½ морков\r\n¼ глава лук\r\n2 филии пълнозърнест хляб\r\n2 листа маруля\r\nсол\r\nчерен пипер\r\n100 г заквасена сметана\r\n1 лъжичка дижонска горчица\r\n \r\n:\r\n \r\nНарежете лука и моркова на ситно. Изпечете пилешкото в съвсем малко мазнина заедно с нарязаните на кубчета моркови. Нарежете го на едри късове. Можете да използвате и готова печена пилешка пържола. В купа смесете месото със зеленчуците. Добавете сметаната, горчицата и подправките. Разбъркайте.\r\n \r\nПостелете листата маруля върху филийките хляб. Между тях разпределете плънката.\r\n \r\n", "date": "2018.05.15", "title": "Рецептата Dnes: Сандвич с пиле в сос и зеленчуци "}
{"url": "https://www.dnes.bg/balkani/2018/05/15/bylgarki-cheznat-na-ostrov-krit-treta-za-mesec.376455", "text": "38-годишната Антонина Зоева, която живее в град Ретимно на остров Крит, е в неизвестност от 4 дни, съобщи за \"\" председателят на българското дружество на острова Петър Анастасов, който е уведомен от близките на Антонина, която е от град Сливен.\r\n\"След като се свързахме с няколко нейни познати и те потвърдиха, че последно е забелязана в петък около 18:00 часа. Уведомили сме българското посолство. Полицията на Крит се е самосезирала след позвъняване по телефона от семейството й от България, както и от нейна позната, която също е декларирала липсата й\", уточни Анастасов.\n\n\r\r\n                    \r\n                    Телефоните на Антонина са изключени от петък. Снощи полицията направила проверка на последното място, на което е забелязана - село Хумери до Ретимно.\r\nУмоляват се всички имащи информация за нея да съобщят в полицията или българското посолство в Гърция.\r\nТова е трети инцидент с българска гражданка в района на град Ретимно от началото на месеца.", "date": "2018.05.15", "title": "Българки чезнат на остров Крит – трета за месец!"}
{"url": "https://www.dnes.bg/business/2018/05/15/fermeri-tyrsiat-izgodni-krediti-za-pokupka-na-zemedelska-tehnika-i-oshte-zemia.376466", "text": "Най-честата причина фермерите да теглят кредити е покупката на земя, с която да уедрят стопанствата. Това става ясно от проучване на нагласите стопаните, направено от \"Агрион\". Другите мотиви земеделците да теглят заем са покриване на капиталови разходи или покупката на техника и оборудване. Тежките и тромави процедури на банките обаче принуждават все повече хора да търсят различни източници на финансиране в лицето на специализираните кредитни дружества, където процедурите са максимално опростени, а сроковете са значително по-кратки. Изследването показва, че всеки трети земеделски производител е склонен да ипотекира земята си, за да вземе кредит, който да обезпечи бизнеса му. Хората от столицата и другите големи градове са по-склонни да теглят заеми, като най-активни са земеделците между 35-44 години, които разчитат на механизирана обработка на земята и следват най-новите тенденции в земеделието.\r\r\n                    \r\n                    За да отговори на засиления интерес, специализираното дружество за земеделски кредити \"Агрион Финанс\" обяви промоционални условия за универсалния си ипотечен кредит. Компанията намали лихвата по кредитите си в евро на 2.9% за първата година. \"Специалните условия важат за кредити до 100 хил. евро, като минималният срок на заема е 5 години. След промоционалната първа година, лихвата до края на периода е 8,5%\", уточниха от \"Агрион Финанс\". Гратисният период за плащане по главницата е 12 месеца.\r\nЗа да се възползват от новите условия, кредитоискателите трябва да посетят щанда на компанията на международното изложение \"БАТА АГРО\", което се провежда в Стара Загора от 15-18 май. Там всички желаещи ще получат специален промо код, с който  ще могат да кандидатстват за финансиране във всеки един от 20-те регионални офиси на компанията.  Промоцията е валидна до 18 юни 2018 г., казаха от дружеството, което е дъщерно на лидера в управлението на земеделски активи \"Агрион Инвест\".\r\nКомпанията приема като обезпечение по кредита земеделска земя или други недвижими имоти, а процентът на финансиране може да достигне до 80% от размера на пазарната оценка на  поземлените активи. Сериозно улеснение за фермерите е, че остойностяването на земята е напълно безплатно за кредитополучателя и се извършва от експертите на  компанията. Това спестява сериозни разходи и време на кандидатите за отпускане на заем.\r\nИзчисленията на експертите от \"Агрион Финанс\" показват, че финансовият ефект за земеделските производители от промоционалната лихва през първата година може да достигне 5 600 евро. Пълните условия по ипотечния кредит и останалите възможности за финансиране може да се открият на  или на място на щанда на \"БАТА АГРО\". Експертите по кредитни услуги на \"Агрион\" са готови да разяснят на всички желаещи възможностите, които кредитът осигурява, както и процеса за кандидатстване и одобрение.\r\n\"Целта ни е да улесним достъпа до кредити на малките и средни производители, които често не могат да отговорят на сложните изисквания на големите банкови институции\", казаха от \"Агрион Финанс\". Поради тази причина компанията максимално е опростила процеса по отпускането на заеми. Не се изисква откриването на допълнителни сметки, застраховки, въвличането на поръчители и съдлъжници. Няма изискване и за разработка на  подробни бизнес планове, отчети и анализи. Кандидатстването е без такса ангажимент и такса за разглеждането на документи. На практика фермерът дължи нищо преди да е сигурен, че ще получи желаното финансиране. Няма дори разходи за оценка на обезпечението. \r\n ", "date": "2018.05.15", "title": "Фермери търсят изгодни кредити за покупка на земеделска техника и още земя"}
{"url": "https://www.dnes.bg/stranata/2018/05/15/radari-i-kameri-boriat-skorostta-a-shofiorite-se-oplakvat-tormoz.376445", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРодните пътища се оборудваха с още радари и камери, КАТ издава все повече фишове, и все пак черната статистика не се променя.\r\nБившият началник на \"Пътна полиция\" Алекси Стратиев каза пред , че няма как една мярка да даде моментален резултат.\r\n\"Трябва известен период, в който тези мерки ще се усетят. Сега загиналите са по-малко от миналата година, надявам се тази тенденция да продължи до края на годината, което означава тази година загиналите да са по-малко от миналата\", обясни Стратиев.\n\n\n\n\r\r\n                    \r\n                    Христо Радков от Българското обединение на шофьорите пък беше категоричен, че повечето камери и радари на пътищата в страната са увеличили тормоза над водачите. Той каза, че след влизането на последните мерки срещу нарушителите на пътя, като сваляне на номера и отнемане на книжка за различни нарушения, почти няма разлика в броя на загиналите.\r\n\"Преди това са 701 загинали, след влизането на тези мерки, за които имаме 15 хиляди свалени номера, 20 хиляди отнети книжки и много голям брой наказетелни постановления, са 698 загиналите\", аргументира се Радков.\r\nТой упрекна пътните полицаи, че трябва да подпомагат трафика, а не само да го контролират. Радков беше категоричен, че това ще допринесе много за намаляването на пътния травматизъм.\r\nАлекси Стратиев пък се обяви за повече стационарни камери, които според него са най-ефективни в борбата с превишената скорост.", "date": "2018.05.15", "title": "Радари и камери борят скоростта, а шофьорите се оплакват: Тормоз!"}
{"url": "https://www.dnes.bg/obshtestvo/2018/05/15/dete-sys-svastiki-s-obidni-nadpisi-a-tatkoto-ne-znae-kakvi-sa.376448", "text": "Непознат изрисувал свастиките и обидните надписи по тялото на детенцето, а самият татко дори не видял кой го е направил. Това разказа Петър Атанасов, баща на едно от двете деца, чиято снимка след мача \"Левски\" - \"Славия\" възмути мнозина.\r\n\"Не знаех какво има по тялото на сина ми. Неподходящите знаци и надписи бяха изрисувани от непознат човек на стадиона. След това детето се беше облякло и видях рисунките едва когато той беше на пистата\", разказа бащата пред Нова тв.\n\n\n\r\nКадър на двете децата с изрисувани нацистки надписи се появи след мача \"Левски\" – \"Славия\" на националния стадион през миналата седмица. Агенцията за закрила на детето започна проверка по случая и се очаква резултатите да станат ясни утре.\r\r\n                    \r\n                    Надписите по телата им гласяха \"Levski hooligan\", ACAB (абревиатура на All Cops Are Bastards - всички ченгета са копелета) SW 1999 (Sofia West - на най-влиятелната фракция в агитката на Левски - \"София Запад\").\r\n\"Преди мача моето е попитало дали може да бъде нарисувано, ние го видяхме когато вече беше изрисувано. На 4-5 ред съм бил. Не знам на какво основание ще ни глобят, но заради шума около ситуацията ще спре да ходи на училище. Страда, че няма да може да отиде на мача\".\r\nБащата обясни, че детето не знае какво означава абревиатурата, а ръката му не била вдигната като нацистки поздрав, а просто махало.\r\n\"За първи път го рисуват, впоследствие го видяхме чак на пистата\", каза още Петър, който дори се подписал в паспорта си с \"Левски\".\r\nТой обясни, че не познава родителите на другото дете, защото те се запознали на пистата.\r\n\"Малкият постоянно е на пистата, дава тон за песен. Не смятам, че там е опасно, защото те пазят там, и не се хвърлят бомби\", каза още бащата. За първи път завел сина си на мач, когато бил едва бебе, а от 5-годишен е на всеки мач.\r\nНе му харесало, че част от сайтовете не им скрили лицата. Тези дни при разходка в парка деца го разпознали и казали: Ето ги децата, които ги издирват от полицията.\r\n\"Стана ми изключително тъпо. Сигурно имаме някаква вина, защото не съм го видял, но при свършен факт няма какво да направим\", оправдава се бащата.", "date": "2018.05.15", "title": "Дете със свастики, с обидни надписи... А таткото – не знае какви са! "}
{"url": "https://www.dnes.bg/index/2018/05/15/shtastlivi-dni-sreshti-s-meri-bois-bend.376476", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Мери Бойс Бенд\" представя новия си албум \"Щастливи дни\" с концерт на 18 май от 20:00 ч. в столичен клуб. В началото на годината групата пусна едноименната песен и лирик-видеото към нея по повод своята 23-та годишнина.\n\r\nЗа представянето ѝ на живо \"Мери Бойс Бенд\" ще има специален гост - виртуоза Георги Величков.\n\r\n\"Щастливи дни\" е много различен от всичко, което сме правили до момента. Хората ще имат много интересни срещи с мен – човека, който е влюбен, който изживява болка, който все още се търси\", сподели обичаната певица Мария Мутафчиева - Мери в \"България сутрин\" на \r\nНа концерта ще прозвучат още нови песни от албума \"Щастливи дни\", както и добре познатите сингли от последните години \"Телефонът звъни\", \"Излишни дум\", \"Пак да срещна твоето лице\" и любими песни от албумите \"Непознати улици\", \"Само за теб\" и \"Дългият път към дома\". Феновете ще могат да вземат всички албуми с автограф.\r\n ", "date": "2018.05.15", "title": "\"Щастливи дни\" – срещи с \"Мери Бойс Бенд\""}
{"url": "https://www.dnes.bg/notifikacii/2018/05/15/2017-a-dobrata-godina-za-voenniia-ni-biznes.376453", "text": "Повечето от държавните предприятия от военнопромишления комплекс отчитат добри  резултати за 2017 г. Това става ясно от публикуваните отчети на дружествата на страницата на Министерството на финансите. Показателите на „Терем“ обаче продължават да се влошават, пише в свой анализ \r\nСпоред данните сопотското дружество „\" ЕАД реализира общо приходи от оперативна дейност за 524 млн. лв., при 510 млн. за 2016 г. Приходите от продажби са в размер на 451 млн. лв. за миналата година и 494 млн. лв. за 2016 г. Печалбата преди данъци е в размер на 166 млн. лв.\r\nДруг любопитен факт е, че броят на служителите през 2017 г. достига 4 576 работници, като се увеличава с близо 1 000 души спрямо 2016 г., когато са били 3 631. Съответно разходите за персонал са били в размер на 49 млн. лв. за 2017 г., при 37 млн лв. за 2016 г. \rПрез 2017 г. приходите на „Кинтекс“ ЕАД от продажби на стоки със специално предназначение са на стойност 322,6 млн. лв., което е ръст с 304% спрямо 2016 г., което види до ръст на печалбата до 16,485 млн. лв. Миналата година са подписани договори с Министерството на отбраната на Индия на стойност 15,897 млн. долара, изпълнението на които вече е започнало. Тази година предстои подписването на нови договори за 76,477 млн. долара., става ясно още от отчета.\r\nНай-големите търговски партньори на „“ ЕАД са Индия и Алжир. Работата на индийския пазар се осъществява в условията на силна конкуренция от страна на западноевропейски и руски производители на военна продукция, които развиват усилена иновативна дейност, пише в доклада на компанията. През 2017 г. Кинтекс реализира износ за Алжир на стойност 52,944 млн. долара. По-малки количества военна продукция са изнесени за Етиопия (615 хил. долара), и Бангладеш (266 хил. долара).\r\nПриходите за 2017 г. на авиоремонтен завод „“ възлизат на 27,9 млн. лв., докато за 2016 г. са били 5,3 млн. лв. Печалбата от обичайната дейност за миналата година е в размер на 4,7 млн. лв., а през 2016 г. дружеството е било на загуба с 1,6 млн. лв. Счетоводната печалба за миналата година е 1,8 млн. лв.(при загуба от 1,7 млн, лв. за 2016 г.), а платеният корпоративен данък е за 184 хил. лв. Печалбата след данъци е 1,67 млн. лв. за 2017 г., при 1,77 млн. лв. загуба за 2016 г. Компанията обаче задлъжнява повече през миналата година. За цялата 2017 г. задълженията възлизат на 25,6 млн. лв., докато през 2016 г. те са били в размер на 20 млн. лв. Според отчета ръста в задълженията се дължи на договора от 2016 г. за ремонт и модернизация на вертолетите Ми-8 и Ми-17.\r\nПриходите от дейността на развойното дружество „“ през 2017 г. са в размер на 3,15 млн. лв., като малко над 3 млн. лв. са от продажба на продукция.\r\nОт данните е видно, че приходите от продажби от основната дейност са се увеличили значително. Това е в резултат на пазарното ориентиране към нови дейности, както и на производството и реализацията на основно за дружеството изделие. Увеличението в другите приходи произтича от продажбата на залежали активи – от една страна, и отчетено получено финансиране по Европейска оперативна програма – от друга, се посочва в отчета.\r\nЗа 2017 г. дружеството отчита счетоводна печалба в размер на 73 хил. лева, като след преобразуване за данъчни цели, същото отчита облагаема печалба в размер на 110 хил. лева с дължим корпоративен данък в размер на 11 хил. лева. За 2016 г. дружеството отчита счетоводна печалба в размер на 31 хил. лева, като след преобразуване за данъчни цели, същото отчита облагаема печалба в размер на 44 хил.лева с дължим корпоративен данък в размер на 4 хил. лева. През 2018 г. се очаква дружеството да разкрие нови работни места с цел обезпечаване на „възроденото” си производство, както и да продължи с „подмладяването” на състава, като същевременно запази високото образователно и квалификационно ниво. През 2017 г. „НИТИ“ са сключили сделки с „Кинтекс“ ЕАД, „ВМЗ\" ЕАД, и „Държавната консолидационна компания (ДКК) на обща стойност 1,6 млн. лв. Дружеството разполага със земи и сгради за 1,87 млн. лв.\r\nКакви са резултатите на \"Терем\" вижте в ", "date": "2018.05.15", "title": "2017-а – добрата година за военния ни бизнес"}
{"url": "https://www.dnes.bg/sport/2018/05/15/braziliia-obiavi-spisyka-ot-23-ma-igrachi-za-svetovnoto.376457", "text": "Възстановяващият се от счупване в ходилото нападател на Пари Сен Жермен Неймар попадна в състава на Бразилия за световното първенство по футбол в Русия.\n\r\nНационалният селекционер Тите обяви списък от 23-ма играчи, на които ще разчита за атака на шеста световна титла.\n\r\nВ състава попаднаха най-големите звезди на бразилски футбол, сред които Фелипе Коутиньо, Габриел Жезус, Дъглас Коща, Марсело, Касемиро и Тиаго Силва. Сред отсъстващите са контузеният капитан Дани Алвеш и колегите му в отбрана Давид Луис и Рафиня.\n\r\nИзненадващите имена в списъка на Тите са това на централния защитник Педро Жеромел от Порто Алегре и на двойката от Коринтианс - вратарят Касио и десният бранител Фагнер. Ето 23-мата на Бразилия за Мондиал 2018:\r\n                    \r\n                    \r\n Алисон (Рома), Едерсон (Манчестър Сити), Касио (Коринтианс)\n\r\n Данило (Ман Сити), Жеромел (Гремио), Филипе Луиш (Атлетико Мадрид), Марсело (Реал Мадрид), Маркиньос (ПСЖ), Миранда (Интер), Фагнер (Коринтианс), Тиаго Силва (ПСЖ)\n\r\n Каземиро (Реал М), Фернандиньо (Ман Сити), Фред (Шахтьор Д), Паулиньо и Коутиньо (Барселона), Ренато Аугусто (Бейжин Гуан), Вилиан (Челси), Дъглас Коща (Ювентус), Роберто Фирмино (Ливърпул), Габриел Жезус (Ман Сити), Неймар (ПСЖ), Тайсон (Шахтьор Д)\n\r\n", "date": "2018.05.15", "title": "Бразилия обяви списъка от 23-ма играчи за Световното"}
{"url": "https://www.dnes.bg/stranata/2018/05/15/vraca-shtastlivo-detstvo-pod-rushashta-se-sgrada.376463", "text": "Сигнал за  в близост до детска градина във Враца бе подаден към общината в областния град чрез платформата за сигнали .\r\nДетската градина е \"Щастливо детство\".\r\nАвторът на сигнала отбелязва, че в близост до сградата има катерушки и моли да бъдат взети мерки за осигуряване на безопасността на децата.\r\nТой призовава да бъдат поставени заграждения в двора на детската градина, които да възпрепятстват достъпа на деца в близост до рушащата се сграда.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.05.15", "title": "Враца: Щастливо детство... под рушаща се сграда"}
{"url": "https://www.dnes.bg/health/2018/05/15/kurkuma-i-cheren-piper-zdravoslovna-kombinaciia.376420", "text": "Подправките са част от нашата кухня. Те имат невероятен вкус, а в правилната комбинация, правят ястията ни не само много по-вкусни, но и още по-полезни. Ако в кухненския ви шкаф има куркума и черен пипер, помислете да ги комбинирате по-често заедно, когато готвите.\r\nТази ароматна комбинация спомага за подобряване на метаболизма, намалява риска от развитието на ракови клетки, както и за:\r\n\r\nЕксперти смятат, че хроничното възпаление на ниско ниво е основната причина за почти всяко хронично заболяване, включително артрит, сърдечни заболявания, проблеми с червата, болестта на Алцхаймер, рак и други. Консумацията на куркума с черен пипер е изключително мощен противовъзпалителен агент, който засилва защитните функции на организма.\r\r\n                    \r\n                    \r\nКуркуминът е активно вещество, което се съдържа в куркумата и когато се приема в комбинация с черен пипер, може да намали риска от състояние като деменция, болестта на Алцхаймер. Мощните антиоксиданти, предпазват мозъчните клетки от увреждането на свободните радикали, както и подобряват паметта чрез засилване на притока на кръв към мозъка.\r\n", "date": "2018.05.15", "title": "Куркума и черен пипер – здравословна комбинация"}
{"url": "https://www.dnes.bg/obshtestvo/2018/05/15/nana-rakyt-se-vyrna-otstraniavat-iaichnicite-mi.376464", "text": "Вчера Нана Гладуиш беше оперирана отново. Този път медиците отстраниха и яйчниците й. \r\n\"Лекарите изобщо не ми оставиха възможност за избор. В момента, в който ракът се върна, казаха, че яйчниците се махат\".\r\nТова призна публично водещата на \"Съдебен спор\". Тежката интервенция се прави абсолютно превантивно и по лекарско решение. Причината е злокачествено образувание и в другата ѝ гърда, което се появява 5 години, след като напълно е излекуван рака в гърдата й.\r\n\"Оказах се BRC1 позитивна (наследствено обременена с рак на гърдата и яйчниците - б. а.), което променя малко схемата и ще видим какво ме чака. Трябва да успея\", казва преди време пред  тв водещата.\r\r\n                    \r\n                    Заради това се наложило и отстраняването на яйчниците. Така се намалявал рискът от поредно, трето, връщане на коварната болест.\r\nЗа първи път откриват рак на Нана през 2012 г. През май 2017 г. при рутинен преглед в Израел тв водещата разбира, че болестта се е върнала, но този път в другата гърда.\r\nМесец по-късно лошите новини в семейството на Нана продължават. Тогава тя разбира, че сестра ѝ - Мартина също е диагностицирана с рак, въпреки че 4 години по-рано ѝ е направена пълна хистеректомия (операция за отстраняване на матката - б.а.).\r\nДосега Нана Гладуиш е преминала през химио- и лъчетерапии, предстои ѝ хормонално лечение. Още в началото, когато за първи път, чува страшната диагноза, тв водещата застана пред камерата, и макар със сълзи на очи, подробно запозна зрителите с кошмарите, които е изживяла, и които предстоят.\r\nФондацията \"Една от 8\" провежда национална кампания за превенция и борба с рака на гърдата. Розовият кемпер на фондацията постоянно кръстосва страната. Когато успява, Нана също се включва в инициативите на фондацията. \r\nПровеждат се и лекции - как се живее след диагнозата рак, как жените да се борят с болестта, дават им се юридически, психологически и естетически консултации.", "date": "2018.05.15", "title": "Нана: Ракът се върна, отстраняват яйчниците ми!"}
{"url": "https://www.dnes.bg/pr/2018/05/15/bylgariia-er-predlaga-poleti-do-tri-grada-v-iujna-franciia.376485", "text": "Националният превозвач \"България Ер\" разширява мрежата си от дестинации с полети до три от най-атрактивните градове в Южна Франция.\r\nБлагодарение на нов код шеър договор, който авиокомпанията сключи с Air France, пътниците вече могат да стигнат бързо и удобно от София до втория по големина френски град Лион, до пристанищния град Бордо, който е и сред културните паметници на Франция, както и до центъра на Френската ривиера – Ница, съобщиха от компанията.\r\nПолетите до Лион, Бордо и Ница се осъществяват с удобна връзка през Париж, като всеки пътник може да стигне до един от трите френски града само с 1 билет с полетен номер на \"България Ер\".\r\nOсвен новия код шеър договор с Air France, националният превозвач се подготвя усилено за предстоящия летен сезон и откриването на сезонни полети до Бугас, Бейрут и Лисабон.\rПовече информация и за закупуване на билети може да се обърнете към Центъра за обслужване на клиенти на телефон +359 2 402 0400 и e-mail callFB@air.bg. Билети могат да бъдат закупени и от мрежата туристически партньори на \"България Ер\".\r\n \r\n\r\n ", "date": "2018.05.15", "title": "\"България Ер\" предлага полети до три града в Южна Франция"}
{"url": "https://www.dnes.bg/temida/2018/05/15/zaradi-zaleden-trotoar-12-bona-ot-biudjeta-na-dobrich.376473", "text": "Жена, пострадала при падане на заледен тротоар, е осъдила Община Добрич. \r\nОкръжният съд в Добрич е потвърдил решение на Районния съд, с което общината трябва да заплати обезщетение в размер на 12 000 лева за направените от нея разходи за лечение и причинените й имуществени вреди.\r\nИнцидентът е станал на 2 февруари миналата година на силно заледен и непочистен тротоар в Добрич.\r\nПри него жената е счупила бедрена шийка и дясната си лъчева кост. \r\nСлед преценка на материалите по делото и становищата на страните, Окръжният съд в Добрич е преценил, че Общината не е изпълнила задължението си за поддържане и почистване на тротоарите в града и трябва да заплати обезщетение на пострадалата жена.\r\nРешението на съда подлежи на касационно обжалване.", "date": "2018.05.15", "title": "Заради заледен тротоар – 12 бона от бюджета на Добрич"}
{"url": "https://www.dnes.bg/notifikacii/2018/05/15/zasichane-butilki-i-strelba-po-kolata-na-liusi-ilarionov.376491", "text": "Стреляха в движение по автомобила на режисьора Люси Иларионов, докато пътувал с приятелката му - певицата Ани Хоанг. Случаят е станал в неделя в района на Велико Търново. \r\nСпоред Иларионов автомобил с великотърновска регистрация го е засякъл, а по колата му са били хвърлени бирени бутилки и са показвани неприлични жестове с пръсти, след което се е чул и един изстрел от газов пистолет. \r\nНяма пострадали при инцидента, а режисьорът е сигнализирал на полицията. \r\nОт областната дирекция на МВР в Търново казаха за , че 27-годишният Атанас Мандичев е задържан с полицейска мярка за 24 часа. \r\nСрещу него е започнато досъдебно производство за хулиганство. \r\nОще подробности по темата и историята от първо лице очаквайте в централната емисия на националната телевизия.\r\n ", "date": "2018.05.15", "title": "Засичане, бутилки и стрелба по колата на Люси Иларионов"}
{"url": "https://www.dnes.bg/sofia/2018/05/15/ama-te-vsichki-go-praviat-roditeli-za-primer-po-parkirane.376479", "text": "\n\r\nГражданин сигнализира \"Пътна полиция\"-СДВР за нерегламентирано пред вход на столична детска градина, където изрично има поставен забранителен знак, чрез платформата за сигнали .\r\nАдресът е гр. София, ул. \"Лагадина\" 2, пред входа на 160 ДГ.\r\nАвторът на сигнала отбелязва, че родителите системно паркират там, като често оставят колите си така, че затрудняват движението и в двете посоки, като неглижират проблема. А ако вратата на товарния вход е отворена, шофьорите си позволяват дори често да навлизат в територията на детската градина.\r\r\n                    \r\n                    \"Нарушението се прави пред децата - бъдещи участници в движението\", се посочва в сигнала.\r\nГражданинът отбелязва, че при забележка от негова страна, единствено един родител се е съгласил, че прави нарушение, но това не се оказва достатъчно, за да премести автомобила си.\r\n\"Всички останали смятат, че няма нарушение, защото е: \"Само за 10 мин.\", \"Ама те всички го правят\", \"Оставил съм колата на аварийни\", \"Знакът не важи, ако няма зареждащ автомобил\", \"Директорът на ДГ ми разреши\", \"Началникът на директорката ми разреши\", \"Нямаше къде да спра\", \"Веднъж спрях на друго място и ми удариха колата\", разказва още той.\r\nПо негови думи, най-подходящото време за проверки на място е между 8:30 и 9:00 ч. - всеки работен ден. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.05.15", "title": "Ама те всички го правят... Родители \"за пример\" по паркиране"}
{"url": "https://www.dnes.bg/football/2018/05/15/iogi-zacherkna-geroia-giotce-no-vze-noier-na-svetovnoto.376517", "text": "Героят от финала на Мондиал 2014 Марио Гьотце няма да играе на световното първенство в Русия. Това стана ясно от списъка с играчи, който беше обявен от националния селекционер на Маншафта Йоахим Льов.\r\nПрави впечатление, че Йоги е извикал вратаря на Байерн Мюнхен Мануел Нойер, който не е играл от миналия септември заради трето поредно счупване на костица в стъпалото. Списъкът на Льов в момента е от 27 футболисти, което означава, че той ще трябва да се раздели с още четирима играчи преди началото на финалите в Русия.\r\n \r\nУчастието на Гьотце на мондиала в Русия беше под сериозна въпросителна заради неубедителното му представяне този сезон за Борусия Дортмунд. Той видимо вдигна нивото си в последните мачове за сезона, но и това не убеди Льов да го включи в състава си.\r\n \r\nДруг интересен момент е, че селекционерът на световния шампион не взе в състава двама играчи на Байерн, който играха силно през този сезон - вратарят Свен Улрайх и централният нападател Сандро Вагнер.\r\n \r\nВ същото време от германския футболен съюз обявиха, че Льов е удължил своя договор и ще води четирикратния световен шампион поне до 2022 година.\r\n \r\n", "date": "2018.05.15", "title": "Йоги зачеркна героя Гьотце, но взе Нойер на световното"}
{"url": "https://www.dnes.bg/obshtestvo/2018/05/15/bezraboticata-pada-oshte-kato-prez-2008-g-e.376501", "text": "Този април безработицата е с най-ниско равнище от декември 2008 г., по данни на Агенцията по заетостта.\r\nПрез изминалия месец равнището й е 6.4%, отчитайки намаление от 0.4 процентни пункта спрямо март 2018 г. и от 1.2 процентни пункта на годишна база. \n\r\nРегистрираните безработни в края на април са 210 973, като числеността им се свива с 4.8% спрямо предходния месец и с 15.4% спрямо година по-рано. Новорегистрираните безработни през април са 19 927. От тях 1 155 са били неактивни, т.е. не са били нито заети, нито учащи и не са търсили работа. \n\r\nНа работа през месеца са постъпили 22 049 души, като над 95% от тях са устроени в реалната икономика. В субсидирана заетост са включени общо 877 души.\r\n                    \r\n                    \r\nНа първичния пазар са заявени 24 619 работни места, като 85.5% от тях са от частния сектор. Работните места, свързани със сезонната заетост през месеца, са 8 226, отбелязвайки ръст на месечна и годишна база, съответно с 24,1% и с 16,8%. \n\r\nНай-търсените през април са заетите в сферата на персоналните услуги - бармани, сервитьори, готвачи, камериери и др.; продавачи; работници в добивната и преработващата промишленост; работници в селското, горското и рибното стопанство и др.\r\n ", "date": "2018.05.15", "title": "Безработицата пада още, като през 2008 г. е "}
{"url": "https://www.dnes.bg/stranata/2018/05/15/sled-sriva-sistemite-na-mitnicite-rabotiat-normalno.376525", "text": "Системите на Агенция \"Митници\" вече работят в обичаен режим. Нормалната работа бе възстановена след като токов удар през нощта предизвика срив на всички компютърни митнически системи.\n\r\nПроблемът предизвика сериозни задръствания от камиони по граничните пунктове. Те се обработваха по аварийната процедура от 1 часа тази нощ и това доведе до километрични опашки.\r\nОбработката на товарни превозни средства вече се извършва автоматизирано на всички ГКПП-та, съобщиха от митницата в Русе.\r\nПо рано от пресцентъра на Агенция \"Митница\" обясниха, че последните години не е имало подобен срив. Преди време се срина компютърната система на гранична полиция, уточниха от пресцентъра на митниците.\r\n ", "date": "2018.05.15", "title": "След срива: Системите на митниците работят нормално"}
{"url": "https://www.dnes.bg/obshtestvo/2018/05/15/krib-skochi-sreshtu-ogranicheniiata-za-reklama-na-hazarta.376486", "text": "Конфедерацията на работодателите и индустриалците в България (КРИБ) е против предлаганите законови промени, с които се ограничават рекламата и разпространението на лотарийните игри.\n\n\n\r\nВ писмо до институциите работодателската организация изтъква, че ако предложенията, внесени от депутати от НФСБ бъдат приети, ще бъде нанесен тежък удар на лицензираните хазартни оператори в България за сметка на нелицензираните.\r\nОсвен това забраната за реклама на легалните хазартни оператори ще намали значително приходите в бюджета от данъци. Загуби ще понесат и спортните клубове, както и множество малки търговци, които разчитат на продажбите на лотарийни билети, за да развиват своя бизнес.\r\r\n                    \r\n                    Ако законодателните промени бъдат приети, всъщност ще бъде обслужен черният сектор, а може би това е и целта, пише в писмото.\r\nОт работодателската организация възразяват срещу подхода да се обявяват законодателни промени, които засягат широк кръг предприемачи и граждани, без да е извършена предварителна оценка за тяхното въздействие и да са оценени фискалните ефекти от евентуалното им прилагане.\r\nКРИБ заявява готовността си да защити българската индустрия и представлявания от организацията бизнес от 900 хиляди заети като цяло, от които 177 хиляди заети пряко или косвено в игралния сектор, от законодателен волунтаризъм, воден от популизъм, предизборни нагласи и неясни интереси, се посочва още в писмото.\r\n ", "date": "2018.05.15", "title": "КРИБ скочи срещу ограниченията за реклама на хазарта "}
{"url": "https://www.dnes.bg/zvezdi/2018/05/15/diliana-popova-prejiviah-truden-period.376488", "text": "Актрисата и модел Диляна Попова признава, че е преминала през тежък период в личен план след раждането на сина си Борил, но сега е щастлива.\r\n\"В началото наистина ми беше много трудно, изключитело зле ми влияеше всичко. Имах и някакви депресивни състояния, но с времето се научих да преработвам и отсявам тези неща, които не би трябвало да ми влияят.\r\nПросто вече започнах да не отдавам значение на хора, които не са важни за мен. Много пораснах, помъдрях и това ме промени. Станах по-търпелива, защото преди бях страшно импулсивна, като кибрит, не задържах нищо в себе си. Вече мога да броя не до десет, а до сто\", споделя Диляна пред списание Love style.\r\nОтносно личния си живот сега, моделът и актриса казва, че е много щастлива, но не желае да коментира и да говори повече. Тя обаче отрича пръстена, с който я снимаха папараци преди време, да е венчална халка.\r\r\n                    \r\n                    А дали не иска да се види някога в бяла рокля: \"Не държа на брака, но аз съм много импулсивна и понякога си сменям мнението. За момента обаче съм отдадена на сина ми Борил. Може би ще се омъжа и ще си направя този подарък на по-стари години, за да се почувствам отново млада и красива в рокля\".\r\nДиляна Попова разказва за майчинството и желанието си да има още едно дете.\r\n\"Бих желала, най-вече заради Борил, но това е Божа работа. Много обичам децата, дори бих искала три или четири, но няма да имам това време, тъй като все пак родих на по-зряла възраст\", доверява Попова.\r\nСпоред нея синът й прилича физически 99% на баща си Асен Блатечки, а вътрешно и емоционално е на нея, защото е чувстителен, раним, бързо се натъжава и разплаква.\r\n\"Много се вслушвам в Борил. Понякога дори за важни, житейски неща в разговора си вадя изводите за това как да постъпя. Той ме учи да  оценявам всеки момент, да живея сега и да се чувствам щастлива от това, че всичко е наред.\r\nМежду Борил и Асен има много силна връзка. Той по съвсем различен начин общува с него. Понеже ние сме повече жени – аз, майка ми, сестра ми и това внимание леко го е разглезило, но към баща си има респект. Мъжката връзка си е друга\", казва още Диляна.", "date": "2018.05.15", "title": "Диляна Попова: Преживях труден период..."}
{"url": "https://www.dnes.bg/sofia/2018/05/15/ndk-spretnat-i-pochisten-ochakva-si-evrochinovnicite.376489", "text": "\n\r\nПролет дойде, време е за почистване. И докато чакаме почистването на софийските улици, то НДК получи приоритетна баня.\r\nПричината - предстоящите срещи, част от календара на европредседателството ни.\r\nЕ, софиянци се стягат за задръствания, а НДК се поосвежи!", "date": "2018.05.15", "title": "НДК – спретнат и почистен, очаква си еврочиновниците "}
{"url": "https://www.dnes.bg/index/2018/05/15/kogato-grym-udari-i-pleimeitkite-zaflirtuvat-s-mikrofona.376461", "text": "Все по-упорити стават слуховете, че Златка Райкова ще се опита да покори чалга сцената след края на участието й в \"Като две капки вода\". Тя на няколко пъти загатна за подобен вариант, а миналата седмица и нейното гадже - ММА боецът Георги Валентинов, изрази увереност, че тя има необходимите качества. Валентинов е прав в едно - много певици градят кариера при положение, че са скарани с всеки верен тон, но пък трябва ли да се примиряваме?\r\nВсъщност това ще е завръщане за Русата Златка на сцената. Тя бе част от трито \"Фатално 3\", продуцирано от Жени Калканджиева. \n\r\n\rИсторията обаче е категорична - плеймейтките копаят дъното на музикалната сцена и нито една не е постигнала нещо повече от няколкодневен медиен фойерверк.\r\nКатрин Вачева стана известна покраи побоите с бившия футболист Орлин Орлинов. Определящата се като модел Катрин заливаше медиите с последиците от домашните битки, след което стана част от армията \"известни с известността си\". Незнайно как попадна и в селекцията на VIP Brother, при положение, че ВИП и Вачева са несъвместими неща.\r\nУчастието й в риалити шоуто обаче подтикна Катрин към музиката. За ужас на меломаните тя записа дует с Кристина Димитрова. Песента им \"Изолатор\" излезе през 2016-та и там си остана.\r\n\r\nНеуспехът обаче не спря музикалните напъни на Катрин Вачева и тя записа ново парче - \"12/11-Тази\". В нея се включва и Благовест Ханджиев, пробващ се на сцената с псевдинима BiX. Двамата се запознават на конкурса \"Мистър София 2017\", където моделката е жури, а той в кръга за таланти си я харесва, застава точно пред нея и я загражда с free style. Записват песента, а нейният път е също толкова кратък, колкото и първия дует на Вачева.\r\n Зарязаната годежарка Моника Валериева и тя се пробва като певица. През ноември 2015-та записа дует с Джордан - \"Всичко с теб\", а песента се завъртя в Меката на чалгата - телевизия \"Планета\". Даже се заговори, че едва ли не ще подпише договор с \"Пайнер\".\r\n\r\nДвамата направиха дори няколко съвместни участия, но на всички стана ясно, че Моника трябва да си гледа Дубай.\n\r\nПрез 2016 година Валериева се пробва и като самостоятелен изпълнител с песента \"Грация\", като любопитното е, че зад нея стоят популярни автори в попфолка като Йорданчо Василковски-Оцко и текстописката Мариета Ангелова. \n\r\n\r\nЗа радост и при Моника стана ясно, че няма шанс за пробив на музикалната сцена и тя се ориентира към това, което умее - лов на богати мъже.\n\r\n\"За хейтърите, аз съм положителна личност и нямам очаквания, това не е песен, за да се доказвам като певица, а да се кефят хората лятото!\", написа тогава Моника. И хората толкова се кефихме, че тя бе достатъчно умна да сложи край на музикалните си начинания. Засега.\r\nВсе пак началото на плеймейтките-певици бе поставено от кака им Николета още през 2011 г. Тя записа дует с Ванко 1, озаглавен \"Истински обичана\". Всъщност песента, а и текстът се припокриват с дуета на Ванко с Ирина Флорин \"Запази вечерта\".\r\n\r\nИ пак да се върнем на историята с мисъл за бъдещето. Плеймейтките са част от шоубизнеса, по всяка вероятност ще ни занимават и в бъдеще с желанието да бъдат певици. Остава да разчитаме, че ушната ни кал няма да образува стена на слуха ни и според всички природни закони силиконовите ни моми ще захвърлят всеки опит за флирт с микрофона.", "date": "2018.05.15", "title": "Когато гръм удари и плеймейтките зафлиртуват с... микрофона!"}
{"url": "https://www.dnes.bg/sofia/2018/05/15/cyrkvata-za-gei-praida-osvobodete-se-ot-greha-s-pomoshtta-na-boga.376519", "text": "За поредна година Светия Синод излезе с непроменена позицията за обявения гей парад в София на 9 юни.\r\nБългарската Православна Църква и тази година обяви, че не е съгласна да се проведе \"София Прайд\" и пак показа \"отеческа загриженост и призив към благочестие и неучастие в такава демонстрация на греха\".\n\n\r\n\"Зачитайки свободата на волята, Светата Православна църква отново се обръща към своите чеда, братя и сестри и с обич им напомня, че свободата е отговорност, и че истински свободният човек, ако поиска, може да се освободи от греха с помощта на Бога и на ближния в лоното на св. Православна църква. Всяка човешка душа е по-ценна от целия свят, затова Св. Синод припомня, че Бог не иска смъртта на грешника, \"но да се отвърне той от пътя на злото и греха и да бъде жив\" (Йез. 33:11)\", пише съобщението на Българската православна църква.\r\r\n                    \r\n                    София Прайд 2018 ще се проведе на 9 юни пред Паметника на съветската армия. Гей парадът тази година ще започне от 16 часа, когато ще и стартира музикална програма на прайда.\r\nЗа първи път множество организации и бизнеси ще се включат със свои тематични щандове на място.\r\nЗа първа година София Прайд ще организира и съпътстваща спортна програма. Първото събитие от нея ще бъде 3-километрово бягане по двойки, което ще се проведе на 19 май.\r\nТо е съфинансирано от програмата за спортни събития и младежки форуми на Столичната община.", "date": "2018.05.15", "title": "Църквата за гей прайда: Освободете се от греха с помощта на Бога!"}
{"url": "https://www.dnes.bg/rusia/2018/05/15/putin-otkri-krimskiia-most-sam-podkara-kamaz.376527", "text": "\n\r\nРуският президент Владимир Путин даде старт на автомобилното движение по новооткрития днес Керченски мост, като подкара голям камион КАМАЗ от нулевия километър по посока Керч, предаде ТАСС.\n\r\nДържавният глава седна зад волана на камиона, като настани до себе си генералния директор на компанията \"СГМ-Мост\" Александър Островски. \n\r\nКАМАЗ-ът оглави колона от 35 машини - самосвали, автокранове, цистерни и друга строителна техника, използвана при строежа на съоръжението. \n\r\nСпециално инсталирани видеокамери показваха движението на колоната по 19-километровото трасе на моста.\n\r\nА в края на моста, от страната на Крим, започна митинг-концерт, в който пред строителите, инженерите и работниците пяха звезди на руската естрада.\r\n                    \r\n                    \r\nАвтомобилното движение за леки коли и обществен транспорт по новия мост ще бъде пуснато в двете посоки от утре.\n\r\nГигантският мост, свързващ Крим и Русия, има за цел да намали изолацията на украинския полуостров, анексиран от Москва през 2014 година, съобщи Франс прес.\n\r\nКримският мост, с дължина 19 километра, прекосява Керченския проток - морски ръкав между Азовско и Черно море, свързващ Керченския полуостров в Крим с Таманския полуостров в Южна Русия.\n\r\nКолосалното строителство започна през 2016 година. Руската държава го възложи на дружеството на милиардера Аркадий Ротенберг, партньор по джудо на Путин. Според указ, публикуван в сайта на правителството, Стройгазмонтаж трябваше да предаде обекта преди декември 2018 година при инвестиции за 228,3 милиарда рубли (2,9 милиарда евро по онова време).\n\r\nНо по време на посещението си през март, няколко дни преди да бъде преизбран за четвърти мандат, президентът Путин поиска мостът да бъде готов още през май, за да могат хората да го ползват през летния сезон.\n\r\nКрим е популярна ваканционна дестинация за руснаците, като руските туристи са един от основните източници на постъпления за полуострова, известен с плажовете си и планините, гмуркащи се в Черно море.\n\r\nАвтомобилите и автобусите ще могат да се движат по моста още от утре, съобщи Кремъл. Влаковете обаче ще трябва да почакат до края на 2019 година, за да могат да прекосяват Керченския пролив.\n\r\nМостът е висок 35 метра в центъра на арката. Автомобилите ще могат да се движат по него със скорост до 120 км/ч, ако климатичните условия го позволяват, отбелязва РИА Новости.\n\r\nВ резултат на блокадата, въведена от Киев, както и западните санкции след анексирането на Крим от Москва, повечето храни се доставят от Русия с ферибот, а този начин за доставки зависи от климатичните условия, така че понякога се стига до недостиг на хранителни продукти.\n\r\nДоставките за Крим се извършват и по въздуха, което води до силно поскъпване на потребителските стоки.\n\r\nСпоред Съда на Европейския съюз Кримският мост е грубо нарушаване на териториалната цялост на Украйна, пише БТА.\n\r\nВ началото на май Холандия обяви, че започва разследване за предполагаемо участие на седем холандски компании в изграждането на моста, тъй като по силата на европейските санкции срещу Русия има забрана за участие в този строеж.\n\r\nПо време на посещението се през март Путин подчерта, че последният руски цар, Николай Втори, също искал да построи мост между Крим и Русия. През Втората световна война Хитлер също имал такива намерения, но бомбардировките спрели строежа. \"А вие, вие успяхте. Това е страхотно!\", каза Путин на работниците.", "date": "2018.05.15", "title": "Путин откри Кримския мост, сам подкара КАМАЗ"}
