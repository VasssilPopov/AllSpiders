{"url": "https://www.dnes.bg/notifikacii/2018/06/11/oon-i-es-korabyt-s-600-bejanci-nezabavno-da-akostira.379020", "text": "Върховният комисариат на ООН за бежанците (ВКБООН) призова днес  Италия и Малта да разрешат незабавно кораб с повече от 600 мигранти да  акостира в техни пристанища, предупреждавайки за изключително спешна  хуманитарна ситуация, предадоха световните агенции.\r\nКорабът \"Акуариус\", нает от френската организация \"Ес О Ес  Медитеране\", спаси в събота 629 мигранти, включително 7 бременни жени,  11 малки деца и 123 непридружени непълнолетни, но оттогава е във водите  край двете страни, които му отказват достъп до пристанищата си, припомня  Франс прес.\r\nВ изявление ВКБООН призова \"съответните правителства да разрешат  незабавно дебаркиране на няколкостотинте души, блокирани в Средиземно  море от събота\".\rХуманитарното положението изисква много спешни действия. Хората  бедстват, изпитват недостиг на провизии и им е необходима бърза помощ.  По-широките въпроси кой е отговорен и как трябва да бъдат разпределени  отговорностите между страните трябва да се оставят за по-късно, заяви  Венсан Кощел, специален пратеник на Върховния комисариат за Централно  Средиземно море.\r\nЕвропейската комисия също призова за бързо решаване на ситуацията.  \"Настояваме всички заинтересовани страни да съдействат за бързо уреждане  на въпроса, за да могат хората на кораба \"Акуариус\" да слязат на сушата  безопасно възможно най-скоро\", заяви пред журналисти говорителят на ЕК  Маргаритис Схинас, цитиран от АФП и Асошиейтед прес.\r\nБерлин отправи апел към Италия и Малта да изпълнят хуманитарния си дълг. Обезпокоени сме от положението на хората на този кораб и германското  правителство призовава всички засегнати страни да поемат хуманитарната  си отговорност, заяви на брифинг с журналисти правителственият говорител  Щефен Зайберт.\r\nМалта обвини Италия, че с отказа си да приеме кораба нарушава  международните норми. Малтийският премиер Джоузеф Мускат каза, че  отказът на Италия създава опасна ситуация за всички, които имат  отношение към случая. В изявление, разпространено късно снощи след  разговор с италианския му колега, Мускат отказа достъп на кораба до  малтийско пристанище, но подчерта, че Малта ще извърши спешна медицинска  евакуация при необходимост.\r\nВ неделя новият италиански вътрешен министър Матео Салвини, водач на  крайнодясната ксенофобска партия \"Лига\", заяви в Туитър: \"От днес  Италия също ще започне да казва \"не\" на трафика на хора, \"не\" на бизнеса  на незаконната имиграция\". (БТА)", "date": "2018.06.11", "title": "ООН и ЕС: Корабът с 600 бежанци незабавно да акостира!"}
{"url": "https://www.dnes.bg/cars/2018/06/11/dacia-sandero-stepway-s-nova-bazova-versiia.379010", "text": "Гамата на хечбека Dacia Sandero Stepway в Европа бе попълнена с нова модификация, която ще бъде и най-евтина като цена. Версията Urban се предлага с 3-цилиндров бензинов мотор със 75 к.с., като струва 10 500 евро.\r\nДосега на Стария континент вдигнатият хечбек бе достъпен с два двигателя – бензинов турбомотор с 3 цилиндъра и обем 0,9 литра, като и с 1,5-литров дизел. Мощността на двата агрегата е 90 к.с. А бензиновият атмосферен мотор със 75 к.с. се предлагаше при стандартния хечбек Dacia Sandero, който е и по-евтин.\r\nСега двигателят е достъпен и за Sandero Stepway, което трябва да направи модела още по-популярен.\r\nЦената на тази модификация е с 2200 евро по-ниска от варианта с бензинов турбодвигател и механична скоростна кутия.\r\n", "date": "2018.06.11", "title": "Dacia Sandero Stepway с нова базова версия"}
{"url": "https://www.dnes.bg/notifikacii/2018/06/11/advokat-izvadi-pistolet-na-shofior-na-reis.379029", "text": "Шофьор на кола заплаши с пистолет водач на автобус на автомагистрала \"Тракия\". Това  се е случило в неделя вечерта край Чирпан.\r\nШофьорът на колата се  изнервил, че попаднал в километрично задръстване заради ремонта на  магистралата и няколко пъти се опитал да изпревари рейса.\r\nАвтобусът не  му направил път. Тогава колата минала през аварийната лента, настигнала  рейса и мъжът насочил пистолет.\r\nТой вече е задържан. Оказа се, че е адвокат, съобщи Нова тв.\r\nВ  понеделник преди обед отново имаше напрежение в района на ремонта.", "date": "2018.06.11", "title": "Адвокат извади пистолет на шофьор на рейс!?"}
{"url": "https://www.dnes.bg/notifikacii/2018/06/11/zashtiten-vid-kostenurka-umria-ot-iziadeni-bokluci.379028", "text": "Няколко дни след като кит загина, защото беше погълнал голямо количество пластмасови отпадъци, защитен вид костенурка почина по същата причина в Тайланд, предаде АФП.\r\nВетеринарите напразно се опитваха два дена да спасят костенурката, след като тя беше изхвърлена от водата на един плаж. Нейният стомах беше подут заради целия погълнат боклук и тя не можеше да се храни.\r\n\"Тази година 50 процента от костенурките, които намираме изхвърлени от водата на плажовете, са болни заради погълнати пластмасови боклуци\" - каза ветеринарят Верапонг Лаовечпразит, който се опита да спаси с екипа си злощастното животно.\r\nТайланд е сред държавите, които замърсяват най-много океаните с пластмасови отпадъци. Заедно с Китай, Индонезия, Филипините и Виетнам, те изхвърлят четири милиона тона пластмаса във водата, което е половината от отпадъците в моретата по света.\rПреди една седмица кит загина, след като погълна повече от 80 найлонови торбички. Най-малко 300 морски животни, сред които китове, костенурки и делфини, умират годишно в тайландски води заради замърсяването им с пластмасови отпадъци. (БТА)\r\n ", "date": "2018.06.11", "title": "Защитен вид костенурка умря от изядени... боклуци"}
{"url": "https://www.dnes.bg/stranata/2018/06/11/12-godishno-dete-izchezna-v-moreto-krai-burgas.379042", "text": "12-годишно момче е изчезнало в морето в района на 5-ти пост на Северния плаж в Бургас.\r\nСигналът е подаден малко след 16,30 ч.\r\nВъпреки червения флаг и забраната за къпане, момчето влязло в морето заедно със свой връстник. В един момент и двамата започнали да се давят, пише \"\".\r\nСпасители успели да извадят на брега едното дете, но другото било завлечено навътре в морето.\r\nПо непотвърдени данни то е от Бургас, родителите му вече са уведомени.\r\nАкцията по издирване на момченцето продължава.", "date": "2018.06.11", "title": "12-годишно дете изчезна в морето край Бургас"}
{"url": "https://www.dnes.bg/obshtestvo/2018/06/11/povliiani-ot-netochna-informaciia-za-vaksinite-v-gradovete.379036", "text": "В България няма устойчива тенденция на масови откази от страна на родители за поставяне на задължителните ваксини от имунизационния календар. Но мнозина, особено в големите градове, са повлияни от неверни, неточни и лъжливи информации в социалните мрежи. Това коментира преди дискусия за проблемите на имунопрофилактиката в Регионалната здравна инспекция главният държавен здравен инспектор д-р Ангел Кунчев, предаде \"Фокус\". \n\r\nПо думите му в момента усилията на Министерството на здравеопазването са съсредоточени върху това да се осигури фактическа, научно обоснована и проверена информация на тези родители, които са против ваксините. По данни на д-р Кунчев годишно в България се правят около 2,2 милиона имунизации. Същевременно, през миналата година са били подадени само 61 информации за нежелни реакции след ваксинация на деца. От тях само при 11 е установено, че може да се търси връзка между ваксината и проявените странични ефекти. \r\n                    \r\n                    \r\n\"От тези 11 състояния, 10 са преминали\", уточни д-р Кунчев. \n\r\nТой обясни, че в повечето случаи дори трудно може да се говори за странични реакции, защото на мястото на убождането се е появило леко зачервяване, подуване или болезненост. Главният национален здравен инспектор добави, че за година, само при едно дете у нас от 2,2 милиона извършени имунизации е имало съмнение за реална връзка между ваксината и развитите усложнения. \n\r\n\"Няма друго лекарство в света, което да бъде така проверявано като ваксините, мерките са драконовски. Производителите на ваксини в света са 3-4 основни компании. Ние на практика ползваме тези ваксини, които се поставят и в Европа\", обясни още д-р Кунчев.", "date": "2018.06.11", "title": "Повлияни от неточна информация за ваксините – в градовете"}
{"url": "https://www.dnes.bg/notifikacii/2018/06/11/syvet-kym-fenovete-v-rusiia-bez-temi-za-geiove-leko-s-ruskite-patrioti.378969", "text": "Чуждестранните фенове, които ще посетят Русия за световното първенство по футбол, не бива да доближават Чеченската република и границата със сепаратистки Донбас в Украйна, препочътилено е да не говорят за гейове и да не предизвикват руските патриоти.\r\nТова са част от препоръките, отправяни в САЩ, Великобритания и Украйна към запалянковците от тези \"страни, чиито отношения с Москва се изостриха\", пише в своя материал вестник \"Новая газета\".\r\nСветовното първенство по футбол – най-голямото спортно събитие в световен мащаб, започва в Русия на 14 юни. А над половината билети са купени от чужденци.\n\r\nСамо чрез сайта на ФИФА са продадени над 2 милиона билети. Интересното е, че едни от най-многобройните гости се очакват очакват от САЩ, където са купени почти 87 000, въпреки че националния отбор на страната не се класира за участие в Мондиала.\r\nБразилците са купили към 72 000 билета за турнира, колумбийците - 64 хиляди. По 60 хил. са купени в Германия, Мексико и Аржентина. По данни от медиите в Русия ще пристигнат около 100 000 фенове от Китай и едва 10 000 от Великобритания.\n\r\nДва месеца преди началото на Световното първенство Белият дом посъветва американците \"добре да помислят\", преди да заминат за шампионата в Русия, тъй като с оглед намаления брой дипломати заради взаимните санкции, американските консулства нямат възможност пълноценно да подпомагат през това време своите граждани.\n\r\n\"Независимо от масираната русофобска кампания във водещи американски медии, а може би и благодарение на нея, интересът към страната ни расте. Американците искат да видят с очите си как всъщност изглеждат нещата в Русия\", цитира вестникът коментар на руското посолство в САЩ.\n\r\nЗаради силно обтегнатите отношения между Англия и Русия в последната година, както и заради враждата между руските и британски фенове, прерастнала в масови побоища по време на Евро 2016 във Франция, властите в Лондон също обръщат специално внимание на своите сънародници, които ще посетят световното.\n\r\nБританският външен министър Борис Джонсън сравни през март Световното в Русия с олимпиадата от 1936 г. в хитлерова Германия. Според него \"Путин ще използва спортното събитие, за да се прослави\", но не бива да се наказват заради това британските фенове и националите, отбелязва \"Новая газета\".\n\r\nВ справочник за британските запалянковци, издаден от външното министерство, се препоръчва туристите да избягват посещения в Чечения, Ингушетия и Дагестан - кавказките републики на Русия, да не доближават и границите с проруските сепаратистки региони на Украйна, където продължават военни действия.\n\r\nПо-добре е британците да не се качват в кола с непознати, да не носят със себе си всичките си ценности и да научат няколко израза на руски. Отделено е \"специално внимание на подготовката на феновете хомосексуалисти\". От 2013 г. в Русия е забранена пропагандата на \"нетрадиционни сексуални отношения\" сред непълнолетни, включително разговорите по проблемите с хомосексуализма, което де факто забранява публично да се демонстрират правата на ЛГБТ-общността, посочва британското министерство.\n\r\n\"Великобритания за жалост е подготвила много инструкции как британските фенове да употребяват алкохолни напитки по време на Световното по футбол, отбелязвайки, че е по-добре да не се състезават в това отношение с руснаците\", цитира всекидневникът изявление на Мария Захарова, говорителка на руската дипломация.\n\r\nПо данни на \"Таймс\", британската полиция е отправила към местните фенове, заминаващи за Русия, молба да се въздържат от провокации с оглед \"високите патриотични чувства\" сред руското население.\n\r\nУкраинското външно министерство пък \"настойчиво е препоръчало\" на гражданите си да не посещават шампионата в Русия поради, \"сериозни заплахи за личната им сигурност\".\n\r\n\"Руските силови структури и наказателните органи\" задържат украинци, обвиняват ги в шпионаж или тероризъм. Властите във федерацията \"извършват и други провокационни действия\" спрямо украинци, ограничават и достъпа на консули и адвокати до задържаните, предупреждава Киев.\n\r\nУкраинската радиотелевизионна компания дори няма да излъчва Световното, а във Върховната рада е внесен и законопроект за забрана на телевизионни предавания от турнира, за \"да не се допуска държавата агресор да бъде популяризирана в Украйна\".\n\r\nПо данни на ФИФА украински граждани са купили до момента близо 5000 билета за мачовете в Русия.\n\r\nМеждувременно в Аржентина излезе наръчник със съвети за държавни служители, футболисти и журналисти, заминаващи за Русия. Там има дори съвети и препоръки как да се харесат и свалят руските момичета - да бъдат чистоплътни, да се обличат добре, да използват приятен одеколон или парфюм. Освен това авторите съветват аржентинските мъже \"да не задават глупави въпроси за секса\", отбелязва БТА.", "date": "2018.06.11", "title": "Съвет към феновете в Русия: Без теми за гейове, леко с руските патриоти"}
{"url": "https://www.dnes.bg/stranata/2018/06/11/pytniiat-ad-v-rishkiia-prohod-jertvata-bil-sys-semeistvoto-si.379043", "text": "Установена е самоличността на загиналия водач на затиснатия от ТИР микробус в района на Ришкия проход. \r\nТой е 40-годишен мъж от с. Планиница, община Руен, уточниха от полицията пред \"Фокус\".\r\nМъжът е пътувал с брат си и съпругите им. Двамата братя са с двойно, а жените им - с турско гражданство. \r\nВ микробуса е имало три деца – 2 момчета на 8 и 13 год., които са синове на водача на микробуса, и бебе на 9 месеца, което е дете на брата на шофьора. \r\nТрите деца заедно с 39-годишната майка на двете момчета и още една жена са в шуменската болница. Още един мъж е пътувал с тях.\r\nПрипомняме, че шофьорът на ТИР-а, който затисна микробуса, е украински гражданин, който се оказа с 2,81 промила алкохол в кръвта.\r\nКатастрофата стана днес около 14:00 часа.", "date": "2018.06.11", "title": "Пътният ад в Ришкия проход: Жертвата бил със семейството си"}
{"url": "https://www.dnes.bg/rusia/2018/06/11/ruski-onlain-napliv-980-hil-pyti-v-tyrsachki-imot-v-bylgariia.379022", "text": "България е била втората по популярност страна сред руските купувачи на жилища в периода от второто тримесечие на 2016 г. до първото тримесечие на 2018 г. Това показват данни на портала за имоти Tranio въз основа на търсенията на жилищни имоти в руската търсачка Яндекс.\r\nБългария е била най-популярната страна сред руснаците, които са искали да закупят жилище в чужбина през 2016 г. Общо за периода те са търсили информация за жилищни имоти в страната ни 980 хил. пъти.\r\nTranio отбелязва, че България остава много привлекателна сред руските купувачи на жилища, като обичайно губи популярността си към края на годината и си възвръща позициите през първото тримесечие.\r\nПорталът за имоти отбелязва, че страната ни е една от най-популярните туристически дестинации сред руснаците, като през 2017 г. те са я посетили 500 хил. пъти.\r\r\n                    \r\n                    Tranio цитира българския министър на туризма Николина Ангелкова, според която 400 хил. руснаци притежават имот в България, въпреки че по официални статистически данни броят им е значително по-малък – едва 74 хил.\r\nПорталът отбелязва, че ръстът на пазара на имоти по крайбрежието в България до голяма степен се дължи на руските купувачи.\r\nИспания е била най-популярната страна сред руските купувачи на жилище между второто тримесечие на 2016 г. и първото тримесечие на 2018 г. с над 1 млн. търсения в Яндекс. \r\nКои са останалите топ дестинации за руснаците вижте в\r\n ", "date": "2018.06.11", "title": "Руски онлайн наплив! 980 хил. пъти в търсачки: Имот в България"}
{"url": "https://www.dnes.bg/obshtestvo/2018/06/11/pokazno-bchk-s-demonstraciia-kak-se-vadi-udavnik-ot-reka.379033", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъв водите на река Струма спасители от БЧК показаха как се действа в екстремни ситуации. Демонстрациите стават факт, след като 11-годишно момче се удави по време на игра в реката.\r\nСпасителите припомниха основни правила, а в населените места край водните басейни започва превенция за безопасност.\n\n\r\nДемонстрациите на спасителите от БЧК показаха реални ситуации. Заради пренебрегване на основните правила се стига до ранени и изплашени хора.\r\nВодите на река Струма в Креснеското дефиле са едни от най-опасните. Заради бързото течение, удавените хора са няколко. Последният случай е с 11-годишно момче от село Микрево, край Струмяни, припомня ", "date": "2018.06.11", "title": "Показно: БЧК с демонстрация как се вади удавник от река"}
{"url": "https://www.dnes.bg/sofia/2018/06/11/avtomobil-plamna-i-izgoria-na-bul-bylgariia.379045", "text": "\nЛекотоварен автомобил пламна и изгоря изцяло на столичния булевард \"България\". \r\nИнцидентът стана към 18 часа в непосредствена близост до бензиностанция в района на Технукума по текстил и моден дизайн. \r\nЕдин противопожарен автомобил участва в гасенето на автомобила, пише \"Булфото\".\r\n ", "date": "2018.06.11", "title": "Автомобил пламна и изгоря на бул. \"България\""}
{"url": "https://www.dnes.bg/notifikacii/2018/06/11/zala-universiada-na-tyrg-puska-go-chsi.379021", "text": "Частният съдебен изпълнител Стоян Якимов пусна обява за продажбата на зала \"Универсиада\".\r\nЦената на емблематичната за София зала е малко над 15.6 млн. лева.\n\r\nТреньорът на баскетблния \"Левски Лукойл\" Тити Папазов е определен за пазител на имота.\r\nСпоред Търговския регистър той е представител на \"Универсиада\" ЕАД, която е собственик на имота.\r\nТъргът за продажбата на залата ще се проведе в канцеларията на Софийския районен съд на 13 юли.\r\nЖелаещите да участват трябва да осигурят задатък от 10% от сумата, а срокът за подаване на заявките е от 12 юни до 12 юли.\r\nЕдноличен собственик на дружеството \"Универсиада\" ЕАД е \"Велдер Билд\" ЕАД, което има задължения към Корпоративна търговска банка (КТБ) за 8.5 млн. лева, се вижда от доклада за некоректните длъжници, публикуван на сайта на банката през 2017 г. \"Велдер билд\" беше част от бизнес групата \"Велдер\".", "date": "2018.06.11", "title": "Зала \"Универсиада\" – на търг! Пуска го ЧСИ"}
{"url": "https://www.dnes.bg/stranata/2018/06/11/bdj-niama-zapalvane-na-vlaka-ot-plovdiv-za-panagiurishte.379035", "text": "Според изявлението на БДЖ това, което са видели пътниците по линията Пловдив-Панагюрище, не се е случило - а именно, мотрисата на влак се е запалила край село Цар Асен. \r\n \r\nОт БДЖ обаче са категорични, че такова запалване няма. Според официалното изявление подобни спекулации създават грешна нагласа в общественото мнение за националния железопътен превозвач, което от своя страна ще доведе до допълнителна паника сред клиентите. \r\n \r\n, пишат от пресцентъра на БДЖ. \r\n \r\nОт официалното изявление става ясно, че служителите са помогнали на пътниците от влака да бъдат изведени от мотрисата от съображения за сигурност. Пътниците са извозени до спирка Смилец с високопроходима техника на Национална служба \"Пожарна безопасност и защита на населението\".\r\n \r\nЗа пътниците е бил осигурен автобус, който е пристигнал на място в 17:20 ч. Всички пътници са били информирани предварително, че транспорт ще им бъде осигурен. ", "date": "2018.06.11", "title": "БДЖ: Няма запалване на влака от Пловдив за Панагюрище "}
{"url": "https://www.dnes.bg/stranata/2018/06/11/goria-pokriv-na-uchilishte-v-shumen.379046", "text": "Пожар горя в СУ “Васил Левски“ в Шумен. \n\r\nСигналът за инцидента е подаден в 16:30 часа. Към мястото са насочени три противопожарни автомобила, за съдействие са повикани екипи от противопожарните служби в Нови пазар и Велики Преслав, съобщиха от МВР.\n\r\nПри пристигане на място било установено, че гори покривът. В училището се извършва ремонт по оперативна програма „Региони в растеж“, дейностите по която включват и хидроизолация на покрива. Пламъците са тръгнали по време на строително-монтажни дейности. \n\r\nВсички ученици, които били втора смяна, са били евакуирани без паника. Няма пострадали. \n\r\nНа мястото на инцидента пристигнаха директорът на РДПБЗН комисар Иван Иванов, директорът на областната дирекция ст. комисар Ялчън Расим, кметът на Общината Любомир Христов и областният управител проф. Стефан Желев. Движението в района на училището беше регулирано от полицейски екипи с цел недопускане на инциденти. \r\n                    \r\n                    \r\nПламъците са потушени с около 30 тона вода. Унищожени са около 500 кв.м. изолация. Извършен е оглед на всички помещения в училището. На третия етаж в училището, не е имало учебен процес, класните стаи са в ремонт. \n\r\nПричините за възникване на пожара са в процес на установяване, на място се извършва оглед. Осигурено е дежурство на противопожарни екипи.", "date": "2018.06.11", "title": "Горя покрив на училище в Шумен"}
{"url": "https://www.dnes.bg/usa/2018/06/11/v-imeto-na-naukata-lekari-razboliavat-amerikanci-s-opasen-grip.379026", "text": "Изследователски институт ще плати 3 500 долара на всеки, който позволи на учените да го заразят с грип. Всичко това е част от проучване на университета Сейнт Луис за разработване на универсална ваксина.\n\r\nМиналият грипен сезон в САЩ се оказа най-лошият от десетилетие насам. Отчасти това се дължи на относителната неефективност на ваксините. Годишните смъртни случаи от грип в страната са между 33 000 и 49 000 души.\r\nТази година Центровете за контрол и превенция на заболяванията не направиха достатъчно и ваксината бе оценена само с 30% ефективност. Центровете трябва да направят нещо повече от изследователски предположения за видовете грип, които ще ударят САЩ, а именно да разработят съответната ваксина.\r\r\n                    \r\n                    Разработването на ваксина, която е насочена към много видове или части от вируса, който не мутира от година на година, може да спаси много животи. Но създаването на формула, която оказва толкова силна и широка реакция върху имунната система, без да ви разболее по време на процеса, е сложно. Няколко проучвания с универсални ваксини върху животни показаха обещаващи резултати. Но изследването ще бъде довършено върху хора.\r\nПрез февруари Националния институт по алергии и инфекциозни болести публикува плановете и очакванията си за разработването на универсалната ваксина срещу грип. Ключът към плана ще бъде провеждането на изследването, наречено \"човешко предизвикателство\".\r\nОтделът за изследване на ваксини отваря 24-стаен хотел \"Hotel Influenza\", където доброволците ще бъдат ваксинирани и след това ще бъдат изложени на грипа. Сред грипните вариации, на които \"гостите\" ще бъдат изложени е и вариацията H3N2, която уби много деца. Миналият сезон в САЩ дори млади хора, които обикновено могат да победят вируса, са починали, включително и тези, които са се ваксинирали срещу грипа. \n\r\nСъгласието за проучването ще ви предостави 10-дневен престой в хотел, който се отличава с удобства - 6 кожени масажора, разположени пред телевизор с плосък екран, самостоятелни бани, интернет и денонощен медицински персонал.\n\r\nД-р Даниел Хофт, директор на Центъра за разработване на ваксини в университета Сейнт Луис, и неговият екип искат да бъдат първите, които разболяват американците в името на науката.\n\r\n\"Изследванията на \"човешкото предизвикателство\" са начин за по-бързо получаване на информация с по-малък брой доброволци и струва по-малко отколкото при традиционното проучване за ваксини\", казва д-р Хофт, цитиран от \"Daily Mail\".\n\r\nВ по-традиционните и по-малко рискованите грипни изследвания лекарите просто излагат участниците в проучването на грипа и измерват дали телата им произвеждат желаните антитела в отговор.\n\r\n\"Ние ваксинираме хората, а след това съзнателно предизвикваме телата им, като ги излагаме на грип, за да видим дали ще се разболеят\", казват изследователите от проекта. \n\r\nИзследователите ще инжектират на половината от участниците реална експериментална ваксина, а другата половина ще получи плацебо. Тогава те ще започнат своя престой в \"Hotel Influenza\", прекарвайки 10 дни в карантина в стаи с висококачествени филтриращи системи и маски за лице на SLU. \n\r\nТези, които не се разболеят, ще получат платена почивка в компанията на медицинските сестри и ако не разпространяват вируса ще могат да се приберат вкъщи по-рано. \n\r\nВсичко това ще бъде много полезно за изследователите на грип. Ще им се даде рядката възможност да наблюдават грипа и потенциалната ваксина срещу него в контролирана среда. Д-р Хофт казва, че те ще знаят точно кога да изследват грипа и няма да чакат природата да поеме своя курс. \n\r\nТази околна среда означава, че участниците в проучването могат да получат множество видове грип за цената на един.\n\r\n\"Това е важно, защото никоя ваксина понастоящем не предпазва от всички видове грип, които се променят всяка година\", допълва д-р Хофт.", "date": "2018.06.11", "title": "В името на науката: Лекари разболяват американци с опасен грип"}
{"url": "https://www.dnes.bg/obshtestvo/2018/06/11/in-vitro-trudniiat-i-dylyg-pyt-kym-shtastieto.379047", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Между 10 и 15% от двойките имат репродуктивни проблеми. Благодарение на методите за асистирана репродукция много семейства успяха да осъществят мечтата си да имат дете. Последните статистики за броя на двойките, които не могат да имат деца обаче е правен преди едва 5 години.\n\r\nПреди дни се появи предложение на зам.-министъра на труда и социалната политика д-р Султанка Петрова да се направи нов регистър. Колко в действителност са те и какъв е пътят, който трябва да извървят семействата с подобни проблеми – в предаването \"Директно\" по коментира Стефка Сарафова, председател на сдружение \"Зачатие\".\r\n                    \r\n                    \r\nЧаст от хората обаче които са направили няколко неуспешни опита в България, предпочитат да отидат в чужбина. За тях системата изглежда неработеща. Защо става така и къде е проблемът?\n\r\n\"Пациентът има правото да избира къде да се лекува. Биологията за съжаление не е математика и две плюс две не прави четири. Нещата зависят от много неща и трябва търпение\", коментира в студиото Стефка Сарафова.\n\r\nНа какво се дължат репродуктивните проблеми и как можем да ги решим? Кои са най-честите причини за невъзможността за забременяване? \n\r\nИ още: Първи реакции след подадената оставка на социалния министър Бисер Петков. Говори Вера Иванова от Конфедерацията за защита правата на децата.\n\r\n ", "date": "2018.06.11", "title": "Ин витро – трудният и дълъг път към щастието"}
{"url": "https://www.dnes.bg/eu/2018/06/11/govoritel-na-jan-klod-iunker-vtreshti-da-jivee-penka-kravata.379014", "text": "Да живее Пенка! Това заяви говорителят на председателя на Европейската комисия Жан Клод Юнкер, след като стана ясно, че българските власти ще помилват кравата.\r\nДобичето се превърна в медийна звезда, след като преди седмица Агенция Франс Прес писа, че тя ще бъде нарязана на пържоли, тъй като неволно е напуснала ЕС.\r\n\"Случаят с кравата Пенка показа, че да излезеш от ЕС и да се върнеш е ОК\", добави говорителят явно намеквайки за решението на Великобритания да напусне Съюза.\n\n\n\n\r\nСлучаят с Пенка бе подет най-активно от британската преса, която го използва като пример за вредата от евробюрокрацията и предизвика тревога за съдбата на британския добитък след Brexit. Големите таблоиди изпратиха кореспонденти в кюстендилското село Копиловци да опишат драмата на животното и неговия собственик, а ежедневникът \"Телеграф\" отвори онлайн петиция, настояваща животът й да бъде помилван.\r\r\n                    \r\n                    Електронната подписка набъбна драматично през уикенда, след като \"бийтълсът\" сър Пол Макартни я подписа и се обърна с апел за подкрепа.\r\n\"Наистина ще бъде хубаво да видим тази бременна крава да получи опрощение. Тя не е направила нищо лошо“, писа Макартни в Туитър, където има почти 4 милиона последователи.\r\nСлед неговия призив за подкрепа на петицията достигна 31 000 подписа.\r\nВ петък Еврокомисията съобщи, че съдбата на Пенка е изцяло в ръцете на българските власти, които могат да решат дали да отнемат живота й, или не. Според Брюксел заблудената крава е нарушила неволно правилата за вноса на животни за консумация от човека, излизайки и връщайки се в България без нужните документи.\r\nСпоред собственика й Пенка се отделила от стадото си и пресякла границата на ЕС в посока Сърбия, вероятно подгонена от вълци. След като я намерили и се грижили за нея, сърбите я върнаха в България, където съдбата й бе поставена под въпрос.\r\nСлед като първоначално обяви, че Пенка ще бъде заклана в съответствие с европейските правила, София беше подложена под огромен международен натиск. Българските ветеринарни власти бяха принудени да направят редица тестове, които потвърдиха първоначалното мнение на сръбските ветеринари, че Пенка е здрава.\r\nСпоред съобщение от Министерството на земеделието кравата Пенка ще бъде върната на стопанина си до края на седмицата.", "date": "2018.06.11", "title": "Говорител на Жан Клод Юнкер втрещи: Да живее Пенка, кравата!"}
{"url": "https://www.dnes.bg/art/2018/06/11/malkite-golemi-zvezdi-aleks-i-paola-nadviha-na-dansinga-10-000-tanciori.378995", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n7-годишният Алекс и 5-годишната му партньорка Паола станаха вицешампиони на Световния шампионат по танци в Хърватия.\r\nНадпреварата се проведе в края на май, а двамата спечелиха публиката с крехката си възраст и темперамента на своето изпълнение. Децата, които са от Несебър, танцуват в клуб \"Блясък\" в Поморие от 2 години, съобщава \r\nПътят към международния успех започва в края на март, когато участват на квалификации в София.\r\nАлекс и Паола печелят и така заминават за Хърватия, където завоюват втората позиция. Конкуренция им правят близо 10 хиляди състезатели от повече от 20 страни, а самите надпревари са в 13 различни стилове.\r\nТреньорите им обясняват, че въпреки крехката си възраст, танцовата двойка успява да изпълни много сложни танцови елементи.", "date": "2018.06.11", "title": "Малките големи звезди: Алекс и Паола надвиха на дансинга 10 000 танцьори"}
{"url": "https://www.dnes.bg/sport/2018/06/11/ne-mesi-a-meska-beroe-vze-igral-v-chelsi.379024", "text": "Берое подписа договор с Бумеска Дуе На Бангна - Меска, който се превръща в четвъртото ново попълнение на тима преди новия сезон. Крилото е привлечено като свободен агент, а за последно е играл в кипърския АЕЛ (Лимасол), съобщи официалния сайт на \"зелените\".\r\nМеска ще започне своята подготовка с новите си съотборници днес в 19 ч., когато е първото занимание за сезона.\n\r\nМеска е на 25 години, роден в Бисау (Гвинея Бисау), но има португалско гражданство. Играе като нападател и дясно крило.Той е юноша на Спортинг (Лисабон) и Челси, а през 2013 г. играе в младежкия отбор на Фулъм, където записва и един мач в Премиър лийг. През пролетта на 2013/14 година е отдаден под наем в Крю Алекзандра и играе в Лига 1.\r\n                    \r\n                    \r\nПрез сезон 2015/16 Меска става играч на АЕЛ (Лимасол), където играе и последно. За кипърския тим той участва в 84 мача и бележи 8 попадения. Меска е преминал през всички младежки формации на португалския национален отбор.\n\r\nПо-рано през деня заралии обявиха и трансфера на бразилския нападател Алфредо. Играчът идва като свободен агент и за последно е играл в бразилския Лувердензе. Бразилецът е юноша на Сао Пауло. Играл е в бразилските Паулища, Америка де Натал, Пайсанду и Лувердензе.\n\r\nПо-рано през месеца Берое си осигури и услугите на Александър Василев от Лудогорец и Иван Минчев от Славия.\r\n\n\r\n\r\n ", "date": "2018.06.11", "title": "Не Меси, а Меска! Берое взе играл в Челси"}
{"url": "https://www.dnes.bg/sofia/2018/06/11/ujas-ot-avtobus-88-styklo-se-prysna-v-dvijenie.378991", "text": "\"Ужас!!! Автобус номер 88. Стъклото на вратата се пръсна по време на движение. Като по чудо няма ранени!\". Това написа потребител на Facebook в групата \"Забелязано в София\".\r\nНа снимка, публикувана от Христина Колева, се вижда как стъклото е паднало на земята, а в автобуса още има пътници.\r\nШанс е, че няма пострадали пътници, станали свидетели на случващото се, докато се предвижвали със злополучния автобус на градския транспорт в София.\r\nСред част от коментарите под снимката са: \"Добро начало на седмицата!\" \"Няма как да има ранени с такъв тип стъкло\".\r\n\"Е как само се е пръснало, някой го е замерял сигурно.\" \"Когато стъклото е под напрежение и не е темперирано - така става\"...\r\nЛиния № 88 се движи по маршрут - столичния квартал \"Дружба 2\" до Зоопарка в столицата.\r\n\r\n \r\n ", "date": "2018.06.11", "title": "Ужас от автобус №88! Стъкло се пръсна в движение"}
{"url": "https://www.dnes.bg/notifikacii/2018/06/11/shofioryt-na-busa-pochina-v-bolnica-e-otkarano-bebe.379031", "text": "Шофьорът на микробуса, смачкан от ТИР край Ришкия проход, е издъхнал, пише . \r\nПетима души с травми са откарани в МБАЛ - Шумен след тежката катастрофа, съобщи директорът на болницата д-р Атанас Атанасов.\n\r\nМедикът поясни, че в Спешното отделение са приети две момчета, две жени и бебе. Трима от ранените са в шокова зала. \r\nКъм болницата в Шумен пътува и реаномобил с пострадал в района на Тервел делтапланерист, съобщи още д-р Атанасов.\r\n\"Ще се наложи да извикаме допълнителни медицински екипи\", каза още директорът на болницата. \r\nДа припомним, че шофьорът на ТИР-а е украински гражданин, който се оказа с 2,81 промила алкохол в кръвта. \r\nКатастрофата стана днес около 14:00 часа.", "date": "2018.06.11", "title": "Шофьорът на буса почина. В болница е откарано бебе"}
{"url": "https://www.dnes.bg/notifikacii/2018/06/11/nov-silen-udar-na-alo-apashite-starica-im-dari-10-bona.379013", "text": "Възрастна жена от Ловеч стана поредната измамена, която се върза в капана на ало измамниците и се прости със сериозна сума. 85-годишната дала 10 000 лв.\r\nСтарицата била излъгана по телефона от непознат мъж, който се представил за полицейски служител и по познатата вече схема поискал пари и ценности за провеждаща се в момента операция.\r\nИзмамата била осъществена на 10 юни, между 12:00 и 17.:0 ч., а сигнал в полицията бил подаден по-късно същата вечер.\r\nВъв връзка със зачестилите измами директорът на областната дирекция на МВР в Ловеч старши комисар Милен Маринов призова хората да не се подвеждат, като подчерта, че при полицейски операции служителите никога по какъвто и да било начин не изискват пари от гражданите да съдействат на органите на полицията.", "date": "2018.06.11", "title": "Нов силен удар на ало апашите: Старица им дари 10 бона "}
{"url": "https://www.dnes.bg/zvezdi/2018/06/11/rusata-zlatka-debiutira-kato-pevica-pred-3000-dushi.378996", "text": "\n\r\nНапук на заканите на вицепремиера Валери Симеонов, че ще закрие \"Какаов плаж, Единствения и Спалнята\", близо 3000 души се стекоха на откриването на Bedroom beach през уикенда. Куп звезди, известни спортисти и представители на бизнеса си дадоха среща през двата дни и се включиха в купона.\r\nСимеонов обаче успя да влезе във фолклора на феновете, които си пожелаваха \"Безвалериево лято\".\r\nДомакините предложиха ексцентрична и запомняща се програма. Първата нощ предложи зрелищен и цветен спектакъл с атрактивни изпълнения на балета, а Златка Райкова направи своеобразен дебют на голяма сцена.\r\nЗа първи и единствен път тя се изяви на сцената на клуба като певица и изпълни микс от няколко световни хита.\r\r\n                    \r\n                    Темата на авангардното парти бе в стилистиката на \"Burning man\", а зад пулта бяха резидентите Vasco C, Dimo BG, C-Fucion. Екипът на Донка Боева и Галя Христова създадоха един \"нереален\" свят от музика, светлина, танци и визия, които наелектизираха обстановката в препълнения клуб.\r\nСлавея Сиракова, Мис Плеймейт Нора Недкова в компанията на Христо Сираков, известен с прозвището Ицо Стоте манекенки, Александър Сано, футболният шеф Даниел Боримиров, Благой Георгиев, Жени Калканджиева бяха само част от популярните светски личности, които се забавляваха с най-актуалните летни парчета.\r\nПрез сезона на сцената на клуба ще се изявят 100 Кила, Гери-Никол, Криско, Тита, FO, Павел и Венци Венц.", "date": "2018.06.11", "title": "Русата Златка дебютира като певица пред 3000 души"}
{"url": "https://www.dnes.bg/stranata/2018/06/11/piiani-shofiori-li-ustroistvo-nadushva-alkohola-i-blokira-dvigatelia.378964", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПиян и дрогиран шофьор на автобус, превозващ ученици, задържаха през уикенда във Варна.\r\nПроверката установи 1,27 промила алкохол в кръвта му, малко преди да потегли на екскурзия. По-късно е установено и наличието на наркотици. Водачът е имал вече 2 предишни нарушения.\r\nПо темата за превантивните мерки, които трябва да се предприемат, за да се гарантира сигурността на пътуващите в обществен транспорт - деца и възрастни, коментираха бившият началник на Пътна полиция Алекси Стратиев и експертът от комисията по транспорт в НС Настимир Ананиев.\r\n\"Отговорността е преди всичко на водача, когато избира да шофира в подобно състояние. В случая водачът е бил системен нарушител - рецидивист. При три нарушения, за три години, книжката се отнема за двегодишен срок\", каза Настимир Ананиев пред .\n\n\n\n\r\r\n                    \r\n                    Бившият полицейски началник Алекси Стратиев определи конкретния казус като брутално нарушение.\r\n\"Има идеи да се монтира устройство, което блокира автомобила, в случай, че засече наличие на алкохол в кръвта на водача, но българинът е изобретателен\", посочи той.\r\nСтратиев допълни, че законодателят може да предложи опция – да се отнема правото за управляване на обществен превоз завинаги в случай на подобно нарушение. Той се застъпи за по-сериозни санкции: \"Този шофьор е изтърпял вече две наказания. И какво от това? Той си позволява да игнорира закона\", каза той.\r\nНастимир Ананиев посочи като пример Швеция, в която частна фирма въвежда подобно технологично изменение, за да гарантира безопасността на превозваните.\r\n\"Българските частни фирми трябва да инвестират в подобна иновация, собствениците на транспортни фирми трябва задължително да проверяват водачите си и да предприемат такава стъпка\", призова Ананиев.\r\nАлекси Стратиев допълни, че собственикът на частна фирма, който наема шофьор, би трябвало да прегледа досието му за предишни нарушения, както и, че ръководителите на държавни предприятия също трябва да го изискват.\r\nБившият шеф Пътна полиция е на мнение, че в България контролът по отношение на алкохола е интензивен - законът разрешава проверки по всяко време и при съмнение за водач в нетрезво състояние.\r\n\"Даже при леките ПТП-та се проверяват и двамата водачи\", допълни той.\r\nВ края на разговора, Ананиев призова гражданите към внимателно шофиране със съобразена скорост.", "date": "2018.06.11", "title": "Пияни шофьори ли? Устройство надушва алкохола и блокира двигателя!"}
{"url": "https://www.dnes.bg/politika/2018/06/11/socialniiat-ministyr-biser-petkov-podade-ostavka-borisov-ia-e-priel.379040", "text": "Министър-председателят Бойко Борисов прие оставката на министъра на труда и социалната политика Бисер Петков, съобщиха от Министерския съвет.\n\r\nВ разговор с премиера, министър Петков заявил, че подава оставка поради невъзможността да овладее създалото се напрежение във връзка с исканията на родителите с деца с увреждания.\r\nПрез последните дни родители на деца с увреждания в няколко града в страната излязоха на протест срещу действащата социална политика. Основното искане на родителите е нов закон за децата и лицата с увреждания в България.\n\r\nПротестиращите настояват и за спазване на Конвенцията за правата на хората с увреждания и за създаване на електронен регистър.\r\n                    \r\n                    \r\nРодителите издигнаха и палатков лагер пред парламента под надслов \"Системата ги убива\".\n\r\nОставката на социалния министър бисер Петков е третата в кабинета \"Борисов 3\". През ноември оставка подаде здравният министър Николай Петров и неговото място зае Кирил Ананиев.\r\nПрез февруари енергийният министър Теменужка Петкова също депозира оставката си заради продажбата на ЧЕЗ, но впоследствие коалиционния съвет не прие, че има основание за това и така тя остана на поста си.", "date": "2018.06.11", "title": "Социалният министър Бисер Петков подаде оставка, Борисов я е приел"}
{"url": "https://www.dnes.bg/cars/2018/06/11/5-proverki-na-avtomobila-chesto-ignorirani-ot-shofiorite.379012", "text": "Болшинството собственици на автомобили сляпо вярват, че е достатъчно да изпълняват указанията на производителя, за да нямат проблеми със своите превозни средства. Според тях, техническото обслужване, което се прави на определен период, е напълно достатъчно, но това не е точно така.\n\r\nОбикновено при влизане за обслужване в сервиза се сменят маслото и филтърът. Какво е  обаче може и изобщо да не ги заинтересува, особено ако компанията-производител твърди, че то не трябва да се сменя.\n\r\nСамите собственици също често игнорират този много важен компонент и се сещат за него, едва когато се появи някакъв теч. Тогава обаче вече е късно, защото се оказва, че е наложителен ремонт. Затова далеч по-лесно е от време на време да се проверява състоянието на маслото в трансмисията и така да се избегнат бъдещи проблеми.\r\r\n                    \r\n                    \r\n от собствениците на автомобили. Вниманието към нея се изчерпва с проверка на накладките, което е голяма грешка. Именно от спирачките зависят животът и здравето на возещите се в автомобила, както и запазване на целостта на каросерията.\n\r\nНай-простата и лесна проверка е при движение със 70-80 км/ч на прав и празен участък от пътя да се натисне педалът на спирачката докрай. Ако автомобилът не поднесе на една страна или не се появи някакъв друг проблем, значи всичко е наред. Задължително обаче трябва да се проверява нивото на спирачната течност, а самата тя да се заменя на определен период.\r\n\r\nСъщото се отнася и за течността в . Да, повечето нови автомобили са с електрическа система, но при старите се разчита на хидравлика, която се износва с течение на времето. Появяват се леки течове, особено при модели с алуминиеви тръби. Този метал се разяжда, течността започва да изтича и всичко приключва с повреда на помпата.\r\nЕкспертите също препоръчват да се проверява от време на време и . Още при първите признаци за поява на ръжда тя трябва да се отстранява, защото после става късно.\n\r\n", "date": "2018.06.11", "title": "5 проверки на автомобила, често игнорирани от шофьорите"}
{"url": "https://www.dnes.bg/notifikacii/2018/06/11/piiani-napadnaha-rabotnici-s-nojove-i-bradva-v-ugyrchin.379034", "text": "Група пияници от ромски произход нападна работници, ремонтиращи оградата на училището в Угърчин, пише \"\r\nИнформацията бе потвърдена от полицията, която не съобщава подробности, тъй като в момента се разпитват свидетели и пострадали.\r\nЕкшън-изпълнението се разиграло около 13 часа, разказа директорката на училището Олга Петрова.\r\nЧетирима работници, които поправяли оградата, безпричинно били атакувани от преминаващи трима видимо пияни младежи. С псувни и обиди ромите погнали работницити с ножове и брадва. \n\r\nТе пък побегнали към сграда на училището, за да се скрият, но нападателите успели да счупят стъклопакета. От разхвърчалите се стъклата пострадали Тони Кочев и негов колега - те били прегледани и превързани в Спешна помощ.\r\nСвидетели на грозната сцена станали деца и граждани. Те разказали, че преди да стигнат училището пияните имали спречкване с други жители на Угърчин. С това \"подвизите\" им не свършили, нито желанието за конфронтация.\n\r\nСлед като бягайки напуснали полесражението, агресиращото трио влязло в къщата на възрастен мъж, за да се саморазправя и с него. На улицата при оттеглянето си блъснали старица, която е с охлузвания.\n\r\nПолицията издирва нападателите, чиято самоличност е известна, работи се по изясняване на случая.", "date": "2018.06.11", "title": "Пияни нападнаха работници с ножове и брадва в Угърчин"}
{"url": "https://www.dnes.bg/usa/2018/06/11/bylgarski-plantacii-za-marihuana-v-sasht-komuni-za-rabotnici.378978", "text": "Млади сърби отиват в Съединените щати, за да изживеят \"американската мечта\", после започват добре платена работа в легални плантации за марихуана, но много скоро пристъпват крачка напред - в желанието за бърза печалба започват криминална кариера с разпространението на наркотици.\n\r\nПо хълмовете край Сан Франциско има плантации, държани от българи, които са ги разделили между свои роднини и отглеждат в тях марихуана. В тези плантации работят и сърби, черногорци и македонци, които често печелят по 5-6 хиляди долара.\r\nСобствениците на плантациите предпочитат да не наемат българи, защото не ги смятат за достатъчно сигурни, а сърбите, черногорците и македонците ги намират за твърде находчиви, затова и търсят основно такива работници.\r\r\n                    \r\n                    Освен легалната работа обаче често се случва българите да предложат на работниците си и незаконни дейности за четири пъти по-високо заплащане, казва източник на \"BG VOICE\", който живее в САЩ от 15 години и е запознат със ситуацията в престъпния свят.\r\nПървата крачка към пропастта на престъпността, от която няма излизане, е транспортът на голямо количество марихуана в други американски щати, където тя не е легализирана. Същият източник твърди, че хората, транспортиращи марихуаната, понякога пренасят и кокаин. Тези плантации действат като затворени комуни, откъдето на работниците е забранено да излизат.\r\nЖени от Русия и Беларус кълцат марихуана в кухнята, а мъже от Сърбия и Македония работят на полето. Само на един човек е разрешено да ходи до Сан Франциско, за да купува храна за всички работници, казва източникът на вестника.\r\nТой добавя, че младежите, работещи в плантациите, често са немарливи към здравето си и прекарват месеци в полето без маски на лицата си и без да знаят, че растенията се пръскат с пестициди и хербициди.", "date": "2018.06.11", "title": " Български плантации за марихуана в САЩ – комуни за работници"}
{"url": "https://www.dnes.bg/stranata/2018/06/11/voenen-helikopter-padna-v-raiona-na-letishte-plovdiv.379048", "text": "Военен хеликоптер падна в района на Летище Пловдив и авиобаза Крумово, съобщава bTV.\r\nЧетирима души са пострадали при инцидента, станал по време на учебна маневра по \"зависване\".\r\nВертолетът е загубил мощност и е паднал от около 20 метра височина, при което е избухнал в пламъци.\r\nНа място има полиция. Изпратени са и линейки.", "date": "2018.06.11", "title": "Военен хеликоптер падна в района на Летище Пловдив"}
{"url": "https://www.dnes.bg/teatar/2018/06/11/za-deveti-pyt-opera-v-parka.379002", "text": "За девети път ще се състои инициативата на Софийската опера и балет \"Опера в парка\". Това каза на пресконференция в парка на Военната кадемия директорът на културната институция акад. Пламен Карталов.\r\nПроектът е част от календара на културните събития на Столичната община за 2018 г. и е под патронажа на столичния кмет Йорданка Фандъкова. Той се изпълнява със съдействието на Военната академия \"Г. С. Раковски\".\r\nПредставленията на открито ще се състоят в рамките на един месец от 15 юни до 15 юли. Оперните представления, които софиянци и гостите на столицата могат да гледат са \"Лакме\", \"Пепеляшка\", \"Любовен елексир\", както и балетите \"Дамата с камелиите\", \"Жизел\", \"Зорба гъркът\". Това са спектакли от редовната програма, отбеляза Карталов, пише БТА.\r\r\n                    \r\n                    От операта са разработили специална програма и за децата, като представленията за тях ще са на по-малка сцена. За малката публика има и една премиера - на спектакъла \"История с патоци, Мечо и Лиса\", който е по детско литературно произведение на Огнян Герджиков. Останалите постановки за деца са \"Вълшебната флейта\", \"Червената шапчица\", \"Мечо Пух\", \"Трите прасенца\".\r\nВ тазгодишната програма са включени и три представления на \"гостуващи\" състави - две на Музикалния театър /Цигански барон\" и \"Българи от старо време\"/ и едно на балет \"Арабеск\" /\"Ромео и Жулиета\"/, посочи Пламен Карталов.\r\nДиректорът на операта каза, че представленията в парка са се превърнали в традиция за Столичната опера и балет и допълни, че мястото е изключително добро заради естествената си акустика.\r\nЗаместник-кметът на София Тодор Чобанов отбеляза, че тук, в парка, има допълнителна емоция, която е много ценна. Чобанов и заместник-началникът на Академията полк. Емил Янев посочиха, че се прави всичко възможно паркът да бъде обезопасен и удобен.\r\nКарталов допълни, че има много добра организация и три - четири автобуса ще чакат на входа на парка, така че ако се влоши времето, много бързо представлението да се прехвърли в залата.\r\n ", "date": "2018.06.11", "title": "За девети път \"Опера в парка\""}
{"url": "https://www.dnes.bg/usa/2018/06/11/drakonovskii-merki-v-ochakvane-na-trymp-i-kim.379007", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Засилени мерки за сигурност и барикади на сингапурския остров Сентоса, където утре се очаква да се състои историческата среща между американския президент Доналд Тръмп и севернокорейския лидер Ким Чен Ун.\n\n\n\r\nОстровът, който е с площ от около 5 квадратни километра в момента е любимо място за почивка и забавления, и привлича повече от 20 милиона туристи годишно, съобщава Bulgaria ON AIR.\r\nСпоред последни изчисления, охраната на срещата между Ким Чен Ун и Тръмп ще струва на местните власти около 15 милиона долара.\r\nЦелта на срещата е двамата лидери да договорят прекратяване на севернокорейската ядрена бойна програма за сметка на смекчаване на дипломатическите и икономически санкции срещу Пхенян.\r\n ", "date": "2018.06.11", "title": "Драконовскии мерки: В очакване на Тръмп и Ким"}
{"url": "https://www.dnes.bg/obshtestvo/2018/06/11/penka-se-razmina-sys-sazdyrmata-shte-jivee.378986", "text": "Кравата Пенка ще живее. Това стана ясно след последните изследвания на животното, които показаха, че то е в отлично здраве.\n\n\n\n\n\r\nОт Българската агенция по безопасност на храните уточниха, че лабораторните анализи на кравата, пребивавала 15 дни в Сърбия и преминала обратно границата, са отрицателни за изследваните болести.\r\n\"Предстои изготвяне на протоколите от изпитванията, като животното остава на този етап възбранено в с. Копиловци. Очаква се към края на седмицата животното да бъде върнато за отглеждане в обекта в с. Мазарачево. Продължат срещите на изпълнителния директор на агенцията д-р Дамян Илиев с колеги от Сърбия по трансграничното сътрудничество в областта на ветеринарната дейност\", се казва още в официалното съобщение на сайта на БАБХ.\r\r\n                    \r\n                    Това означава, че кравата беглец няма да бъде евтаназирана и до края на седмицата ще бъде върната на собственика си Иван Харалампиев.\r\nСлучаят с кравата Пенка придоби световна извесност, а хиляди се застъпиха за живота й.\r\nДобичето прекоси границата ни със Сърбия без никой да го спре и прекара 15 дни на територията на западната ни съседка, след което се върна у дома. \r\nЗаради това от агенцията по храните искаха да я умъртвят с мотива, че това е изискване на европейското законодателство. Стопанинът на кравата обаче направи медийно достояние казуса, а кравата стана световно известна и започна кампания за нейното спасяване.", "date": "2018.06.11", "title": "Пенка се размина със саздърмата. Ще живее!"}
{"url": "https://www.dnes.bg/obshtestvo/2018/06/11/svetlana-doncheva-jenata-izvyn-politicheskata-matrica.378959", "text": "\"Морковите за циганите са на свършване, време е за тоягата!\". Този статус във Facebook изкара на преден план Светлана Дончева, жената до вицепремиера Томислав Дончев. Мнението й предизвика полемика, очаквано срещу нея скочиха ромски организации и Българския хелзински комитет, които поискаха политикът да се разграничи от думите на жена си.\n\r\nТой бе категоричен - това би могло да се случи само ако двамата се разделят.\n\r\nВидях едно видео, на което ромска музика огласяше цял ден квартал \"Младост\" в Габрово. Нашето семейство е много свързано с Габрово, както е известно, и това много ме разстрои. Защото не можеш нищо да направиш в такава ситуация, безсилен си. Можеш да им направиш само забележка, но това невинаги е безопасно. Не можеш да се оплачеш на някого, който да им спре музиката. На сутринта пък видях видеото, на което група роми пребиват момчето, което беше засечено от кон с каруца. Това беше поводът да напиша този статус. Изненадаха ме ромските организации, които скочиха срещу моята позиция, в която нямаше нищо расистко. Това беше организирана от тях атака срещу мен. По този начин те оправдават съществуването си. Цялата тази ситуация не създаде проблем на Томислав. Това, че се опитват да го накарат да се разграничи от мен, напомня на сталинските времена. Мъжът не може да е отговорен за думите на жена си. Ние сме две отделни личности. Аз не се изживявам като жената на вицепремиер. Ходя с метро на работа и имам собствена позиция\", заяви Светлана пред \"\".\r\n                    \r\n                    \r\nТя е категорична, че фактът, че е обвързана семейсно с вицепремиер не означава, че няма право свободно да се изразява.\n\n\n\r\n\"Аз съм независима личност и нямам никакво намерение да спазвам някакъв измислен остарял и ненужен етикет\", категорична е Дончева.\n\r\nВъпреки скоростната си популярност статусът ѝ имаше кратък живот във Facebook. Администраторите го изтриха, сезирани за реч на омразата.\n\r\n\"Не ме е страх от вас. Няма да ме накарате да мисля различно. Нахъсвайте се помежду си колкото искате. Изпращайте ми анонимните си гнусни извратени пожелания. Не ме трогвате. Само ме карате да си мисля, че вярата в интеграцията е илюзия, с която съм живяла дълги години. Грешка беше, че ви сложих под общ знаменател. Не всички цигани са престъпници, както и не всички българи са честни и почтени граждани\", написа тя, след като постът й набра популярност.  \n\r\n\"Къде видяхте расизъм в изказаното мое мнение? Напротив! Аз искам равноправие, но не само в правата, но и в задълженията. Вие, ромите, сте тези, които държите да се отличавате и към вас да се отнасяме специално, внимателно и деликатно\", смята Дончева.\n\r\nТомислав и Светлана приковават вниманието със своите изяви на карнавала на хумора в Габрово. Миналата година Дончева се появи като Мелания Тръмп, а неотдавна семейството се появи с костюми на героите от \"Матрицата\". Светлана беше с прибрана черна коса, тъмни очила, прилепнал панталон и кожено яке, досущ като Тринити от култовия филм. Томислав Дончев бе дегизиран в дълъг черен шлифер като Морфей.\n\r\nПри първия си мандат Бойко Борисов заръча на Томислав Дончев да отива към гражданското, но той не го послуша и живее на семейни начала със Светлана. Имат един син.\n\r\nСветлана Дончева казва, че не държи на сватба - ужасява я суетата, организацията и не се асоциира с жените, които ще тръпнат да облекат булчинска рокля. Това не означава, че не мечтае за годежен пръстен.\n\r\nЖената на вицепремиера е завършила политология в Софийския университет, участвала е в кампаниите на различни партии, но никога не е била член или активист. Политическият пиар не ѝ допада особено, предпочита да се занимава с фирмен.\n\r\nСрещнала Томислав Дончев за първи път на семинар на неправителствени организации за европроектите, който се провеждал в местността Узана край Габрово. Тогава Дончев бил на работа в бизнес инкубатора в града, а тя - в политологическия център на Емил Кошлуков, водела и обучения, спомнят си техни габровски познати. Томислав бил главен секретар на клуб \"Отворено общество\" в Габрово. \n\r\nДончев успял да спечели бъдещата си спътница в живота с тънкото си чувство за хумор. \n\r\n\"Това, което го отличава, е чувството му за хумор - толкова тънко, че понякога хората не го разбират\", казва Светлана.\r\nПреди 8 г. тя разказа какъв е бил първият ѝ тест във връзката - поход до връх Ботев. Светлана трябвало да се докаже при доста екстремни условия. \"Представих се много добре като за първи път\", споделя тя. Потвърждава го и любимият ѝ мъж.\n\r\nИ двамата не обичат светския живот и странят от него. Когато се мести в Габрово, Светлана няколко месеца е уредник в Историческия музей. Тогавашният му директор Петър Тоцев си я спомня като интелигентна, лесно общуваща, с чувство за хумор. В началото ѝ било трудно - в малкия град нещата се случвали мудно, нямало темпо. Светлана обаче бързо се ентусиазирала - дори правела анкети с хора в автобуси и по улиците, за да разбере какво мислят за музея.\n\r\nСлед това се мести на работа в кабинета на кмета на Габрово Богомил Белчев, който е издигнат от БСП.\n\r\nСлед това се местят в София и живеят в наследствената къща на Светлана в \"Драгалевци\". За кмет на Габрово Томислав Дончев се кандидатира от София. При завръщането им в града половинката му е работила по проекти, които не са свързани с общината.\n\r\nОт принципни съображения - за да няма конфликт на интереси, когато мъжът ѝ поема министерския пост през 2010 г., Светлана спира да консултира фирми по европейски проекти. Прекратява всичките си договори.", "date": "2018.06.11", "title": "Светлана Дончева – жената, извън политическата матрица"}
{"url": "https://www.dnes.bg/health/2018/06/11/zdravnite-riskove-v-jegite-visoko-kryvno-naliagane.378982", "text": "Лятото обикновено се свърза с хипотонии или т.нар. спадане на артериалното налягане. Това нерядко налага намаляване и дори спиране на лекарствата за кръвно. Топлите месеци на годината обаче са свъразани с необичайни промени в околната температура и атмосферното налягане. По-често се наблюдават физически и психически пренатоварвания. Всичко това прави възможно проявата на едно от тежките и спешни състояния в кардиологията, а именно хипертонична криза. \r\nОстрото покачване на артериалното налягане със задействане на полиорганни оплаквнаия се нарича хипертонична криза. Това състояние по скоро формира клиничен синдром, защото обединява в себе си много и разнообразни симптоми. Изразява се във внезапно покачване на кръвното над обичайните за конкретния човек стойности. Обикновено това са стойности над 180мм Hg за систолното налягане, като то може да стигне до над 250ммHg! Нерядко високата долна (диастона) граница е водещата.\r\n \r\nСъстоянието често се наблюдава в ранните сутрешни часове. Зачестява след грешки в диетичния режим, особено след прекалена консумация на течности. Емоционалният и психологически стрес са рискови за хипертонична криза. Свръхнатоварването с физическа дейност също не е без значение. Влошаването е почти сигурно при внезапно и самоволно спиране на приеманите лекарства за кръвно.\r\n \r\nОрганизмът се оказва неподготвен за бързото покачване на артериалното налягане. Нарушава се авторегулацията на кръвотока в жизнено важни органи като бъбреците, белия дроб, мозъка. От смущенето в нормалните стойности на кръвното следват някои остри увреди в тези органи и следващите от това симптоми. Ето най-честите от тях:\r\n \r\n•    Сърдечно-съдови смущения\r\nВ следствие на хипертоничната криза се нарушава кръвоснабдяването на сърдечния мускул. Проявява се със стагяне в сърдечната област, задух или стенокарден пристъп. Често срещано е дори развитието на миокарден инфаркт. Увеличава се рискът и от кръвоизливи. Острото покачване и спадане на кръвното влошават състоянието на болните със сърдечна недостатъчност. При криза може да нарастне задухът, отоците, както и общата слабост.\r\n \r\n", "date": "2018.06.11", "title": "Здравните рискове в жегите – високо кръвно налягане"}
{"url": "https://www.dnes.bg/stranata/2018/06/11/briks-izrisuva-mostove-i-sgradi-v-plovdiv-izdirvat-go.378976", "text": "За втора година в Пловдив мостът на Герджика е надраскан отново. Човекът, който е направил недопустимите драсканици, се е подписал под името \"Брикс\". \n\r\nПодаден е сигнал за установяване на истинската му самоличност и ще се направи всичко възможно да разговарят с него, за да го накарат да спре с дейността си, обяви пред \"\" директорът на \"Чистота\" Иван Стоянов.\n\r\n\"В сравнение c преди 7 години, когато предприехме драстични мерки срещу загрозяването на града с безсмислени драскани, сега Пловдив е много по-чист. С пясъкоструйка излъскахме фасадите на Пощата, Народната библиотека \"Иван Вазов\", читалища, мостове, Часовниковата кула на Дановия хълм, подлези, възвърнахме естествения облик на Небет тепе и много други знакови за Пловдив обекти. Пребоядисахме не само обществени, но и частни сгради, за които собствениците дадоха съгласие и сами закупиха боята. Своевременно заличаваме всички новопоявили се графити на места, които вече сме почиствали\", посочи Стоянов.\r\n                    \r\n                    \r\nПо негови думи, близките дни \"Чистота\" ще премахне надрасканото от \"Брикс\", защото според него това няма нищо общо с изкуството – за разлика от реализираните по проекти художествени графити върху фасадите на театъра, халите и други подобно подбрани сгради.", "date": "2018.06.11", "title": "Брикс изрисува мостове и сгради в Пловдив, издирват го"}
{"url": "https://www.dnes.bg/obrazovanie/2018/06/11/startova-zaplata-za-uchitel-920-lv-pari-za-drehi-naem.378975", "text": "920 лева става началната учителска заплата от 1 януари догодина. Това е разписано в колективния трудов договор между министъра на образованието и синдикатите, съобщават от Синдикат \"Образование\" към КТ \"Подкрепа\". \n\r\nМинималната заплата за старши учител става 955 лв., за главен - 1005 лв.\n\n\n\n\r\nНай-ниската заплата за главен учител ще е 1005 лева, а за директор 1140 лева.\r\nОт профсъюза припомнят, че според обещанията на финансовия министър Владислав Горанов, при възможност на Държавния бюджет увеличението ще стане факт от месец октомври още тази година. \r\nПредставителното облекло на учителите и директорите е договорено в минимален размер от 430 лева, а при пенсиониране учителите ще получават по 10 и половина работни заплати. \r\r\n                    \r\n                    Педагозите получават вече задължително три допълнителни плащания на знаковите за учителството дати: 24 май, 15 септември и 1 ноември.\n\r\nВажността на учителската и директорската квалификация е гарантирана с нарастване на 1,2% от годишните средства за работна заплата на педагогическия персонал. \n\r\nДоговорено е включването на педагогическите специалисти в квалификационни курсове, предварително съгласувани със социалните партньори и след обсъждане на педагогически съвет, и утвърдени от директора.\n\r\nУвеличението на допълнителното заплащане с над 30% на професионално квалификационните степени измиват срама от запазените малки разлики между кариерните учителски и директорски длъжности, посочват от КТ \"Подкрепа\". \n\r\nПредставителното облекло на учителите и директорите е договорено в минимален размер от 430 лева, а сумата за работно облекло на непедагогическите кадри се увеличава на 300 лева.", "date": "2018.06.11", "title": "Стартова заплата за учител – 920 лв., пари за дрехи, наем "}
{"url": "https://www.dnes.bg/cars/2018/06/11/vreme-e-za-more-nissan-pokaza-pyrviia-v-sveta-e-kemper.378988", "text": "Японският автомобилен производител Nissan показа на автосалона в Мадрид нова версия на минивана e-NV200, предназначена за феновете на пътешествията. Това е първият сериен електрически кемпер в света, съобщава .\r\nПодобно на стандартния Nissan e-NV200, кемперът е оборудван с електродвигател с мощност 109 коня, взет \"назаем\" от първото поколение на Nissan Leaf. Батерията има капацитет от 40 кВтч, което позволява изминаването на 280 км с едно зареждане, т.е. при по-дълги пътувания ще трябва да презаредите.\r\nПокривът на Nissan e-NV200 Camper се повдига, за да може вътре да се стои в изправено положение. Задната седалка се разтяга и се оформя малка спалня за двама. Оборудването в салона включва хладилник, печка и мивка. Има също така сгъваема маса и няколко шкафа за посуда и храна. Отзад на кемпера е монтирана стойка за велосипеди.\r\r\n                    \r\n                    От компанията твърдят, че засега кемперът ще се предлага само на пазара в Испания. Тъй като обаче предварителните заявки за модела вече са доста, японците обмислят да го продават и в други европейски страни.\r\nЦената му обаче на този етап все още не е обявена.\r\n\r\n ", "date": "2018.06.11", "title": "Време е за море! Nissan показа първия в света е-кемпер"}
{"url": "https://www.dnes.bg/sofia/2018/06/11/motor-i-golf-v-neravna-bitka-na-bul-cherni-vryh.378998", "text": "Тежка катастрофа между мотор и Фолскваген \"Голф\" стана по обед на столичния булевард \"Черни връх\", преди \"Оковръстното\", посока Драгалевци.\r\nВсе още няма яснота кой е виновен за тежкото ПТП, но от снимките е видно, че моторът се е ударил от дясно на автомобила.По първоначални данни мотоциклетистът е карал с по-висока скорост от позволената, между спрелите на пешеходната пътека коли. \r\nШофьорът на \"Голф\"-а също е сгафил в случая, защото направил забранен ляв завой.\r\nЗа щастие инцидентът се е разминал без жертви, мотоциклетистът е отведен в болница с наранявания на левите крайници.\r\nОчевидци на катастрофата твърдят, че е бил в съзнание. Полицията разследва причините за инцидента.\r\n ", "date": "2018.06.11", "title": "Мотор и \"Голф\" в неравна битка на бул. \"Черни връх\""}
{"url": "https://www.dnes.bg/eu/2018/06/11/sveshtenik-i-gangster-spipani-s-detsko-porno-v-ispaniia.378987", "text": "24 арестувани в Испания за притежание и разпространение на детска порнография.\r\n \r\nСлед мащабна акция на полицията в цялата страна са задържани граждани на Гана, Пакистан и Еквадор. \r\n \r\nАрестуван е и британец, у когото са открити хиляди изображения, съдържащи сцени на сексуално насилие над малолетни.\r\n \r\nИ тук новината започва да звучи като безвкусен виц... Сред обвинените е и евагнелистки свещеник (но този път това не е сцена от  \"Спотлайт\", награден с Оскар за най-добър филм).\r\n \r\nПо време на полицейската акция е задържан и  член на престъпна банда, за когото се смята, че работи в училищно кафене. Арестувани са и осем души, които са разпространявали детска порнография по каналите на Facebook и Skype.\r\n \r\nРаздел 3 на Конвенцията за престъпленията в кибернетичното пространство на Съвета на Европа урежда в чл. 9 престъпленията, които се отнасят до детската порнография. Според Международният акт това са всички порнографски материали, които представят визуално:\r\n \r\nа) непълнолетно лице, което демонстрира открито сексуално поведение;\r\nб) лице, което изглежда като непълнолетно, демонстриращо открито сексуално поведение;\r\nв) реалистични картини, представящи непълнолетно лице, демонстриращо открито сексуално поведение.\r\n \r\nДокументът  категорично забранява произвоздство, разпространението и предлагането на детска порнография, както и нейното притежание. При нарушение обвинените стават обект на наказателно преследване. \r\n ", "date": "2018.06.11", "title": "Свещеник и гангстер спипани с детско порно в Испания"}
{"url": "https://www.dnes.bg/health/2018/06/11/trevojno-mnogo-malko-ot-bolnite-s-hiv-u-nas-se-lekuvat.378977", "text": "Една от засегнатите теми на шестата национална конференция за ХИВ/ СПИН. Екзотични инфекциозни и паразитни болести бе тази за актуалните данни по отношение на епидемиологичното разпространение на ХИВ в страната. Разгледани бяха още разпространението на инфекцията в процентно съотношение в Европа и останалите континенти, както и най-засегнатите групи от населението. \r\nПрез последните години терапията на ХИВ инфекцията претърпява огромно развитие. Откриват се нови молекули, подобрява се дозовият прием – от 12-14 таблетки на ден в началото до 1-2 таблетки на ден днес. Макар все още ваксина срещу вируса да не е създадена, в момента се предлага т. нар. преекспозиционна профилактика – чрез която се позволява с предварителна медикация (прием на медикаменти) да се осигури защита от заразяване дори и при последващ контакт със заразен с ХИВ или болен от СПИН.\r\n \r\nСъвременната терапия позволява значително удължаване живота на инфектираните с ХИВ. Първите разкрити случаи в България от 1987 г. са на пациенти, които и в момента са на терапия и продължават да се лекуват. Това е доказателство за значителното удължаване на преживяемостта при тези пациенти, благодарение на съвременната терапия.\r\n \r\nДо 2016 г. откритите и регистрирани лица с ХИВ инфекция, в световен мащаб са приблизително 36,7 млн. Основният процент на заразени – около 25,6 млн. души са в Африка. За разлика от това в Европа броят е едва 2,4 млн.\r\n \r\n ", "date": "2018.06.11", "title": "Тревожно! Много малко от болните с ХИВ у нас се лекуват"}
{"url": "https://www.dnes.bg/obrazovanie/2018/06/11/v-uchilishte-ot-3-klas-programirane.378989", "text": "През следващите 10 години на пазара на труда ще са нужни кадри с техническо, математическо и природно образование. Това каза министърът на образованието Красимир Вълчев на конференцията \"Образование и труд - локални проблеми, глобални решения\".\r\nТой обясни, че преди години ролята и престижа на професионалните гимназии е спаднал, но днес отново тяхната роля за квалифицираните кадри ще е първостепенна.\n\r\n\"Днес пазарът на труда ни казва, че кадрите с техническо образование имат по-високо заплащане от тези с висше, а тази разлика ще се увеличава с годините\", каза още образователният министър.\n\r\nВ тази посока министерството стартира програма за IT кариера за гимназисти. Още от 3-и клас пък ще се въведе компютърно програмиране.\r\r\n                    \r\n                    \"Обмисляме с работодателите да започнем програма за посещения на предприятия, за да се ориентират кариерно учениците\", каза още образователният министър.\r\n\"Целенасочено ще стимулираме развитието на науката, технологиите, инженерството и математиката в гимназиите\", каза още Вълче.\r\n\"След 40-50 г. учителите няма да бъдат заменени от роботи, а ще имаме и учители на роботите, ако имаме мотивирани учители ще развиваме по-качествено образование\", каза още Вълчев, цитиран от \"\".\r\nТой е категоричен, че трябва да се инвестира в образованието, защото ефектите са в дългосрочен план. Припомни, че с механизма и усилията на държавата са върнати над 20 хил. деца в клас.\n\r\n\"Много е трудно да прогнозираме в дългосрочен период образованието, но актуализираме 2000 учебни програми. Въведено бе дуално образование, за да отговорим на нуждите на пазара, а и коригираме нормативната уредба за изчистване на някои от пречките пред въвеждането му в професионалните гимназии\", каза още Вълчев.\r\nСпоред него няма как да имаме пълноценни граждани без математически и природни компетентности, но те трябва да са свързани с предриемачески, креативни и дигитални умения.\r\nБъдещето неравенство ще е между дигитални ползватели и дигитални създатели, каза още Вълчев. А образованието трябва да подготви такива кадри. Хуманитарните професии според него ще останат, защото роботите не могат да заменят човека в грижите.\r\nРецептата е да свържем дигиталното с креативното и човешкото, дори и аналоговото, каза още Вълчев. Той обясни, че дори след 20 г. няма да има излишък на технически кадри и компютърни специалисти.", "date": "2018.06.11", "title": "В училище: От 3 клас – програмиране"}
{"url": "https://www.dnes.bg/crime/2018/06/11/piian-schupi-cherepa-na-jena-tia-bere-dusha-v-bolnica.378999", "text": "Жена на 45 години е с опасност за живота, след като станала жертва на агресията на пиян младеж. \r\nПрез нощта на 8 юни тя била пребита от 18-годишен в село Лятно. \r\nМладежът е от Каолиново, а във фаталната нощ се бил черпил здраво с алкохол. \r\nЗаради опиянението си той нанесъл удари на жената и й причинил телесна повреда. \r\nТя е със счупени черепно-мозъчни кости и е настанена за лечение в болницата в Шумен.", "date": "2018.06.11", "title": "Пиян счупи черепа на жена, тя бере душа в болница"}
{"url": "https://www.dnes.bg/snimka-na-denia/2018/06/11/leten-i-slynchev-vtornik-dyjdyt-glavno-v-planinite.378990", "text": "Летен и слънчев ще бъде утрешният вторник, сочи  на НИМХ-БАН.\n\r\nПрез нощта ще преобладава ясно и почти тихо време. Утре ще е предимно слънчево, като след обяд ще има временни увеличения на облачността и главно в планинските райони от западната половина на страната ще превали и прегърми. \n\r\nЩе духа слаб, в Източна България до умерен вятър, от юг. Максималните температури ще са предимно между 30-35 градуса.\n\r\nПо Черноморието ще бъде предимно слънчево. Ще духа слаб до умерен вятър от юг-югоизток. Максималните температури по крайбрежието ще са от 23 до 26 градуса. Температурата на морската вода е 23-25 градуса. Вълнението на морето ще е предимно 2 бала.\r\nВ планините ще бъде предимно слънчево. След обяд на места в масивите от Западна и Централна България ще се развива купеста и купесто-дъждовна облачност и ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23 градуса, на 2000 метра - около 17 градуса.\n\r\nВ сряда и четвъртък валежите отново ще се увеличат като обхват и интензивност - отначало в Западна, а през втория ден и в Централна България. Ще има условия за краткотрайни и интензивни валежи, придружени с гръмотевични бури, възможни са и градушки.\n\r\nВ четвъртък най-голяма е вероятността за значителни валежи в северозападната част от страната. Температурите в сряда ще са високи - между 31 и 36 градуса, в четвъртък ще се понижат, но все пак ще се задържат по-високи от обичайните - максимални: между 28-33 градуса.", "date": "2018.06.11", "title": "Летен и слънчев вторник, дъждът – главно в планините"}
{"url": "https://www.dnes.bg/stranata/2018/06/11/tiineidjyr-ranen-mazilka-se-stovari-vyrhu-glavata-mu.379003", "text": "Тийнейджър стана жертва на рушаща се сграда в Перник. Част от мазилката на бившия Битов комбинат в града падна върху главата му.\r\n13-годишното момче минавало покрай сградата, когато мазилката се откъртила, разбила се в козирката на първия етаж, и парче от нея се стоварило върху главата му.\r\nЗа щастие детето не е пострадало тежко. Сигнали в общината са подавани многократно за безобразното състояние на сградата, която не се поддържа, руши се и е опасна.\r\nПри всеки по-силен вятър падат стъкла и мазилка, на високите етажи има циментови греди, които са счупени на две и е въпрос на време да паднат, притесняват се перничани, цитирани от БНР.\r\nДнес от общинския пресцентър в града съобщиха, че са издирени собствениците на занемарената сграда - шест фирми и четири физически лица.\r\nКметът Вяра Церовска е издала заповед за обстоен оглед на сградата и е назначила комисия. Насрочена е проверка за 3 юли. А дотогава?...\r\n ", "date": "2018.06.11", "title": "Тийнейджър ранен! Мазилка се стовари върху главата му"}
{"url": "https://www.dnes.bg/obshtestvo/2018/06/11/kt-podkrepa-noshtniiat-trud-da-se-umnoji-po-10.378984", "text": "КТ \"Подкрепа\" настоява плащането на нощния труд да бъде в проценти от минималната работна заплата и да се ограничи полагането на нощен труд в допустими граници.\r\nТова съобщи пред журналисти в Ловеч президентът на конфедерацията Димитър Манолов. По думите му към момента десетократно увеличение на заплащането би било напълно приемливо.\r\nВ България над 400 хиляди души системно полагат нощен труд, добави Манолов. \"На годишната конференция на Международната организация на труда в българския доклад включихме тази тема и уведомихме целия свят, че в България нощният труд се плаща по 12 евроцента на час - нещо което е абсурд\", каза още Димитър Манолов, цитиран от БТА.\r\r\n                    \r\n                    Според него от 10 години не е променян размерът на това заплащане.\r\n\"България е една от страните, в които се полага най-много нощен труд, който е изключително вреден за здравето на хората, така че ние ще продължим тази кампания. Затова ще направим международна конференция другата седмица\", добави президентът на КТ \"Подкрепа\".", "date": "2018.06.11", "title": "КТ \"Подкрепа\": Нощният труд да се \"умножи\" по 10!"}
{"url": "https://www.dnes.bg/muzika/2018/06/11/sled-7-godishna-pauza-shakira-na-turne.379004", "text": "Шакира започна турне след 7-годишна пауза с концерт в Хамбург, на който изпя хитове от 20-годишната си кариера, съобщи BBC.\r\nПевицата беше много развълнувана и притискаше ръце към гърдите си, докато разказваше за дългото си боледуване. Тя отложи със седем месеца турнето си \"Ел Дорадо\" заради проблеми с гласните струни. На сцената Шакира беше във вихъра си и показа, че напълно се е възстановила от дългото боледуване.\r\n\"Миналата година бе една от най-трудните в живота ми - каза Шакира пред BBC. - Да се завърна на сцената за мен е толкова вълнуващо. Имам чувството, че излизам на сцена за пръв път.\"\r\nКато по чудо и въпреки прогнозите на лекарите, Шакира се възстановила естествено. Всички специалисти предвиждали операция, но лезиите изчезнали напълно от гласните струни.\r\r\n                    \r\n                    Звездата разказа, че по време на заболяването си, отново е започнала да се моли на Господ и му е обещала, че ако отново може да пее, ще празнува всяка нощ. Певицата е получила и подкрепа от феновете си в Колумбия, които също са се молили за нейното оздравяване, пише БТА.\r\nЗа седемте години, през които Шакира се оттегли от сцената, тя създаде семейство с испанския футболист Жерар Пике и роди двете си деца.\r\nЗапитана дали ще гледа някой от мачовете на Световното първенство по футбол в Русия, в което ще участва и Жерар Пике, Шакира отговори: \"Имам концерти до 13 юли, но ако Испания стигне до финала, ще отида да ги гледам. Така че трябва да успеят!\"", "date": "2018.06.11", "title": "След 7-годишна пауза: Шакира на турне"}
{"url": "https://www.dnes.bg/obshtestvo/2018/06/11/pri-voina-v-socvreme-sssr-iska-bylgariia-da-ovladee-egeiska-trakiia.378950", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"В българската история армията е посягала към властта, защото офицерството се е считало, а и на практика е било най-елитната част от българското общество в новата ни история. Офицерите са имали чувство за мисия и за отговорност не само за военните дела, но и за държавата като цяло\", заяви проф.Веселин Янчев в предаването Операция История по .\r\n\"Въпреки качествата си, обаче офицерите също са се провалили когато са се опитвали да управляват. Личните дрязги, интересите и егоцентризъм са надделявали и при тях, когато вземат властта\", заключи историкът.\r\r\n                    \r\n                    Фигурите на Кимон Георгиев и Дамян Велчев стоят и зад трите успешни преврати у нас – 9 юни 1923, 19 май 1934 и 9 септември 1944 година.\r\n\"В случай на световна война по време на социализма армията ни е трябвало да овладее Егейска и Източна Тракия, да достигне черноморските проливи и да осигури преминаване на съветския военен флот в Средиземно море. В плановете е влизало дори да се стигне до Суецкия канал, но това са били съветски стратегически замисли и в тях са били включени и войските на най-мощния тогава Одески военен окръг\", разказа генерал-майорът от резерва Съби Събев.\r\n\"Разбира се, е имало и далеч по реалистични оперативни планове, в които нашата армия просто е трябвало да задържи евентуалното настъпление на тогавашните турски и гръцки войски за около седмица, преди до България да стигнат съветските войски\", продължи бившият военен.\r\n''Армията по време на соца беше достатъчно силна, но на много висока, почти непосилна за страна като нашата цена. В началото на 50-те години СССР е подарявал въоръжение, после сме си го купували стриктно. Бюджета за военни цели е достигал до 12% от БВП, при сегашните 1.4%. Често оценките за армията ни по време на социализма са доста преувеличени или силно идеологизирани. Това че сме част от НАТО, не значи че трябва да имаме слаба армия. Ако искаш мир, готви се за война\", завърши генерал Събев.", "date": "2018.06.11", "title": "При война в соцвреме: СССР иска България да овладее Егейска Тракия"}
{"url": "https://www.dnes.bg/index/2018/06/11/receptata-dnes-domashen-krem-s-rikota-i-gorski-plodove.378748", "text": "\r\n250 г рикота или извара\r\n250 г заквасена сметана\r\n150 г пудра захар\r\n½ чаша сладко от горски плодове\r\n½ чаша пресни горски плодове\r\n \r\n\r\n \r\nСмесете рикотата (изварата), сметаната и захарта. Разбъркайте до получаване на гладка смес. Разпределете сместа в чашки за крем до половината. Сложете един пласт от конфитюра във всяка чаша. Върху него разстелете още един пласт крем. За финал гарнирайте с пресни плодове.\r\n \r\nПо желание могат да се добавят овесени или други ядки към крема.\r\n\r\n", "date": "2018.06.11", "title": "Рецептата Dnes: Домашен крем с рикота и горски плодове"}
{"url": "https://www.dnes.bg/stranata/2018/06/11/samo-po-parfium-gol-myj-obhodi-ojivena-ulica-v-tyrnovo.378944", "text": "Чисто гол млад мъж се разходи по една от най-оживените улици на Велико Търново. Нудистът е забелязан в събота по обед в района близо до средното училище \"Емилиян Станев\".\r\nБез изобщо да се смущава голият дори се усмихвал и помахвал с ръка на облещените срещу него минувачи.\r\nС вида си той скандализирал втрещените болярки, които го чумаосвали с ръка, пише \"Монитор\". \r\nНакрая, очевидно изморен, от разходката в обедната жега, нудистът решил да си почине, като се излегнал по корем върху предния капак на една линейка. \r\nКаква е съдбата му по нататък не става ясно, но снимките от съботната му разходка се превърнаха в истински хит в социалната мрежа. \r\r\n                    \r\n                    \"Може да е спал не където трябва и да се е наложило да излезе набърз\", \"Всички сме луди, просто не всички сме прегледани\", \"Прилича ми на пиян англичанин, дошъл тук от Слънчака погрешка\", бяха само част от многобройните коментари.\r\nТова не е първият подобен случай. Преди няколко години друг гол мъж също реши да се разходи както майка го е родила, но насред самата главна улица в центъра на старата столица, при това в пиков час. \r\nСлед като тогава беше прибран от полицията стана ясно, че причината за голата разходка не е съвсем доброволна. Мъжът загубил бас с приятели и това било причината той да бъде принуден да направи един тигел от старата част на града, край общината, театъра и по целия център, само по парфюм.", "date": "2018.06.11", "title": "Само по парфюм! Гол мъж обходи оживена улица в Търново"}
{"url": "https://www.dnes.bg/notifikacii/2018/06/11/6-uprajneniia-s-koito-se-otslabva-nai-byrzo.378835", "text": "Когато се упражнявате по няколко пъти в седмицата, за да отслабнете, искате максимума от рутината си за минимум време. В забързаното ежедневие не всеки има време за продължителни тренировки по 2 часа във фитнес залата. Въпреки това мечтаното тяло продължава да е преследвана цел.\r\nКак да отслабнете по-бързо? Кои са най-подходящите упражнения за целта, които изискват изгаряне на повече калории за по-малко време?\r\n\r\nВсички кардио тренировки са подходящи за отслабване, тъй като предизвикват ускоряване на пулса. А щом е налице забързан пулс, метаболизмът също се ускорява. По този начин тялото бива стимулирано да разгражда мазнини, за да осигури повече енергия за изпълняване на упражненията.\r\r\nОрганите, сърцето и мускулатурата се нуждаят от „гориво“, за да работят. Вдигането на тежести увеличава мускулната маса, а големият мускул изисква повече енергия, за да работи. Енергията идва като се разграждат повече калории. Колкото по-голям и развит е мускулът, толкова повече калории са му необходими, за да извършва работа. Дори в момента да не се упражнявате, развитата мускулатура изгаря калории.\r\n", "date": "2018.06.11", "title": "6 упражнения, с които се отслабва най-бързо"}
{"url": "https://www.dnes.bg/stranata/2018/06/11/na-11-za-pryv-pyt-svil-kola-i-ia-udaril-sega-na-14-otnovo.378945", "text": "Хлапак на 14 години отмъкна \"Опел\"-а на съсед и катастрофира с пълна газ в паркирано камионче, 500 метра след старта. Случката станала в петък по обяд в шуменското село Дибич.\r\n14-годишният Васко се е разминал само с разкървавен нос. Пред \"Монитор\" непълнолетният каскадьор обясни, че това не е първата му катастрофа - първото ПТП направил, когато бил на 11 и пак с крадена кола.\r\n\"Работех в градината и по едно време чух зверски трясък откъм улицата. Излязох и видях колата на Йордан от съседната улица. Ама не караше той, а ей това момче\", разказва съседка.\r\nМомчето било Васко, селски беладжия, от когото цялото село било вдигнало ръце.\r\n\"Взех пенсията и отидохме с жената да напазаруваме. Прибрахме се и докато разтоварваме продуктите от колата, туй ме е издебнало, видяло е, че ключовете са на таблото и подкарало колата\" - ядосваше се безпомощно стопанинът на \"Опел\"-а Данчо.\r\r\n                    \r\n                    Васко дал газ, успял да завие в първата пресечка надясно и дал още газ. Забил се с цялата предница на колата в задницата на паркирано камионче с бали слама. Сламата се разхвърчала, а Васко се отървал само с уплаха и леко кръвотечение от носа.\r\nСпоред събралите се съседи станала по-малката беля. По-лошо щяло да бъде, ако хлапакът не се бил блъснал в камиона - от другата страна тъкмо се задавала майка с бебе в количка и Васил щял да мине през нея.\r\nМалкият се опитал да избяга от местопроизшествието, но мъж му устроил граждански арест до идването на полицията. Бабата на детето се появила за малко край блъснатата кола, но като видяла, че на внучето му няма нищо, се прибрала вкъщи преди идването на катаджиите.\r\nОт Васил било пропищяло цялото село, разказа кметът на Дибич Христо Йорданов.\r\nМомчето учи в Шумен, родителите му били по цял ден на работа и го наглеждала баба му. Много обичал автомобилите, но семейството му нямало кола.", "date": "2018.06.11", "title": "На 11 за пръв път свил кола и я ударил, сега на 14 – отново!?"}
{"url": "https://www.dnes.bg/snimka-na-denia/2018/06/11/slynce-do-obed-dyjd-sledobed-temperaturite-do-34-s.378947", "text": "Днес ще е предимно слънчево, след обяд над планинските райони в Западна България с временни увеличения на облачността. Там на отделни места ще превали и прегърми. \r\nЩе духа слаб, в Източна България до умерен вятър от изток-югоизток. Максималните температури ще са между 29° и 34°С. \r\nАтмосферното налягане е малко по-ниско от средното за юни - слабо ще се повиши, съобщиха от Националния институт по метеорология и хидрология към БАН. \r\nНад Черноморието ще бъде предимно слънчево. Ще духа слаб до умерен вятър от изток-югоизток. Максимални температури на въздуха: 23°-26°. Температурата на морската вода е 21-25°. Вълнението на морето ще е 1-2 бала.\r\nНад планините ще преобладава слънчево време. След обяд на места в масивите от Западна България ще се развива купеста облачност и там на отделни места ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23°, на 2000 метра – около 15°.\r\n ", "date": "2018.06.11", "title": "Слънце до обед, дъжд следобед. Температурите до 34°С"}
{"url": "https://www.dnes.bg/stranata/2018/06/11/dvoino-sa-skochili-manipulaciite-za-stvolovi-kletki.378948", "text": "Двойно са скочили манипулациите, с които се вземат стволови клетки от новородени, сочат данните на Изпълнителната агенция по трансплантации. Това се е случило в последните години. Все повече родители пристъпват към съхраняване на клетки от пъпната връв на бебетата си.\n\r\nЗа 2008 година са съхранени 1239 проби, през 2009 г. те са 1139 през 2010 г. - 1378, а за 2011-а – 1370 проби със стволови клетки от пъпна връв и 119 от периферна кръв. Общо за десет години обаче цифрата е вече 25 217, съобщи шефката на агенцията д-р Мариана Симеонова.\n\r\n Ако искате да застраховате детето си от смъртоносни болести, трябва да се бръкнете със 7000 лева, пише \"Монитор\". Толкова струва процедурата за добиване на стволови клетки от пъпната връв на бебето при раждане. 25 217 родители замразиха материал от новородените си бебета в последните десет години. Толкова са взетите проби от 2007 до 2017 година, съобщи директорката на Изпълнителната агенция по трансплантациите д-р Мариана Симеонова.\r\n                    \r\n                    \r\nПоловината от пробите – 14 081, са взети от частни банки с представителства у нас, поясни д-р Симеонова. 11 049 са от тъкан на пъпна връв, а в последните пет години са взети и 87 проби на мезинхимни стволови клетки от млечни зъбчета.\n\r\nКолко от тези проби са били размразени, за да се спаси живот, Агенцията не може да каже, понеже не разполага с тези данни. Причината е, че според Закона за трансплантациите чуждестранните банки нямат задължение да дават подобни сведения. Техният ангажимент е само да подадат информация за взети проби за съхранение от български граждани. Но и това важи само за тези, които имат свои представителства у нас.\r\nНа практика те оформят документите и взимат пробите, но гиизпращат за съхранение зад граница, където са централите им.\n\r\nОт 2007 г. към момента са взети 452 проби стволови клетки от пъпна връв на новородени, които са предоставени на Националната публична донорска банка, базирана в Александровска болница. За разлика от частните чуждестранни структури взимането на материала и съхраняването му в нея е безплатно. Той обаче не се пази само за хора от семейството на дарителя и се предоставя на нуждаещ се реципиент независимо кой е той.\n\r\nМежду 6000 и 7000 лв. е цената за взимане на проби в частните банки за стволови клетки. Някои клиники са свалили цената на 3000 лева, но отделно от това за всяка година съхранение клиентите плащат 130 -150 евро, като могат да броят сумата и в левове.\n\r\nКлетките, независимо дали са взети от пъпната връв, от кръв или от зъбче, се замразяват  в течен азот при минус 150 градуса по Целзий в Дюарови съдове. Съхранението е за 15-20 години по желание на клиента. Този срок е приет за страните от Европейския съюз.\n\r\nС трансплантацията на стволови клетки се лекуват 80 тежки болести като левкемия, ревматоидни заболявания, диабет от втори тип и анемии. Те са и отличен материал за заличаване на тежки, обезобразяващи белези.\n\r\nВъпросните количества са взети предимно от частни банки за стволови клетки с представителства в България. У нас се добива само материалът, съхраняването му е в чужбина. Спасителният лек се предоставя при необходимост със заявка от клиента и придружаваща епикриза от лекуващия лекар.\r\n ", "date": "2018.06.11", "title": "Двойно са скочили манипулациите за стволови клетки"}
{"url": "https://www.dnes.bg/obshtestvo/2018/06/11/incident-s-vlak-vyv-fakulteta-okyrvaven-pytnik-udaren-s-kamyk.378949", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Инцидент във влака Благоевград - София. Човек е бил ударен с камък снощи, докато влакът е минавал през квартал \"Факултета\".\r\nТова става ясно от пост в социалните мрежи. В публикувания клип мъж обяснява как човек е бил уцелен от хвърлен през прозореца камък. На кадрите се вижда пострадалият да лежи на земята, а лицето му е окървавено.\r\nТова е поредната вандалска проява, при която влак е замерян с камъни, съобщава .\r\n\"Още преди няколко години започнахме работа с БДЖ и НКЖИ по повод инцидентите, случващи се в ромските махали, през които влаковете преминават. Бе изготвена програма и на място имаше екипи, които работеха с обитателите на тези райони. Тази програма обаче преди няколко месеца бе спряна от министър Московски\", заяви в телефонен разговор за \"България сутрин\" комисарят на ромите в България Петко Тончев.\r\r\n                    \r\n                    По думите му в кв. \"Факултета\" има група роми, която периодично създава проблеми. Съответните институции са били информирани, но към момента мерки не са взети.\r\n", "date": "2018.06.11", "title": "Инцидент с влак във \"Факултета\". Окървавен пътник, ударен с камък!"}
{"url": "https://www.dnes.bg/notifikacii/2018/06/11/vkusni-zelenchuci-no-obrazuvat-gazove-koi-sa-te.378836", "text": "Зеленчуците са много важна храна, съдържаща малко калории и огромна палитра от полезни хранителни вещества. Но някои от тях, особено тези от семейство Кръстоцветни, могат да са причина за поява на дискомфорт в корема, подуване, газове и болки.\r\nТези зеленчуци са с ниско съдържание на калории, но с високо съдържание на полезни хранителни вещества, заради което не се препоръчва тоталното им избягване. По-добре е да ги похапвате в много малки количества и в комбинация с много вода.\r\nЕдна от главните причини, поради които тези зеленчуци са толкова трудносмилаеми, е наличието на специфични сложни въглехидрати, наречени рафиноза. Това е комбинация от глюкоза, галактоза и фруктоза.\rНашите тела не са способни да разграждат рафинозата в стомашно-чревния тракт, което предизвиква ферментация в чревната флора.\r\nПоради този факт се получава подуване, запек, газове, разпъване.\r\n\r\n1. Броколи\r\n2. Зеле\r\n3. Къдраво зеле (кейл)\r\n4. Карфиол\r\n", "date": "2018.06.11", "title": "Вкусни зеленчуци, но образуват газове. Кои са те?"}
{"url": "https://www.dnes.bg/obrazovanie/2018/06/11/uchilishte-za-boris-dete-sys-sop-i-edna-nadejda-za-nadejda.378951", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСинът на Надежда - Борис е със специални образователни потребности (СОП), и оказва се, училищата не го искат. Тя описва перипетиите си във Facebook, където одисеята й предизвиква вълна от гняв и съпричастност.\n\r\nНадежда подала документи за приема на Борис в няколко училища. Училището, където се класира е 32 СУ, откъдето по-късно получава отказ, защото \"не е удачно\".\n\r\nВ студиото наНадежда Данабашева потвърди, че реакцията на обществото и институциите е била бурна след публикуването на поста й в социалните мрежи.\n\r\r\n                    \r\n                    \"Все още чакаме класирането от училищата, в които кандидатствахме. Различни директори и психолози ни увериха, че можем да запишем Борис при тях\", обнадеждена е тя.\r\n\"Не смятам че допуснах грешка - исках да говоря по темата, в момента в София има 2000 деца със специални образователни потребности. Не всички са се сблъсквали с такова отношение, в системата има и добри специалисти, но под моя пост във Facebook, от който започна всичко, се разбра, че има десетки родители с проблеми\", каза Данабашева в \"България сутрин\".\r\nМеждувременно, директорът на столичното 64 ОУ - г-жа Иванова покани майката на Борис за диалог, като каза: \"Виждала съм тези родители и безизходицата им. Когато ги приемат в училище те се разплакват от облекчение. Борис трябва да има равен шанс със всички останали. Наскоро говорих с децата защо не приемат различните, те ми отговориха \"защото не ги разбираме\".\r\nУчилищният психолог, г-жа Стефанова, допълни, че децата с аутизъм не пречат на останалите повече от другите. \r\n\"Има моменти в които са по-експанзивни, но в нашето училище има добри специалисти - логопед и ресурсен учител, които могат да се справят\", каза тя.\r\nНадежда Данабашева е на мнение, че хората са уплашени от диагнози, които не познават. \r\n\"Децата са много различни - има широк спектър от състояния. Страхът от това, че детето има проблем и диагноза, без среща с него е недопустим, защото така не се дава равен шанс на всички. Аутизмът не е нито страшен, нито заразен\", сподели майката.\r\nНадежда благодари на всички, които са се свързали с нея и изрази увереност, че ще намерят училище, като заяви, че 32-ро СУ имат най-малко деца със СОП от всички останали в София. ", "date": "2018.06.11", "title": "Училище за Борис. Дете със СОП и една надежда за Надежда"}
{"url": "https://www.dnes.bg/obshtestvo/2018/06/11/vlado-kuzov-bylgarskiiat-nelsyn-mandela.378953", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДПС изгони от редиците си бившия депутат от \"Атака\" Владимир Кузов. Лидерът на движението Мустафа Карадайъ обясни, че издадената членска книжка на Кузов е невалидна. Преди няколко дни стана ясно, че бившият депутат, който има условна присъда за педофилия, е приет в софийската организация на ДПС.\r\nВладимир Кузов обясни в студиото на \"България сутрин\", че има издадена членска карта, която е издадена съобразно устава.\n\n\n\r\n\"Те са длъжни да ми изпратят протокол с мотивите, с които ме освобождават\", допълни той.\r\nВладимир Кузов подчерта също, че отиването му в ДПС е продиктувано от това, че това е либерална партия, където е отишъл със своята присъда, която определя за \"политическа\".\r\r\n                    \r\n                    \"Една политическа присъда се характеризира с няколко белега. Нямаш никакви доказателства, имаш неопределено време, неопределено място, неопределени свидетели\", заяви Кузов пред.\r\nБившият член на \"Атака\" коментира решението си да опита да се присъедини към ДПС и каза, че когато човек е пострадал политически, една партия, която се грижи за правата и свободите, би могла да окаже подкрепа.\r\nКузов заяви още, че не се е върнал в активната политика, защото не е народен представител, но иска да се бори за интересите на определен кръг от обществото.\r\n\"И най-важното, за устояване демократичните принципи на България и правовата държава. Аз съм приел тази роля да бъда жертва на съдебната система и считам, че ще продължа да се боря, както са се борили дори хора, като Нелсън Мандела и т.н.\", категорично заяви Владимир Кузов.\n\r\n ", "date": "2018.06.11", "title": "Владо Кузов – българският Нелсън Мандела!?"}
{"url": "https://www.dnes.bg/obshtestvo/2018/06/11/sled-otmiana-na-polet-200-bylgari-blokirani-v-berlin.378958", "text": "200 пътници останах на летище \"Шонефелд\" в Берлин след като полетът им за София в 15:30 часа вчера е бил анулиран.\r\nПървоначалната причина била буря. \r\nВсички пасажери са били свалени от самолета с обещанието, че след два часа полетът ще бъде осъществен. \r\nСлед като са се върнали в чакалнята на летището установили, че полетът им е анулиран. \r\nКомпанията е осигурила хотел за през нощта и се е ангажирала с алтернативни маршрути към България, тъй като следващият й директен полет до София е едва в четвъртък. \r\nПътници обаче се оплакаха, че от \"Ryanair\" предлагат полети до различни летища, без връзки за София. \r\nВ групата има малки деца и болни хора, каза пред БНТ Ружа Любенова. \r\n\"Всеки си търси сам начин за прибиране\", оплака се друга блокирана пътничка Ана Атанасова. \r\n ", "date": "2018.06.11", "title": "След отмяна на полет – 200 българи блокирани в Берлин "}
{"url": "https://www.dnes.bg/politika/2018/06/11/diankov-nastoia-sega-e-vremeto-bylgariia-v-chakalniata-za-evroto.378954", "text": "Сега е единственият възможен момент да кандидатстваме за чакалнята на еврозоната в рамките на следващите поне 5 години, смята бившият финансов министър Симеон Дянков.\n\n\n\r\n\"Ние държим европейското председателство, България определя политиките тези 6 месеца. Сега е моментът да кажем: \"Европа трябва да върви по законите, които самата тя е създала\", отсече той пред Нова тв. \r\nПо думите му изпълняваме всички критерии за това. \"Определено ще сме по-интересни за инвеститорите, ако сме в Еврозоната\", заяви Дянков.\r\n\"Важно е да се каже, че сега кандидатстваме за чакалнята, там се чака поне 2 години и половина. Швеция например вече чака 9 години, нарочно, те така са решили. Сега е моментът да тръгнем нататък, защото това веднъж завинаги ще премахне темата България на първа скорост ли е, на втора ли е. Ние трябва да сме на първа скорост, това ни е шансът\", заяви още той. \r\r\n                    \r\n                    Според ексфинансовия министър рестартът на проекта АЕЦ \"Белене\" е  \"поредно търсене на теле под вола\".\r\n\"Сега се говори за китайски инвеститор. Никога по никакъв начин Европейският съюз няма да позволи на китайски инвеститор където и да е в ЕС да притежава такава стратегическа инвестиция\", заяви Дянков.\r\nТой обясни, че е имало две държави досега, опитали такова нещо – Словакия и Унгария, като и двете са се спрели. Така че според него шансът на България да има такъв инвеститор е нулев.\r\nОсвен това той беше категоричен, че няма инвеститор на света, който да се съгласи да няма държавна гаранция, каквато в случая с втората атомна липсва.\r\nИначе Дянков е убеден, че икономически следващите 3 до 5 години ще са добри години за Европа и било време и България, и цяла Европа да помисли по-дългосрочно.\r\n\"Единственото предизвикателство, което имаме, е президентът на САЩ Доналд Тръмп, но не толкова от икономическа гледна точка, а от гледна точка на тази зрелищна политика, или по-скоро зрелище, отколкото политика, която той се опитва да прави и спрямо Европа\", заяви Дянков.", "date": "2018.06.11", "title": "Дянков настоя: Сега е времето – България в чакалнята за еврото"}
{"url": "https://www.dnes.bg/technology/2018/06/11/2-26-na-chas-zaplata-na-nekvalificiran-slujitel-na-foxconn.378956", "text": "Твърде много извънреден труд с ниското заплащане, твърде много работници на дневна надница - в китайска фабрика на производителя на хардуер Foxconn, който произвежда високоговорителя Echo и електронния четец Kindle на Amazon, са налице системни нарушения на трудовото законодателство. Това е заключението на изследване на американската неправителствена организация (НПО) China Labor Watch. Amazon е признал за нарушенията и работи, за да ги отстрани, пише Guardian, цитирайки изявление на компанията.\r\nОт август 2017 г. до април 2018 г. China Labor Watch  е проучвала условията на труда в завода на Foxconn в Хънян (провинция Хунан), където се произвеждат продукти предимно за Amazon. В дългия почти 100 страници доклад се показват различни законови нарушения. Така например 44% от служителите в завода са наети на дневни надници, на които не се плаща в случай на болест, а при малко поръчки се изпрашат в неплатен отпуск. Въпреки това законите на Китай забраняват повече от 10% от служителите на дадена компания да са на такива договори.\r\r\n                    \r\n                    Докладът също така установява, че работниците натрупват до 100 часа извънредни часове на месец при най-големите натоварвания. Разрешени са обаче максимум 36 часа извънреден труд на месец. При това извънредните часове са им били плащани като нормално работно време, а не по завишената часова ставка, каквато се полага за редовните служители на компанията.\r\nСлужител на неправителствената организация е работил като работник в завода в продължение на един месец. Напълно изморените служители спят на работното си място в кратките паузи, съобщи той.\r\nВ писмо до директора на Amazon Джеф Безос основателят на China Watch Watch Ли Сиян казва, че условията са \"неетични и незаконни\".\r\nИзправена пред твърденията на China Labor Watch, Amazon признава, че собствените ѝ одитори са намерили подобни проблеми при Foxconn през март 2018 г., пише Guardian. Компанията възприемала много сериозно отчетените оплаквания и нарушаването на собствените изисквания и веднага е настояла пред Foxconn за подобрение и ще наблюдава процеса постоянно.\r\nПроизводителят на хардуер Foxconn е известен със своите лоши условия на труд. След като поредица от работници се самоубиха през 2010 г., клиенти като Apple и самата китайска държава настояха за подобрения на условията. Такива имаше, в някои случаи на служителите е било изплащано и допълнително обезщетение. Но огромните маржове на печалбата на електронната индустрия все още се постигат предимно за сметка на неквалифицираните работници, които правят оборудването.\r\n", "date": "2018.06.11", "title": "$2,26 на час – заплата на неквалифициран служител на Foxconn"}
{"url": "https://www.dnes.bg/obshtestvo/2018/06/11/bahb-koli-jivotni-na-obshto-osnovanie-po-lesno-e.378962", "text": "Казусът с кравата Пенка е четвърти гаф на Българската агенция по безопасност на храните (БАБХ), свързан с хуманното отношение към животни и птици от началото на тази година.\n\n\n\n\r\nДругите три скандала, в които се забърка агенцията, са с лъвчетата Терез и Масуд, умъртвените птици от столичния зоопарк и бедстващите кончетата в Осоговската планина, отсече Явор Гечев от фондация \"Четири лапи\".\r\nКравата Пенка прекоси границата ни със Сърбия и прекара 15 дни на територията на западната ни съседка, след което се върна у дома.\r\nЗаради бягството й от БАБХ искаха да я умъртвят с мотива, че това е изискване на европейското законодателство.\r\r\n                    \r\n                    Стопанинът на кравата обаче направи медийно достояние казуса, а кравата стана световноизвестна и започна кампания за нейното спасяване. \r\nПо думите на Явор Гечев БАБХ коли животните на общо основание, защото така е по-лесно и също, защото за тях животните са просто една бройка. \r\n\"Историята е изключително нелепа и показателна за действията на нашите власти\", смята екологът пред bTV.\r\nСпоред него има пропуски и в законодателството на Европейския съюз. Гечев се надява те да бъдат поправени след казуса \"Пенка\".\r\nДнес директорът на БАБХ лично ще реши съдбата на Пенка – дали тя ще живее, или ще бъде евтаназирана. \r\nВ петък от агенцията обявиха, че първоначалните резултати от изследванията на животното са добри – показват, че кравата е здрава.", "date": "2018.06.11", "title": "БАХБ коли животни на общо основание. По-лесно е!"}
{"url": "https://www.dnes.bg/football/2018/06/11/braziliia-pristigna-v-rusiia-celi-se-v-shestata.378963", "text": "Петкратният световен шампион Бразилия пристигна в Сочи за участие на Мондиал 2018. Бразилската делегация кацна на летището в бившата столица на зимните олимпийски игри тази нощ и беше посрещната от над 100 фенове.\n\r\nВъзпитаниците на 57-годишния Тите ще пропведат открита тренировка на 12 юни. Часове преди да пристигнат в Русия, бразилците поведоха Австрия с 3:0 в последната си контрола преди световното първенство.\n\r\nБразилия е в група \"Е\" на шампионата с отборите на Швейцария, Коста Рика и Сърбия.\n\r\nГолямата звезда на отбора е 26-годишният нападател на Пари Сен Жермен Неймар. В състава са още известни футболисти като Марсело (Реал Мадрид), Тиаго Силва (ПСЖ), Филипе Коутиньо (Барселона), Каземиро (Реал) и Роберто Фирмино (Ливърпул).\r\n                    \r\n                    \r\nБразилия е най-титулованият отбор в историята на световните първенства с пет титли. За последно тимът е шампион през 2002 година в Япония и Република Корея.\r\nБразилия е единственият отбор в света, които е участвал на всичките 20 световни първенства. Тимът има рекордните 70 победи в 104 мача на Мондиали.\r\n", "date": "2018.06.11", "title": "Бразилия пристигна в Русия, цели се в \"шестата\""}
{"url": "https://www.dnes.bg/top-novini/2018/06/11/diadoto-dal-600-000-na-apashite-hodil-v-gdbop-daite-si-mi-parite.378946", "text": "Продължават да изтичат подробности за двата рекордни удара на ало апашите, станали известни в края на миналата седмица.\r\nЗнаете, че 76-годишен дядо наля в джобовете на измамниците колосалните 600 хиляди евро, а 65-годишна столичанка се прости с 420 хиляди лева.\r\nИ при двата случая измамниците действали по схемата \"помощ на полицията\", и в двата случая им звънял \"Стоян Кръстев от МВР\".\r\nДядото, който бил измамен от \"полицая\", бил принуждаван да обикаля улици в софийско село и да остава на различни места, различни суми. Бандитите го уверявали, че парите му се пазят в сейф на ГДБОП.\n\n\n\rЗа да събере сумата, която давал около половин година, мъжът продал къща и нива в Добричко.\r\nСлед като около месец не бил потърсен, мъжът отишъл в ГДБОП. Там си поискал парите и дълго време не могъл да повярва, че е жертва на измама.\r\nВнучка на един от четиримата, спасили българските евреи, пък се оказа другата жертва на телефонните измамници.\r\nМежду 2 и 6 юни Жасмин Куртева дала на престъпниците 420 хил. лева, мислейки, че помага за залавянето на бандити.\r\nДядо на Куртева е кюстендилецът Владимир Куртев. Роден в семейството на бесарабски българин, участвал в Първата световна война. След ареста му по време на деветоюнския преврат през 1934 г. е тикнат в затвора. След като излязъл се завръща в Кюстендил.\r\nПодпредседател на ВМРО и учител по литература в кюстендилската гимназия, той е един от четиримата кюстендилци, които през 1943 г. създават Обществения комитет за спасяването на българските евреи.\r\nНа 9 март 1943 г. организира съмишлениците си да идат в София за среща със зам.-председателя на парламента Димитър Пешев, за да протестират срещу депортирането на кюстендилските евреи в лагерите на смъртта. След бурна среща с министъра на вътрешните работи Петър Габровски анулират депортацията на 8600 наши евреи.\r\nСлед 9 септември 1944 г. Куртев като активист на ВМРО твърдо се противопоставя на линията на БКП и СССР за македонизацията на българите в Пиринския край. Така се превръща във враг на властта. Принуден е да намери убежище при еврейско семейство в Кюстендил, а по-късно - в тайна квартира в София.\r\nНа 8 юни 1946 г. при акцията срещу дейците на ВМРО Куртев и още 200 функционери на организацията са арестувани, а по-късно изчезват безследно. През 2010 г. е обявен за Праведник на света.\r\nИзмамената Жасмин е дъщеря на сина му Радко. Дълги години е била главен актюер на голяма застрахователна компания. Тя никога не се омъжва, няма и деца.\r\nСлед смъртта на баща ѝ наследява няколко имота. Един от най-апетитните е на ул. \"Янтра\" в София, където живее и до днес.\r\nПървия етаж Куртева дава под наем на фирма. 65-годишната жена кътала в банка парите, които спестила от заплати и наеми, пише \"24 часа\".\r\nНа 2 юни на домашния ѝ телефон позвънил мъж, представил се за Стоян Кръстев от полицията. Обяснил, че е набелязана от измамници, и трябва да даде пари, за да ги хванат.\r\nПървият ден Куртева оставила около 3000 лв. близо до кофа за боклук до дома си. На 3 юни дала 104 хил. лв., 30 хил. евро и долари. Два дни по-късно на ул. \"Цар Асен\" жената оставила още 210 хил. лв. За да \"помогне\", теглила пари от 2 банки. Изпуснала се пред бандитите, че има и трета сметка, и опитала да изтегли 180 000 лв. от финансовата институция. Спасил я служителят, който отказал да даде парите, след като се усетил, че става дума за измама.\r\nПолицията продължава разследването на двете измами.", "date": "2018.06.11", "title": "Дядото, дал €600 000 на апашите, ходил в ГДБОП: Дайте си ми парите!"}
{"url": "https://www.dnes.bg/stranata/2018/06/11/mrem-kato-muhi-na-pytia-2017-a-682-jertvi-tazi-godina-kolko-li-shte-sa.378940", "text": "\r\nСамо Румъния е по-напред от нас в зловещата статистика за жертвите на войната на пътя.\r\n682-ма души са загинали през 2017 г., с 40 по-малко от 2016-та отчете вътрешният министър Валентин Радев на кръгла маса в Бургас за новия Закон за движение по пътищата и готвените 2 други закона - за участниците в пътното движение и за пътните превозни средства.\r\n\"Умираме като мухи по пътищата. Като майка на 2 деца искам да бъда сигурна, че повече няма да четем черни статистики и нашите близки да загиват по този безсмислен начин. Искам да бъда сигурна, че когато се отделят пари от бюджета на държавата, те ще отидат за това българските граждани да живеят на сигурно място по достоен начин\", обяви Дияна Русинова от Института за пътна безопасност.\n\n\n\n\r\n\"Разбирам вашата емоционалност, но ние се борим за всеки живот. Това целят и промените, които предлагаме\", отвърна й министър Радев и продължи: \"Не съм доволен от това, което виждам, постоянно го обсъждаме, включително и при премиера. Не може да продължават да загиват толкова хора по пътищата. И търсим начин, какво ли не направихме, увеличихме два пъти глобите за превишена скорост. Резултатът обаче не е много добър. Вярно, отчитаме минус 40 жертви спрямо същия период на предходната година, но това не е достатъчно. След като не е само до наказанията, решихме - нека да разпределим отговорностите. Не МВР да е отговорно за всичко, а да е ясно за какво отговарят министерството на транспорта, МРРБ, на здравеопазването и на образованието, защото е ясно, че шофьорите са една от основните причини за произшествията\".\r\nНа обсъждането присъстваха и зам.-министърът на транспорта Ангел Попов, началникът на Пътна полиция комисар Бойко Рановски, главният секретар на ИА “Автомобилна администрация” Дамян Войновски, шефът на ОД на МВР в Бургас комисар Калоян Калоянов, експерти от КАТ и др.\r\n\"Нас никой не ни е потърсил за мнение. Не е нужен нов закон, а Кодекс на закона за движение по пътищата, който да обхване всички нормативни актове. Какво се прави сега? Плаща се на едни експерти в свободното си време да съчиняват закони. Има противоречия между закона за движение по пътищата и закона за участниците в пътното движение, някои предложения противоречат на Конвенцията за хората с увреждания\", коментира Михаил Попов от фондация \"Безопасни улици от Валя\".\r\nТой риторично попита министър Радев може ли да гарантира, че сега съставът на Пътна полиция осъществява качествен контрол по пътищата. Попов коментира проблемите, свързани с пешеходците и хората с увреждания като участници в пътното движение.\r\nТой самият е баща на дете с увреждания, а неговата племенница Валентина на 14 г. бе убита на пешеходна пътека в Бургас, след което родителите ѝ създадоха популярната днес фондация \"Безопасни улици от Валя\".\r\nСпоред Попов е най-добре даэсе създаде единен орган, в който да влязат експерти от всички министерства и институции, имащи отношение към движението по пътищата, и той да реши какво трябва да се направи. “Сега отговорността е размита\", смята той, цитиран от \"\".\r\nПредставители на автоинструкторите акцентираха върху проблемите и нуждата от усъвършенстване на процеса за обучение на бъдещите водачи и настояха Министерството на образованието да вземе по-активна роля в политиките за пътна безопасност.\r\n\"Законът за пътните превозни средства също съдържа много нови моменти. Един автомобил първо ще се проверява за техническа изправност и само тогава ще бъде регистриран. Ще бъде създаден нов регистър на пътните превозни средства, който да надгради съществуващия регистър на МПС-та, преминали технически преглед\", обясни Дамян Войновски, главен секретар на Изпълнителна агенция \"Автомобилна администрация\".\r\nЗатяга се и търговията с авточасти втора употреба. Търговците на такива ще трябва да бъдат регистрирани, за да се знае произходът на предлаганите авточасти. Ако бъдат засечени авточаси втора употреба без установен произход по автосервизите, ще се налагат санкции, обясни депутатът и член на транспортната комисия в НС Иван Вълков.\r\r\n                    \r\n                     ", "date": "2018.06.11", "title": "Мрем като мухи на пътя! 2017-а: 682 жертви. Тази година колко ли ще са?"}
{"url": "https://www.dnes.bg/obshtestvo/2018/06/11/praidovci-iskate-promiana-ne-paradiraite-a-razkajete-za-pesho-i-ivan.378941", "text": "Прайдът отново разбуни духовете, както всяка година, и ще продължава да го прави. Колкото повече различни групи, без значение дали са с политически или други цели, агресират срещу него, толкова повече го бетонират да се случи и другата година.\r\nХомосексуални е имало и по време на Римската империя, ще има и по време на Марсианската империя. Аргументи \"За\" и \"Против\" ще има винаги и всякакви хора ще се изказват по какъвто начин намерят за добре и това няма да се промени.\r\nМедиите винаги ще се опитват да отразят всяка гледна точка, защото просто се чете. И това няма да се промени. Тук всеки може да си чеше езика безкрайно и ще смята себе си за прав, опитвайки се неуспешно да убеди другия да приеме неговата гледна точка.\r\r\n                    \r\n                    Като оставим това настрана, нека се опитаме да разберем какво всъщност иска Прайда - и хората, участващи в него, и хората, които го организират, и организациите, които го подкрепят по един или друг начин. Уж звучи просто - приемане, толерантност, права за ЛГБТ общността. На практика обаче нещата не изглеждат точно така.\n\n\n\r\nПриемане и толерантност - това с паради няма да се постигне (не и с подобни паради). Приемането ще дойде по съвсем друг и напълно естествен начин - когато хетеросексуалните разберат сами какви точно са ЛГБТ хората чрез своята лична комуникация. Когато разберат, че сред приятелите им, роднините им, децата им, колегите им, шефовете им има хомосексуални, тогава ще се случи това. Насила, образно казано, това няма да стане. Още повече с паради, в които можеш да срещнеш полуголи, пияни, надрусани и такива, които просто са отишли за музиката. Впрочем, такива хора можеш да срещнеш и по мачове, и по концерти, и по други изяви, ама те не ПАРАДират.\r\nПриемането е естествен процес, който изисква време. България определено е много по-толерантна от много други страни по света по отношение на ЛГБТ общността. Да, има и много други страни, в които двама мъже могат да се целуват по улиците, а у нас сигурно ще получат някое паве в главата, но така е устроен света. А защо две жени, които правят същото, най-вероятно ще получат апетитни погледи е съвсем друг въпрос, белег на един манталитет.\r\nИ дори с този естествен процес винаги ще има едни хора, които никога няма да приемат хомосексуалните или транссексуалните, а биха си затворили очите за две (и повече) жени във филмите за възрастни. Ама и голяма част от тях боготворят Хитлер, така че едва ли трябва да бъдат давани за пример при каузата \"Против\". Това е реалността.\r\nПравата - тук е най-интересният елемент. Юридически нещата не звучат кой знае колко странно. Искат да се позволят гей браковете, за да могат да се възползват от редица социални и икономически права - по-добро данъчно облагане, системи за здравеопазване, право на наследяване и други имуществени права, право на медицинска и конфиденциална информация, та дори и общо разглеждане на доходите на еднополовата двойка при кандидатстване за кредит за жилище. Много важно е да се спомене и вкарването на сексуалната ориентация в престъпленията от омраза, защото Михаил беше убит, \"защото приличал на гей\".\r\nМного теми са, нали? Драги ми организатори, къде са ви усилията в тази посока, тъй като те са най-важните и те са тези, които могат да бъдат постигнати чрез законови проблеми? Не трябва ли да ги обяснявате и повтаряте през цялата година, а не само седмица преди и след Прайда? И тук имам предвид адекватен дебат, а не повтаряне на мантрата: \"Ние сме дискриминирани\", която очевидно не помага.\r\nРазкажете историята на Пешо и Иван, които са заедно от 20 години, на Мария и Гергана, които си имат дете, което може би вече е пораснало, на самоубилите се деца, защото са в общество, което не ги приема, на депресираните деца, които ги пребиват в училище, защото са имали нещастието да се родят с женски черти, на децата, които изпитват страх да кажат на родителите си, защото може да ги разочароват, за нещо, за което нямат вина, на хомофобските престъпления, които изобщо не се докладват, защото няма доверие, а страх. Повтаряйте ги на колкото места можете. Със сигурност има достатъчно истории, които служат като за доказателство за реалните проблеми.\r\nТова е \"лицето\", което би трябвало да покажете на обществото, ако наистина искате промяна, а не мъже на 20 сантиметра токчета със саксия на главата.", "date": "2018.06.11", "title": "Прайдовци, искате промяна? Не парадирайте, а разкажете за… Пешо и Иван"}
{"url": "https://www.dnes.bg/stranata/2018/06/11/gorivata-kateriat-novi-visini-2-35-za-lityr-benzin-i-dizel.378942", "text": "Цените на автомобилните горива у нас поскъпнаха рекордно само в рамките на месец. По традиция те се увеличават в началото на летния сезон, но разликата спрямо същия период на миналата година и при бензина, и при дизела е значителна - с 20 до 30 стотинки за литър. Спрямо средата на май в първите две седмици на юни нарастването е със 7 - 8 стотинки за литър.\r\nВ края на миналата седмица средната цена в страната за масовия бензин А 95 бе 2.23 лв. за литър, а за дизеловото гориво - 2.25 лв. за литър. На някои бензиностанции цените на бензина достигнаха 2.34 лв., а на дизела подгониха 2.40 лв.\r\nВ началото на миналия юни основните горива са се продавали между 2.02 - 2.06 лв. за литър, показва справка в данните за средните цени на горивата в България в информационната платформа \"Fuelo\".\r\r\n                    \r\n                    Между 2.08 - 2.09 лв. за литър варираше средната цена на горивата у нас от началото на януари до средата на април. Покачването започна да се забелязва в края на април, когато имаше движение нагоре от 2-3 стотинки за литър.\r\nТогава, освен традиционното за страната увеличение в началото на летния сезон заради по-голямо потребление, причина за скока в цените бяха и нарасналите котировки на цените на петрола на международните пазари.\r\nВ началото на май цените на петрола достигнаха до 74.44 долара за барел, а месец по-рано един барел се търгуваше средно за 62 долара. В края на миналата седмица средната цена на петрола се понижи до около 73 долара за барел.\r\nНай-високите цени на горивата у нас поддържа област Шумен. Така например една от големите бензиностанции там предлага масовия бензин А 95 за 2.34 лв. за литър, а дизела - за 2.38 лв./литър. В този регион трудно могат да се открият цени под 2.30 лв. за литър, показва справка на \"Сега\". Друга област с рекордни цени e Благоевград. Там основните горива се търгуват на цени между 2.25 - 2.30 лв./литър.\r\nКато цяло най-високи са цените в Западна България. Областите Монтана, Враца и Ловеч са сред първенците по най-скъп бензин и дизел. В област Монтана например дизелът се намира на средна цена от 2.37 лв./литър.\r\nВ област Русе цената е с 18 стотинки по-ниска от средната за страната. Това обаче е субективна оценка, тъй като там също има рекордни цени. Една от големите вериги бензиностанции в областта предлага бензина за 2.27лв./литър, а дизела за 2.32 лв./литър.\r\nПо-малките бензиностанции в Русенско обаче държат доста ниски цени - от около 2.04 лв. за бензина и 2.08 лв. за литър за дизела. В областите Варна, Добрич, Силистра и Ямбол също цените са по-ниски в сравнение с тези в Западна България.\r\nВ Софийска област все още могат да се намерят и цени от 2.18 - 2.19 лв. на литър за основните горива, но като цяло поскъпването е доста осезаемо.", "date": "2018.06.11", "title": "Горивата катерят нови висини: 2,35 за литър бензин и дизел"}
{"url": "https://www.dnes.bg/zvezdi/2018/06/11/hiu-lori-na-59-liubimecyt-doktor-haus.378817", "text": "\n\r\nНа 11 юни своя 59-ти рожден ден празнува британския актьор и музикант Хю Лори. Роден през 1959 година в Оксфорд, Великобритания, неговото пълно име е Джеймс Хю Калъм Лори.\n\r\nНеговата кариера в киното стартира през средата на 80-те. До днес той е участвал в много филми, но широко популярност му носи ролята на доктор Грегъри Хаус в сериала \"Доктор Хаус\".\n\r\n\n\r\nБаща му е популярен британски гребец, който има дори спечелена олимпийски златен медал в гребането (двойка без кърмчия). Самият бъдещ актьор също е гребец в училище и в университета, като взима участие в Състезанието за лодки между Оксфорд и Кеймбридж през 1980.\r\n                    \r\n                    \r\nУспехите на Лори в гребането продължават, като той печели първото място по гребане (двойка с кърмчия) на Националния младежки шампионат на Англия през 1977 г.\n\r\nДокато е следвал в Кембридж е има връзка с популярната днес актриса Ема Томпсън.\n\r\nПо образование е... археолог.\n\r\nОсвен изключителен актьор, Хю Лори е и много добър музикант. Преди 4 години той изнесе концерт в София в НДК.\n\r\nАктьорът е запален мотоциклетист. Първият си мотор получава като подарък от баща си за 16-ия си рожден ден.\n\r\nХю Лори се жени за Джоан Грийн на 16 юни 1989. Двамата живеят в северен Лондон с техните двама сина и една дъщеря.\n\r\nПрез 2006 и 2007 години получава награда \"Златен глобус\" за най-добро изпълнение на актьор в драматичен телевизионен сериал.\n\r\nПрез 90-те години Лори публикува два романа - \"The Gun Seller\" и \"The Paper Soldier\".", "date": "2018.06.11", "title": "Хю Лори на 59: Любимецът \"Доктор Хаус\""}
{"url": "https://www.dnes.bg/balkani/2018/06/11/kanal-istanbul-vtoriiat-bosfor-zastrashavasht-cherno-more.378943", "text": "Първата инициатива на новото турско правителство след очакваното спечелване на изборите след 3 седмици (на 24 юни) е прокопаването на \"Канал Истанбул\" – изкуствен морски път, който ще свърже Черно с Мраморно море през европейската територия на югоизточните ни съседи.\r\nИзкуственият канал е най-мащабният инфраструктурен проект в историята на Турция и целта му е да облекчи трафика през натоварения Босфор (56 000 кораба на година), в частност на петролните танкери (10 000 на година). Той обаче има и друга задача: \"Една от основните цели е да бъде намален рискът, създаван от кораби, пренасящи опасни материали през Босфора\", коментира Ахмет Арслан, министър на транспорта и мореплаването на Турция.\r\r\n                    \r\n                    Проектът предизвиква взрив от недоволство от страна на еколози, архитекти и урбанисти. Според критиците каналът залага огромна екобомба в региона, нарушавайки биосферите на Черно и Мраморно море, както и баланса на подпочвените води по трасето му.\r\nПрокопаването на канала може да увреди един от важните водоизточници на мегаполиса – езерото Сазлъдере. Също така той ще унищожи археологически обекти край Истанбул на възраст от 8500 години и като цяло ще нанесе огромни щети на околната среда.\r\nОт военно-стратегическа гледна точка пък се поставя въпросът дали каналът ще се подчинява на същия режим като конвенцията от Монтрьо за Босфора и Дарданелите, както и какви ще са таксите за преминаващите през него съдове.\r\nПроектът е част от голям план на турският президент Реджеп Ердоган, озаглавен \"Визия 2023\". Той предвижда вложение от 400 млрд. долара в инфраструктурни мегапроекти, най-големият от които е \"Канал Истанбул\". Така след 5 години ще бъде ознаменувана 100-годишнината на основаването на Република Турция от Кемал Ататюрк, а крайната цел е икономиката на комшиите да се нареди сред 10-те водещи в света.\r\nКаналът е планиран да е с дължина 45 километра и ширина 150 м на повърхността и 120 м на дъното. Дълбочината му ще е 25 метра. Това позволява преминаване на най-големи кораби и дори на подводници.\r\nСъоръжението ще свърже северен и южен Истанбул и ще превърне в остров най-населената западна част на мегаполиса. Оценен на около 16 млрд. долара, отпускането на които от държавната хазна е вече осигурено от президента Реджеп Ердоган. В строителството му ще бъдат заети 5000 души, а над него ще бъдат построени 6 моста, пише \"Труд\".\r\nПрезидентът Реджеп Ердоган анонсира проекта в своя реч още през 2011 г. като част от няколко „луди проекта”. В крайната точка на черноморското крайбрежие е планирано изграждане на контейнерно пристанище, което ще отстои недалеч от изгражданото понастоящем трето мегалетище в Истанбул.\r\n\r\nРазликата в солеността на Черно и Мраморно море е голяма. В момента през Босфора минават две течения – повърхностно с по-сладка вода от Черно към Мраморно море и дънно с по-солена вода в обратна посока. Новият канал ще наруши този баланс. Отходните води на Истанбул (97% пречистени) се изливат в дълбоководното течение и се отнасят в Черно море.\r\nНовият канал ще наруши този баланс като увеличи солеността на Черно море за сметка на тази в Мраморно. Ще бъде нарушен и кислородният баланс на двете морета и ще се сложи началото на процес, известен като \"аноксия\". Това винаги е свързано със огромен стрес за водорасли, планктон и морските обитатели.\r\nОчакват се гнилостни процеси и мирис на сяра като следствие от променения кислороден баланс.\r\n\r\nКанал Истанбул\" дава бъдеще на черноморските ни пристанища и развитието на морската индустрия у нас, смята кап. Димитър Димитров, вицепрезидент на Европейската конфедерация на Асоциациите на морските капитани. \r\nСпоред него Босфорът е с естествени ограничения за големите контейнеровози, които не влизат в Черно море и това е спирачка за развитието на бизнеса у нас.\r\nБосфорът вече е недостатъчен да поеме големия трафик, особено след промените в него отпреди 20 години да върви еднопосочно и на изчакване. Средно нашите кораби чакат по 36 часа.\r\n\r\nМраморно море е от векове център за миграция на рибата и единствената връзка между Черно и Бяло море. Новият канал няма да отстъпва на Босфора като път за движението на морските обитатели. Прокопаването на канала ще доведе до нашествие на чужди пришълци, което по-скоро ще е с негативни отколкото с положителни тенденции, смята доц. д-р Виолин Райков, ихтиолог в Института по океанология към БАН във Варна.\r\nТой припомни, че Мраморно море е почти двойно по-солено от Черно море и само екологично пластичните риби ще могат да се приспособят у нас. Една от тях може да се окаже морската звезда, която е активен хищник и се храни с рапани. При всички случаи ще има стрес върху двете екосистеми на моретата. Неблагоприятно ще бъде и нашествието на зоопланктони и фитопланктони у нас, което ще повлияе отрицатално на местните видове риба.\r\nНапоследък турски природозащитни организации и медии все по-често алармират за екопроблемите на Мраморно море. Сафридът, тази традиционна риба, вече я няма, липсва и по пазарите в крайбрежните селища на южната ни съседка.", "date": "2018.06.11", "title": "\"Канал Истанбул\" – вторият Босфор, застрашаващ Черно море "}
{"url": "https://www.dnes.bg/za-da-se-razbirame/2018/06/11/sedmichen-liuboven-horoskop-za-11-17-iuni-2018-a.378834", "text": "Във вторник Меркурий влиза в знака на зодия Рак, което ще ни позволи да говорим повече за чувствата си пред любимия човек Новолунието в Близнаци (в сряда) ще стимулира още повече любовния ни живот. Какво ви очаква според зодията вижте в седмичния любовен хороскоп на Az-jenata.bg\r\n\r\nПредставителите на зодия Овен, определено ще бъдат в любовно настроение. Ще се радвате на късмет и романтика. Венера ще се премести във вашия 5-и дом на удоволствието и истинската любов в сряда, оставайки там до 9 юли. Ако сте необвързани, очаквайте раздвижване в любовния ви живот. Възможно е да срещнете интересна личност, докато се забавлявате, пътувате. Тези от вас, които имат половинка до себе си ще се радват на положителното влияние на Венера.\r\r\n                    \r\n                    \r\nНа положителни вибрации в любовта ще се радват и Телците. Ако планирате да представите вашата нова половинка на близките ви, моментът е подходящ, ако искате с този човек по-сериозен ангажимент. Обвързаните Телци може да бъдат приятно изненадани от любимия човек.\r\n\r\nНоволунието във вашия знак в сряда, ще ви даде възможност за отлично ново начало, уважаеми Близнаци. Вие сте от тези зодиакални знаци, които жадуват за разнообразие и постоянно стимулиране, особено в любовта. Тази седмица, човекът до вас, ще знае какво точно да направи, за да поддържа интереса ви. Някои от вас дори ще се впуснат в повече от един флирт.\r\n", "date": "2018.06.11", "title": "Седмичен любовен хороскоп за 11 – 17 юни 2018-а"}
{"url": "https://www.dnes.bg/obshtestvo/2018/06/11/biznes-za-milioni-pari-pod-peikata-a-alo-apashite-si-gi-berat.378957", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа пореден път възрастни хора попаднаха в капана на \"ало\" измамници.\r\n76-годишен мъж от софийско село даде  600 000 евро в рамките на половин година.\n\n\n\n\r\n65-годишна пък се раздели с над 400 хил. лева и половин килограм злато в София. Измамата е била извършена между 2 и 6 юни.\n\r\n\"Индустрията с телефонни измами в България бележи ръст, на който могат да завидят множество телекомуникационни компании в света. Тя намира почва у нас, тъй като предлага действия по втория начин, а именно - чрез рушвет. И хората се съгласяват, тъй като са наясно, че в страната ни, без да се дадат пари за подкуп, нищо не става\", посочи пред  журналистът Анна Заркова.\r\r\n                    \r\n                    Според психолога Пламен Димитров липсата на доверие към институциите и толерантността към корупционните модели на поведение, които гарантират успех, са част от факторите, даващи успех при подобни схеми.\n\r\n\"Много от измамените обаче са хора, които са изолирани и се тревожат за своите близки. Те искат да бъдат полезни по някакъв начин. Не винаги профилът на жертвата е един и същ\", подчерта експертът.\r\n ", "date": "2018.06.11", "title": "Бизнес за милиони: Пари под пейката, а ало апашите си ги \"берат\"!"}
{"url": "https://www.dnes.bg/balkani/2018/06/11/syrbiia-s-rusiia-v-syrcata-s-evropa-v-glavata.378961", "text": "Сръбското правителство няма намерение да променя стратегическата посока на страната -  Европейският съюз, заяви сръбският вицепремиер Зорана Михайлович в интервю за вестник \"Блиц\".\r\nТя бе категорична, че всички, които управляват страната, трябва да покажат по-ясно тази политика, съобщава БТА.\n\r\n\"Трябва да избягваме ситуации, в които преди обед искаме в ЕС, а следобед - с Русия. Никой не ни пречи да сътрудничим с Русия, никой не може да отнеме правото на нито един сърбин да обича Русия и да ни кара да анулираме историята. Управлението на държавата обаче е рационална работа, политиката се води с главата, а не със сърцето! Русия винаги ще ни бъде в сърцето, а главата казва - Европа и Запад\", заяви Михайлович.\r\r\n                    \r\n                    Вицепремиерът на западната ни съседка отбеляза, че страната иска компромис за Косово не за да получи някаква карта за по-бързо приемане в ЕС, а защото от решаването на този въпрос зависи бъдещето на Сърбия.\n\r\n\"Замразен конфликт в Косово ще замрази Сърбия, която няма да може да се развива. Решение няма да ни донесе нито Русия, нито САЩ, трябва да го направим сами. Или можем да чакаме нещо да ни падне от небето, докато и последният сърбин не си тръгне от Косово\", допълни Михайлович.\r\n ", "date": "2018.06.11", "title": "Сърбия: С Русия в сърцата, с Европа в главата"}
{"url": "https://www.dnes.bg/obshtestvo/2018/06/11/smiah-s-kauza-v-podkrepa-na-skritite-talanti-na-bylgariia.378968", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Смехът е най-краткото разстояние между двама души. Доказва го инициативата \"Смях с кауза\", която скъсява  дистанцията между хората.\r\nТова е благотворително шоу в подкрепа на \"Скритите  таланти на България\" - целогодишна менторската програма за даровити деца  и младежи в неравностойно положение на НПО \"Операция Плюшено Мече\".  Събитието ще се състои днес (11 юни) от 19 ч. в Sofia Live Club.\r\nВсичко ще започне с двучасово шоу, в което десет от най-добрите stand-up комедианти ще ви разсмеят.\n\r\n\"Към момента в програмата са включени седем таланта, които подготвяме за успешно представяне на кандидат-студентските изпити. Това са деца, лишени от родителски грижи и такива от социално слаби семейства. Очаква се да се присъединят още петима младежи\", сподели в студиото на \"България сутрин\" основателят на НПО \"Операция Плюшено мече\" Михаела Стойкова.\r\n                    \r\n                    \r\nОрганизацията вече 10 години провежда най-мащабната коледна кампания за деца и младежи в неравностойно положение. \n\r\n\"Идеята на \"Скритите таланти на България\" е да помогнем на тези деца да постигнат целите, които са си поставили. Искам да им предам, ако не умения и знания, то поне малко повече мотивация и положително настроение. И да им покажа, че не винаги всичко се дължи на социалната среда. Ако човек има желание може да постигне всичко, което иска\", каза актьорът Георги Кючуков пред \n\r\n ", "date": "2018.06.11", "title": "\"Смях с кауза\" в подкрепа на скритите таланти на България"}
{"url": "https://www.dnes.bg/notifikacii/2018/06/11/oshte-predi-da-se-vidiat-kim-pokanil-trymp-na-vtora-sreshta.378965", "text": "Преди историческата среща утре стана ясно, че севернокорейският лидер  Ким Чен-ун е поканил американския президент Доналд Тръмп да посети през  юли Пхенян за втора среща на високо равнище на двете страни.\r\nТова съобщава южнокорейският вестник \"Чунан илбо\", позовавайки се на добре осведомен източник, предаде ТАСС.\r\nСпоред  вестника предложението се съдържало в писмо, предадено на Тръмп на 1  юни от заместник-председателя на ЦК на Корейската трудова партия Ким  Йон-Чхол.\r\nВестникът отбелязва, че тогава и двете страни са изразили готовност да продължат контактите си на най-високо равнище.\r\nВ навечерието на историческата среща на върха между САЩ и Северна Корея президентът на САЩ Доналд Тръмп се срещна днес в Сингапур с домакина си - сингапурския премиер Ли Сян Лун, предаде ДПА.\n\n\n\n\rСрещата, която имаше частен характер, се състоя в официалната резиденция на сингапурския премиер. След нея двамата лидери излязоха за малко пред медиите, стиснаха си ръце и позираха пред камерите, преди да се върнат в сградата за работен обяд с американски и сингапурски служители. Нито един не направи изявление пред очакващите ги журналисти, но Тръмп бе чут да казва на Ли, че утрешната среща ще е много интересна и според него ще има много добър резултат.\r\nДнес в хотел \"Риц Карлтън\" се състояха подготвителни разговори между представители на САЩ и Северна Корея, очаква се по-късно да има още една такава среща. Държавният секретар на САЩ Майк Помпейо, който е в американската делегация, написа по-късно в Туитър, че разговорите са били \"по същество и подробни\".\n\r\nАмериканският посланик във Филипините и бивш посланик в Южна Корея Сун Ким и ръководил американската делегация на срещата в хотел \"Риц Карлтън\". В севернокорейската делегация е заместник-външният министър Чхуе Сон-хюи.\r\nАмериканският президент Доналд Тръмп и севернокорейският лидер Ким Чен-ун пристигнаха вчера в Сингапур за очакваните с голям интерес преговори. Историческата среща, на която за пръв път действащ американски президент ще се срещне със севернокорейски лидер, има за цел постигане на споразумение за денуклеаризация на Северна Корея в замяна на облекчаване на дипломатическите и икономическите санкции срещу Пхенян.", "date": "2018.06.11", "title": "Още преди да се видят: Ким поканил Тръмп на втора среща"}
{"url": "https://www.dnes.bg/usa/2018/06/11/severnokoriicite-dovolni-kim-udyrjal-propagandna-pobeda.378971", "text": "Севернокорейците получиха днес първата голяма доза информация за това, че техният лидер Ким Чен-ун е пристигнал в Сингапур за среща с американския президент Доналд Тръмп, която дори държавните медии в Северна Корея определят като историческа, предаде Асошиейтед прес.\r\nНовината беше отпечатана на първата страница на вестника на управляващата партия и беше първата и единствена информация в първата новинарска емисия за деня на Централната телевизия, която за много севернокорейци е единственият достъпен канал.\n\n\r\nХората се тълпяха около таблата за обяви и афиши на метростанциите в Пхенян, за да прочетат новината, събраха се и пред централната жп гара в столицата, за да гледат на голям екран кадрите как Ким слиза от самолета на авиокомпания \"Еър Чайна\", с който пристигна в Сингапур.\r\r\n                    \r\n                    Корейската агенция КЦТА съобщи, че на срещата на върха ще се проведат \"задълбочени разговори по широк кръг от теми\" и че тя се следи с \"голямо внимание и очакване в целия свят\".\r\nСравнително бързото съобщаване на новината за пристигането на Ким в Сингапур от държавните медии показва определена увереност, че срещата ще мине добре или поне достатъчно добре.\r\nЗа Северна Корея Ким вече е удържал пропагандна победа дори със самия факт, че се стигна до среща, и с това, че той ще седне като равен с американския президент - постижение, към което баща му и дядо му се стремяха, но така и не успяха да постигнат, отбелязва АП. (БТА)\r\n ", "date": "2018.06.11", "title": "Севернокорийците доволни – Ким удържал пропагандна победа "}
{"url": "https://www.dnes.bg/obrazovanie/2018/06/11/dva-chujdi-ezika-za-uchenicite-fakt-e-izprevarihme-ek.378967", "text": "Европейската комисия предвижда една инициатива, според която всеки ученик от ЕC трябва да научи поне два европейски езика освен майчиния си.\n\r\nСпоред зам.-министъра на образованието Деница Сачева това е шанс за българския език, тъй като той ще се изучава в другите европейски държави.\r\nШефката на Дирекция \"Съдържание на предучилищното образование\" в МОН Евгения Костадинова пък се похвали, че всъщност тази идея за България вече е осъществена.\r\n\"Не само по новите учебни планове се предвижда изучаването на два чужди езика от всеки български ученик, независимо дали учи в общообразователно или в професионално училище, но също така и по стария действащ закон, който беше отменен\", коментира тя.\r\r\n                    \r\n                    Според нея препоръка всъщност е изпреварена от процесите, които протичат в нашата страна.\r\nДиректорката на 18 СОУ \"Уилям Гладстон\" допълни, България е на първото място по интерес на учениците към чуждите езици.\r\n\"България има изключителна школа по отношение на ученето на чужди езици. Дигитализацията също навлиза и ученето на чужди езици би трябвало да не е толкова самотно занимание, а да се превърне във възможност за бързо учене на чужди езици\", посочи тя.\r\nФакт е обаче, че има българчета, които не говорят дори и българския език. Това са деца от малцинствата и за тях има специално допълнителни занимания, обясни Костадинова.", "date": "2018.06.11", "title": "Два чужди езика за учениците – факт е! Изпреварихме ЕК"}
{"url": "https://www.dnes.bg/eu/2018/06/11/dvete-prokliatiia-pred-evropeiskiia-prosperitet.378955", "text": "Никой, който пътува през Западна Европа, особено през лятото, не може да не бъде впечатлен от просперитета, красотата и качеството на живота на континента. Последното е по-малко очевиден в Съединените щати въпреки по-високия доход на глава от населението, отчасти защото страната е по-голяма и по-гъсто населена. Съединените щати не предлагат на пътешественика спектакъла на един идеално запазен пейзаж, който е снабден с музеи, отлични ресторанти и Wi-Fi, както бихте очаквали във Франция, Италия или Испания. Може да се твърди, че никой в човешката история не е живял толкова добре, колкото западноевропейците днес, пише в свой анализ Бранко Миланович, професор в  City University of New York, и един от най-известните анализатори на темата за разпределянето на доходите, за блога си Global Inequality.\r\r\n                    \r\n                    Но, както всички знаят, има дълбоко недоволство в целия континент, не на последно място в Италия: хората не са доволни от начина, по който работи европейската политика, с имиграцията, перспективите на по-младото поколение, несигурните работни места, конкуренцията с работници с ниски доходи в Азия или конкуренцията за наваксване на американските ИТ корпорации и американската стартъп култура. Миланович обаче се съсредоточава над двете „проклятия\", които парадоксално излагат просперитета на Европа на риск.\r\nПървото проклятие е свързано с миграцията. Фактът, че Европейският съюз е толкова проспериращ и мирен в сравнение с източните си съседи (Украйна, Молдова, Балканите, Турция), и - по-важното - Близкия изток и Африка, означава, че той представлява отлична цел за миграция. Hidden Field\r\nРазликата в доходите между \"ядрото\" на Европа (бившата ЕС с 15 членове) и Близкия изток и Африка е не само огромна, тя продължава да се увеличава. Западноевропейският БВП на глава от населението сега е малко под 40 000 международни долара. В Субсахарска Африка той възлиза на 3500 долара - разликата от 11 към 1. През 1970 г. БВП на глава от населението в Европа е 18 000 долара, а в Субсахарска Африка - 2600 – разлика 7 към 1. И тъй като хората от Африка могат да увеличат доходите си десетократно при емигриране в Европа, не е изненадващо, че продължат да го правят въпреки всички препятствия, които срещат по пътя към Европа. Щеше ли един холандец да мисли по друг начин, ако може да спечели 50 000 евро годишно в родината си, но половин милион евро в Нова Зеландия?\r\nПредвид размера на разликата в доходите миграционният натиск ще продължи поне още 50 години или дори ще се увеличи - дори ако Африка успее да настигне Европа през този век (което означава, че ще икономиката ѝ ще нараства по-бързо от тази на ЕС). Това напрежение не е статично, защото Африка е континентът с най-високия очакван ръст на населението, а броят на потенциалните мигранти ще се увеличи многократно. Докато съотношението на населението между Субсахарска Африка и ЕС днес е 1 млрд. към 500 млн. души, след около 30 години това съотношение ще бъде 2,2 милиарда към 500 млн. души.\r\nНо, както всички знаят, миграцията създава траен и устойчив политически натиск върху европейските страни. Цялата политическа система е в състояние на шок, както показва кризата в Италия, изоставена от европейските си партньори в справянето с миграцията, или както илюстрират и решенията на Австрия и Унгария за изграждането на гранични стени. Едва ли има страна в Европа, чиято политическа система не е разтърсена от темата за миграцията: десният натиск в Швеция, Холандия и Дания, възходът на AfD в германския Бундестаг, новата популярност на „Златна зора“ в Гърция.\r\nПовече за проблема със социалното неравенство четете ", "date": "2018.06.11", "title": "Двете проклятия пред европейския просперитет"}
{"url": "https://www.dnes.bg/notifikacii/2018/06/11/momchence-ot-rusiia-poletia-v-ravda-ot-5-iia-etaj.378981", "text": "Петгодишно дете е паднало от петия етаж на сграда в комплекс \"Лайфстайл 3\" в Равда, съобщиха от МВР - Бургас. \r\nИнцидентът, станал вчера, няма фатален край. Детето е русначе, то е момченце и е на почивка у нас с близките си.\r\nСлед падането то е настанено в отделението по \"Реанимация\" в бургаската болница с фрактури на краката, таза и травма на белия дроб, но е без опасност за живота.\r\nОт полицията при изясняване на случая са установили, че детето е оставено без надзор в апартамента. Гледала го е 55-годишната му баба.\r\nТя го оставила, за да отиде до магазина да пазарува, а то се озовало на терасата, откъдето е паднало. \r\nПо случая е образувано досъдебно производство.\r\n ", "date": "2018.06.11", "title": "Момченце от Русия \"полетя\" в Равда – от 5-ия етаж!"}
{"url": "https://www.dnes.bg/obshtestvo/2018/06/11/razvod-i-deteto-kato-oryjie-ispaniia-go-vyrna-u-nas.378970", "text": "Испански съд постанови да бъде върнато в България дете, което е било неправомерно задържано от майката. Съдът се позова на нормите на Хагската конвенция.\r\nИ след година раздяла бащата и детето вече са заедно. С част от делото се зае и българският адвокат Йорданка Бекирска, изпълнителен директор на организацията \"Български адвокати за правата на човека\".\r\nИсторията е развод на родителите, при който детето остава при майката, а бащата получава право да се среща с него. Първата среща между родител и наследник обаче не се осъществява.\r\nОще през първия уикенд на септември 2017 година, както е постановил съдът, бащата не се вижда с детето. Той веднага прави опит да намери майката в селото, в което живее, но научава, че заедно с детето е заминала в Испания.\r\r\n                    \r\n                    Излъганият мъж на мига се обръща към адвокатската организация и процедурата за връщането на детето е в ход от миналата есен насам. Казусът е бил прецедент за съда в испанския град Пампола, където жената се е \"укрила\".\r\n\"Имахме данни, че детето се намира в Памплона и локализирането не отне много време, въпреки че подаденият от майката адрес беше фиктивен\", обясни адвокат Бекирска пред БНР.\r\nИздирването е било концентрирано само в Памплона. \"Укриването на майката беше в голям ущърб, от прокуратурата казаха, че тя буквално се е подигравала с тях и с властта\", разказа юристът.\r\nПравата на майката върху детето са такива, каквито са били уредени от българските правораздавателни органи при раздялата на родителите, но сега ще бъдат преразгледани.\r\n\"Много родители у нас след раздяла ползват детето като оръжие, за да си отмъстят на бившия партньор - обясни Йорданка Бекирска. - Международните стандарти категорично казват, че детето трябва да излезе от този конфликт. То трябва да се постави пред него. Интересът на детето следва да бъде запазен\".", "date": "2018.06.11", "title": "Развод и детето като оръжие! Испания го върна у нас!"}
{"url": "https://www.dnes.bg/health/2018/06/11/da-se-natrovish-s-jeliazo-vnimavaite-s-lekarstvata.378974", "text": "Прием на желязо се налага при железен дефицит в организма, който може да е с различен произход – кръвозагуба, бременност и кърмене, неправилно хранене и т.н. \r\nОстра интоксикация с желязо настъпва при приемане на обща доза над 30-40 мг/кг у възрастни и над 20 мг/кг у деца. Най-често интоксикация се наблюдава при деца поради случайно поглъщане на желязо съдържащи таблетки.\r\n \r\nПървите симптоми при предозиране на желязото са повръщане и остра диария. В норма плазмената концентрация на желязото е 0,5-1,5 мг/л. При тежки отравяния с препарати на желязото концентрацията му в плазмата достига 5-10 мг/л. Плазмена концентрация над 10 мг/л е потенциално животозастрашаваща.\r\n \r\nКлиничната проява при отравяне с лекарства, съдържащи желязо преминава в няколко фази.\r\n \r\n", "date": "2018.06.11", "title": "Да се натровиш с желязо – внимавайте с лекарствата"}
{"url": "https://www.dnes.bg/notifikacii/2018/06/11/zaradi-pari-myj-e-proboden-na-plaj-v-slynchev-briag.378973", "text": "Мъж беше прободен с нож заради пари в Слънчев бряг. Сигнал за инцидента е подаден на 8 юни в РПУ-Несебър.\r\nВ района на изоставен строеж, който се намира в близост до бистро \"Дани\", е наръган с нож 40-годишния М. И. от Видин.\r\nМъжът е с прободна рана в областта на дясното бедро, която му е нанесена от непознат мъж. Причината е, че видинчанинът отказал да даде пари на вандала.\r\nИзвършителят на деянието е разкрит и задържан, благодарение на бързите полицейски действия. \r\nТова е криминално проявеният и осъждан К. М.. Той е на 25 години от село Брестница, обл. Ловеч.\r\nНападателят е направил пълни самопризнания, както и е дал подробна информация за тежкото си провинение. Работата по случая продължава.\r\n ", "date": "2018.06.11", "title": "Заради пари! Мъж е прободен на плаж в Слънчев бряг!"}
{"url": "https://www.dnes.bg/football/2018/06/11/svetovno-pred-televizora-bylgarinyt-za-germaniia.378979", "text": "Пред телевизора, с бира в ръка, стискащ палци за най-големите футболни сили. Така ще изглежда българинът в следващия месец, докато тече световното първенство по футбол в Русия.\n\r\nБлизо половината българи (46%) ще гледат предстоящото Световно първенство по футбол. Сходен дял (47%) декларират, че няма да го гледат. Съвсем очаквано има съществена динамика в разбивката по пол, като 80% от гледащите ще са мъже, сочат данните от проучване на изследователски център \"Тренд\", по поръчка на \"\", посветено на нагласите на българите към предстоящото Световно първенство по футбол.\n\r\n15% от пълнолетните българи декларират, че ще гледат почти всички мачове от световното, а 20% заявяват, че ще следят повечето мачове. \r\n                    \r\n                    \r\nИ след като нашият национален отбор пропуска пореден голям футболен форум, българите ще подкрепят в по-голяма степен футболните отбори от европейските държави – Германия (12%), Испания (11%), Англия (9%). Едва на четвърто място по подкрепа е отбор от Южна Америка – Бразилия с 6%. \n\r\nДомакините на световното първенство – Русия, пък ще бъдат подкрепяни от 5% от българите. \n\r\nНа въпрос кой според тях ще спечели Световното първенство, големият фаворит на нашенеца е Бундестима. 12% смятат, че Германия ще спечели, 8% смятат, че това ще е Испания, други 8% Англия и Бразилия.\n\r\nБългарите предпочитат в най-голяма степен да гледат мачовете от Световното първенство \"вкъщи с приятели\" (16%), а 13% предпочитат това да е \"вкъщи със семейството\". Всеки десети пък декларира, че предпочита да гледат мачовете в \"заведение с приятели\". \n\r\nЗаведението е избор в по-голяма степен на най-младите (18-29 г.), което е обяснимо с това, че това са хората с по-малко семейни задължения и по-динамичен начин на живот.  \n\r\n7 % пък от анкетираните заявяват, че ще следят мачовете от Световното сами от вкъщи.", "date": "2018.06.11", "title": "Световно пред телевизора: Българинът – за Германия"}
{"url": "https://www.dnes.bg/obshtestvo/2018/06/11/sled-morkova-i-toiagata-doncheva-zaplashena-s-razchleniavane.378952", "text": "Жената на вицепремиера Томислав Дончев Светлана е получила заплахи, включително за разчленяване, след поста си във Facebook за \"моркова и тоягата\", обяви съпругът й.\r\n\"Пиша отговор на Българския Хелзински комитет, които поискаха оставката ми. Много ме притеснява обаче допускането за колективна отговорност, а в една правова държава тя е лична. Колективната е характерна за комунизма и фашизма. Днес ми казват: \"Разграничете се от Светлана\", утре може да го кажат за майка ми или за детето\", посочи Дончев.\n\n\r\n\"Едва ли някой би намерил аргументи \"за\" нарушаването на тези правила от някоя група граждани. Не виждам нищо нередно в думите на Светлана и я подкрепям да има интеграция, но и санкции Това, че някой има даден етнически произход, не е основание нито да бъде третиран по-строго, нито по-милостиво. Има свобода на словото, а и тя не се занимава с политика\", настоя той пред bTV.\r\r\n                    \r\n                    Само преди дни няколко ромски организации излязоха с открито писмо до вицепремиера Томислав Дончев заради изявленията на съпругата му Светлана.\r\nСдруженията ДРОМ във Видин, \"Ларго\" в Кюстендил и Български хелзински комитет определиха думите на Светлана като дискриминационни и антиромски и поискаха съпругът й да се разграничи от тях.\r\n\"В случай, че откажете да осъдите изявленията на г-жа Дончева и не се разграничите от тях, Ви призоваваме да подадете оставката си\", обръщат се организациите към вицепремиера.\r\nСъпругата на вицепремиера разбуни духовете с поста си: \"Морковите за циганите са на свършване, време е за тоягата!\"\r\nДумите й бяха свалени от администраторите на Facebook след като бяха докладвани като расистки, а Дончева публикува ново изявление. В него тя обясни, че няма дискриминация в изказването й, защото с него всъщност иска равенство както в стимулите, така и в задълженията и наказанията както за ромската, така и за българската общност.\r\n\"Посочените изявления намираме за отявлено дискриминационни, антиромски. Те разпространяват и представят като правилни и легитимни силно вирулентни и вредни стереотипи и клевети, които унизяват ромската общност и подсилват утвърдената в обществото враждебна, принизяваща, обидна и нерядко застрашителна за ромите среда\", се казва в писмото на ромските формации и БХК до вицепремиера Дончев.\r\nСпоред тях подобни изказвания вредят на образа на България като правова и демократична държава.", "date": "2018.06.11", "title": "След моркова и тоягата... Дончева заплашена с разчленяване"}
{"url": "https://www.dnes.bg/rock/2018/06/11/zamlykva-li-zavinagi-kultovata-uikeda.379005", "text": "Една от най-яките и смислени родни банди - \"Уикеда\", слага край на съществуването. Това обяви фронтменът Ерол Ибрахимов. \r\n\"Здравейте приятели, за голямо съжаление, от днес \"Уикеда\" прекратява активната си дейност. Причината е проста, просто нямаме какво повече да кажем, та решихме, че е по-честно и към вас и към нас да замълчим. Благодарим ви за подкрепата и всички хубави неща, които ни дадохте! Обичаме ви! Лека, успешна, доходна и безаварийна\", написа музикантът в профила си във Facebook.\r\nПод поста му се включиха фенове от цял свят с призиви групата отново да се събере. А както се е изразил един от тях - надежда има, още повече, че \"Уикеда\" са имали \"сухи\" периоди.  \r\n\"Уикеда\" започва своя живот през 1997 г., има 5 издадени албума, последният от тях е от 2004 година. \r\nУчаствали са в многобройни концерти и клубни изяви в България и други европейски страни, както и в САЩ.", "date": "2018.06.11", "title": "Замлъква ли завинаги култовата \"Уикеда\"? "}
{"url": "https://www.dnes.bg/stranata/2018/06/11/prikliuchenieto-bdj-vlak-plamna-v-dvijenie-a-pytnicite-pesh.379001", "text": "Влак на БДЖ пламна в движение и остави пътниците по средата на нищото в района на село Цар Асен. \r\n \r\nВлакът се движел по линията Пловдвив-Панагюрище в неделя, когато изведнъж пламъци са обхванали част от композицията, сигнализираха очевидци пред \"Дарик\".\r\n \r\nЗа щастие при инцидента няма пострадали. В паниката си обаче част от пътниците скочили от влака в движение. \r\n \r\nДрамата се разиграва в горещите часовена деня, в които пътниците са принудени да чакат повече от час резервен автобус. Той обаче се препълнил. Част от хората тръгнали пеша по релсите и вървели в продължение на три километра, но не към Обетованата земя заедно със Мойсей, а към домовете си. По-възрастните пътници останали да чакат. \r\n \r\nПътуващите по редовната линия разказват още, че този влак няколко пъти е спирал заради прегряване и недоумяват защо все още не са взети мерки за безопасността на гражданите и служителите. От БДЖ пък все още нямат официално съобщение за инцидента. \r\n \r\nСамозапалилият се влак е част от обновената база на БДЖ – новите линии се обслужват от мотрисите \"Сименс Дезиро\".\r\n \r\nРедовните курсове по линията са възстановени от 2006 г. През изминалата есен обаче от железницата тихомълком заменят част от машините със старите 40-годишни дизелови локомотиви.\r\n \r\nОт пресцентъра на компанията тогава обясниха, че новите мотриси са в ремонт, което от своя страна наложило връщането в експлоатация на старите композиции. ", "date": "2018.06.11", "title": "Приключението \"БДЖ\": Влак пламна в движение, а пътниците – пеш"}
{"url": "https://www.dnes.bg/stranata/2018/06/11/mlada-jena-se-samoubi-vyv-vraca-policai-se-grymna-v-pernik.378992", "text": "Млада жена и полицай са се самоубили, съобщиха от полицията.\r\n25-годишна жена се е простреляла с пистолет в жилището си в ж.к. \"Дъбника\" във Враца.\r\nСигналът за инцидента е получен на 10 юни в 19:50 часа. Жената е транспортирана в МБАЛ-Христо Ботев, където по-късно е починала. Образувано е досъдебно производство.\r\nПо информация от в. \"Конкурент\" 25-годишната Михаела е дъщеря на полицай. Тя се е простреляла със служебното оръжие на баща си.\r\n44-годишен полицай пък се самоуби тази сутрин в Перник, съобщи \"\".\r\nТялото е намерено в гориста местност близо до дома му. \r\nМъжът е служител в Охранителна полиция и се е застрелял със служебното си оръжие.\r\nЗасега причините за самоубийството му не са ясни.", "date": "2018.06.11", "title": "Млада жена се самоуби във Враца, полицай се гръмна в Перник"}
{"url": "https://www.dnes.bg/stranata/2018/06/11/sled-skandal-myj-metna-tv-prez-balkona-potroshi-opel.378993", "text": "37-годишен мъж от Горна Оряховица е задържан в местното полицейско управление заради нанесени щети по лек автомобил, съобщават от МВР във Велико Търново. \r\nВ неделя, в ранния следобед, след скандал със съпругата си в жилище в железничарския град, мъжът хвърлил през терасата на жилището си телевизор. \r\nЗа негово нещастие обаче той паднал върху лек автомобил \"Опел\", паркиран под терасите на блока. \r\nВ резултат на това е повредено предно панорамно стъкло и таблото на автомобила. \r\nМъжът е задържан в ареста за 24 часа. По случая е започнато бързо производство.", "date": "2018.06.11", "title": "След скандал: Мъж метна TV през балкона, потроши \"Опел\""}
{"url": "https://www.dnes.bg/crime/2018/06/11/nov-udar-na-alo-mafiiata.379008", "text": "Поредната жертва на ало мафията е габровка. Над 2 550 лв. и златни накити дала 87-годишната жена на телефонни измамници.\r\nСигнал за случилото се е подаден в Районното управление в града, в петък, от жителката, съобщават от пресцентъра на Областна дирекция на МВР-Габрово.\r\nИзмамата е станала по сценария \"съдействие на полицията за залавянето на телефонни измамници\". Бабата е ощетена точно с 1950 лв., 300 евро и златни накити. По случая е образувано досъдебно производство.\r\n ", "date": "2018.06.11", "title": "Нов удар на ало мафията"}
{"url": "https://www.dnes.bg/obshtestvo/2018/06/11/prostrelianata-simona-vyn-ot-opasnost-progovori.379006", "text": "22-годишната Симона Тодорова от Дряново, която бе простреляна в главата в Слънчев бряг на 2 юни, вече говори, съобщиха за \"\" от УМБАЛ Бругас.\r\nМомичето успявало да отговаря на въпроси с кратки думи, реагирало при появата на родителите й, които са неотлъчно до нея от момента на приемането й в бургаската болница.\n\n\r\nНа 3 юни през нощта Симона претърпя няколкочасова мозъчна операция, която се оказа животоспасяваща.\r\nКуршумът обаче е увредил мозъчни центрове, поради което лекари не дават прогнози дали и в каква степен младото момиче ще се възстанови.\r\r\n                    \r\n                    Факт е обаче, че вече няма опасност за живота на 22-годишната красавица от Дряново. \r\nПоказателите й ставали все по-добри, а реакциите й все по-обнадеждаващи.\r\nСимона бе простреляна от 37-годишния си приятел Михаил Станчев, който от ревност по нея уби 54-годишния хазартен бос Коста Николов-Миджурина, работодател и ухажор на момичето.\r\nКоста Миджурина тъкмо изчаквал Симона в мерцедеса си до комплекс \"Сън вилидж\", за да я води на вечеря.\r\nВнезапно обаче се появил Михаил, въоръжен със законно притежаван пистолет \"Макаров\". Узнал, че Симона ще излиза с богатия си ухажор, Михаил отворил предната лява врата на мерцедеса и застрелял Миджурина в главата. В този момент обаче Симона вече тичала към колата с викове към Михаил: \"Не, недей!\". Афектираният мъж се обърнал към нея и я прострелял в лявото слепоочие.\n\r\nТой бе задържан часове след убийството при опит да напусне страната през ГКПП Лесово.\n\r\n ", "date": "2018.06.11", "title": "Простреляната Симона – вън от опасност. Проговори! "}
{"url": "https://www.dnes.bg/index/2018/06/11/liusi-diakovska-s-cvetno-pyteshestvie-v-sveta-na-miuzikyla.379000", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПопулярната изпълнителка Люси Дяковска обяви, че в готвената от нея \"Вечер на мюзикъла\" са предвидени популярни произведения като  \"Котките\", \"Уестсайска история\", \"Кабаре\", \"Клетниците\", \"Цар Лъв\", \"Исус Христос - супер звезда\", както и много още изненади. \n\r\nСъвременните мюзикъли ще бъдат представени с \"We will rock you\", \"Mamma mia\" и други, а обещаващата музикална вечер ще бъде \"цветно пътешествие в света на мюзикала.\"\n\r\n\"За мен диското и мюзикълът нямат голяма разлика. И при двете трябва да достигнеш до човека, аплаузът е това, към което ние на сцената се стремим, но дори когато отсъства - усмивката ни стига\" - така започна Люси Дяковска представянето на предстоящия си концерт в студиото на \r\n\"Първите модерни плочи, които баща ми имаше 1984 г. бяха на Барбара Стрейзънт, която е също композитор, освен велик изпълнител. Написала е едни от най-красивите песни към филми и мюзикъли. Нейните изпълнения ме докоснаха с начина, по който преживяваше всяка мисъл в тях, а баща ми винаги е бил много експресивен певец. Той беше пример за мен, когато отидох в Германия в мюзикъл колеж и емоционалността, с която пеех в мюзикъли беше най-силният ми коз\", сподели изпълнителката в \"България сутрин\".\n\r\nУчастие в представлението ще вземат също големите музиканти Мишо Йосифов и Веселин Веселинов Еко.\r\n ", "date": "2018.06.11", "title": "Люси Дяковска с \"цветно пътешествие в света на мюзикъла\""}
{"url": "https://www.dnes.bg/kino/2018/06/11/pochina-bashtata-na-choko-i-boko-animatoryt-rumen-petkov.379009", "text": "Българският  режисьор-аниматор Румен Петков е починал на 70-годишна възраст. Новината съобщи в социалните мрежи неговата ученичка Надежда Славова, която написа във Facebook: \"Страхотният аниматор, прекрасният човек Румен Петков ни напусна, но ще бъде винаги с нас! ❤️Не искам и не мога да повярвам..., страхотно боли... огромна загуба за всички - и за семейството му и за аниматорите в България, от които получи огромната им любов и признателност, както никой друг!!!! Светла му памет!\"\r\nРумен Петков е роден през 1948 г. Автор е на първия български говорещ анимационен филм \"Приключенията на щъркела Чоко и жабока Боко\", познат от комиксите в сп. \"Дъга\". \n\r\r\n                    \r\n                    Заминава за САЩ, където работи за компании като \"Юнивърсъл\" и \"Картуун нетуър\". Той е сред създателите на известни персонажи от поредици като \"Лабораторията на Декстър\", \"Джони Браво\", \"Крава и пиле\", \"Уди Кълвача\" и др.\r\nОсвен като режисьор, Румен Петков е и преподавател в Калифорнийския университет за изкуствата (CalArts), създаден от Уолт Дисни.\r\nАниматорът често си идваше в България през последните години и участваше в мастър класове в НАТФИЗ \"Кр. Сарафов\". \r\nПред Dnes.bg Румен Петков сподели за едни от персонажите, с които ще го запомним - Чоко и Боко.\r\n\"Те имаха потенциал да бъдат герои от много добър сериал. Но ние навремето го правихме почти аматьорски. Преди никой не мислеше да се правят проектите, както трябва, за да се завладява пазарът, както се прави в Холивуд. Повечето хора у нас, като чуят Холивуд, имат особено мнение. Често си казват – оставете тези боклуци! Истината е, че цял свят гледа Cartoon Network, а това означава, че продукциите са успешни...Колкото и суетно да звучи, ми става много приятно, като се срещам с хора по света, които ме знаят като част от тези герои.\"\r\nМакар от години да живее в САЩ, Румен Петков бе убеден, че и България е страна с неограничени възможности. \r\n", "date": "2018.06.11", "title": "Почина бащата на Чоко и Боко – аниматорът Румен Петков"}
{"url": "https://www.dnes.bg/crime/2018/06/11/tir-zatisna-bus-s-turska-registraciia-na-rishkiia-prohod-ima-raneni.379016", "text": "Ришкият проход е затворен заради тежка катастрофа, при която тир е затиснал микробус \"Мерцедес Вито\", съобщиха от полицията в Бургас.\r\nБусът \"Мерцедес Вито\" е с турска регистрация, от него са извадени 7 души, вътре е останал само шофьорът, който може и да е загинал, съобщиха от полицията в Бургас.\n\r\nОт седемте извадени пътници шестима са ранени, те се транспортират в болницата в Шумен. Спасителната акция продължава и в момента.\r\nУкраински гражданин с 2,81 промила алкохол в кръвта е шофирал ТИР-а, допълниха информацията за инцидента от пресцентъра на полицията в Бургас. \n\r\nВ купето на затиснатия микробус продължава да е шофьорът. Засега няма данни за това какво е състоянието му. Катастрофата стана днес около 14,08 часа.  \r\r\n                    \r\n                    Движението е отклонено през Провадийския проход. Изчаква се тежка техника, която да издърпа ТИР-а, съобщи \"\".\r\n", "date": "2018.06.11", "title": "ТИР затисна бус с турска регистрация на Ришкия проход, има ранени"}
{"url": "https://www.dnes.bg/index/2018/06/11/robyrt-de-niro-mainata-mu-na-trymp.379011", "text": "Снощните награди \"Тони\" за принос към театралното изкуство на Бродуей, по-точно шокиращата реч на носителя на Оскар Робърт Де Ниро, изуми публиката на бляскавата церемония. \r\n \r\n\"Искам да кажа само едно нещо: \"Майната му на Тръмп! Вече не е \"Долу Тръмп!\", а майната му на Тръмп!!\", започна Де Ниро от сцената преди да обяви изпълнението на певеца Брус Спрингстийн.\r\n \r\nВулгарната реч на актьора беше цензурирана от телевизия CBS, която излъчваше събитието. Това предизвика още по-остра обществена реакция, която заля социалните мрежи с коментари и видео от речта.\r\n \r\nВъпреки че неприличните думи не се чуха от ефира на телевизията, присъстващите в залата много ясно показаха какво точно е съдържала речта на Де Ниро. \r\n \r\nАктьорът се обърна и към изпълнителя на сцената: \r\n \r\n\r\n \r\nРечта му предизвика бурни реакции в залата и вдигна публиката на крака. \r\n \r\n каза още американският актьор. \r\n \r\nДе Ниро е един от най-изявените критици на Тръмп още по време на президентската му кампания през 2016 година.\r\n \r\nВъв видеоклип от октомври той се опита да окуражи избирателите да не гласуват за него на предстоящите тогава избори. В рамките на 60 секунди Тръмп беше наречен прасе, куче и мошеник. \r\n \r\nВ друга агресивна реч на Де Ниро през януари пък, американският президент бе наречен \"нашето бебе бос\".\r\n \r\n \r", "date": "2018.06.11", "title": "Робърт Де Ниро: Майната му на Тръмп!"}
{"url": "https://www.dnes.bg/usa/2018/06/11/prostrelian-policai-i-4-deca-zalojnici-vyv-florida.379019", "text": "Полицай от Флорида беше прострелян, след като мъж откри огън и взе 4 деца за заложници в жилищен комплекс в Орландо, Флорида, пише FoxNews. \r\n \r\nСлужителят на реда е отишъл да провери сигнал за домашно насилие в неделя, когато заподозряният го застрелял. \r\n \r\nПолицаят веднага е откаран в болница със сериозни наранявания, но шансовете му за живот са добри, твърдят от полицейското управление. \r\n \r\nЗаподозреният се е барикадирал в апартамента и е взел за заложници 4 деца – на възраст межсу 1 и 12 години. Полицията подозира, че това са негови деца. Спецчастите са се опитали да преговарят с мъжа. \r\n \r\n\"Главната ни грижа е сигурността на децата. Надяваме се, че заподозреният ще се предаде доброволно\", каза началникът на полицията пред медиите. \r\n \r\nСигналът е подаден от съсед в сградата късно вечерта в неделя, след като чул изстрели. ", "date": "2018.06.11", "title": "Прострелян полицай и 4 деца заложници във Флорида"}
{"url": "https://www.dnes.bg/zvezdi/2018/06/11/perfektnite-formi-kendyl-djenyr-i-goloto-i-tialo.378994", "text": "Да си супермодел никак не е лесна работа. Когато работиш с тялото и лицето си, трябва да полагаш неимоверни усилия, за да ги поддържаш в перфектна форма. \r\nОбикновено и една малка промяна може да бъде осъдена остро от феновете и дори да коства бъдещи ангажименти в професионален план.\r\n \r\nКогато обаче имаш перфектни форми, обичаш да ги показваш на света. Дори и само защото знаеш какво ти е коствало, за да ги постигнеш.\r\n \r\nТакъв е случая и с Кендъл Дженър, която определено знае как да провокира своите фенове.\r\n \r\nВ социалните мрежи, по-конкретно в личния си профил в Instagram, сестрата на Ким Кардашян буквално не оставя нищо на фантазията, публикувайки постоянно свои голи и изключително сексапилни кадри.\r\n \r\n", "date": "2018.06.11", "title": "Перфектните форми: Кендъл Дженър и голото й тяло"}
