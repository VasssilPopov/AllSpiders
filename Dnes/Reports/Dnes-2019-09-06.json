{"url": "https://www.dnes.bg/politika/2019/09/06/rumen-radev-iskame-novo-syedinenie-no-to-minava-prez-razdelenie.422065", "text": "аправихме каквото можахме и колкото можахме. Сега можем да чакаме съда на историята. С тези скромни слова смелият министър-председател Петко Каравелов описва паметните дни на 1885 г. Присъдата е ясна - препотвърждавана е с признателност\", започна речта си президентът Румен Радев по време на зарята-проверка по случай честването на  134-ата годишнина от Съединението на Източна Румелия и Княжество България.\r\n\r\nПред паметника на площада в Пловдив, носещ името на Съединението, българският президент отбеляза, че \"нашите предци продължаваха да живеят с идеала за сплотена, обединена и независима България. С тази мечта живееха всички. В онзи миг, политиците ни съумяха да бъдат на висотата на народа и неговите въжделения\".\n                    \n                    \n                \r\n                \r\n                \r\n                \r\n\"Днес търсим гордост в миналото и често загърбваме своя дълг пред настоящето. Идейната безпътица на първенците катастрофира в апатия, отчуждение и безверие\", продължи г-н Радев в своята реч по случай празника.\n\r\n\"Отдавна не знаем какъв е идеалът ни, а Съединението остава повече на думи. Все повече се призовава за ново съединение, но се пропуска, че то минава през разделение. Епохата иска от нас да се разделим с всичко, което тежи и спира движението на нацията ни напред. Трябва да се разделим с беззаконието, с арогантността, с апатия, да отхвърлим нихилизма. Да се знае, че докато позволяваме на несправедливостта да царува, не можем да бъдем истински единни\", призова президентът, цитиран от БНР\n\r\nВ края на празничната си реч Румен Радев посочи: \"Да помним, че най-важна е оценката на онези, които идват след нас. Съдбата на нацията се кове тук и сега. Наш дълг е заедно да съградим достоен и справедлив живот в свободна, просперираща и демократична България\".", "date": "2019.09.06", "title": "Румен Радев: Искаме ново Съединение, но то минава през разделение"}
{"url": "https://www.dnes.bg/stranata/2019/09/06/pojar-krai-relsite-spria-vlakovete-za-varna.422059", "text": "Пожар е избухнал край релсите на бързия  влак София – Варна, съобщиха за \"Фокус“ от БДЖ.\r\nГорят сухи треви в района между Завет и Карнобат, поради което е преустановено движението на влаковете. Пътниците се превозват в момента с организиран превоз с автобус.\r\nПожар е възникнал също и на релсите между Ведрово и междугарието Подвис, близо до железния път. Бързият влак е пътувал в посока от Варна за Пловдив. Движението е прекъснато от 17.00 часа.\r\nДруги две композиции са напълно отменени.", "date": "2019.09.06", "title": "Пожар край релсите спря влаковете за Варна"}
{"url": "https://www.dnes.bg/world/2019/09/06/germaniia-shte-zabraniava-sys-zakon-nailonovite-torbichki.422058", "text": "Германското министерство на околната среда внесе законопроект за забрана на найлоновите торбички в супермаркетите, предаде ДПА.\r\nЗабраната ще засегне торбичките, в които се пълнят стоки в обектите за търговия на дребно, но не се отнася за пликчетата, в които се слагат плодове и зеленчуци.\r\nЩе бъдат забранени и т.нар. торбички от органични пластмаси, които според министърката на околната среда Свеня Шулце не са решение за опазването на околната среда.\r\nПо данни на министерството в Германия човек използва по около 20 такива торбички годишно.\r\nПрез 2016 г. министерството отправи призив към магазините да не дават найлонови торбички безплатно. Това доведе до значително понижаване на употребата им от 68 торбички на човек през 2015 г. до 24 през 2018 г.\r\n(БТА)\r\n ", "date": "2019.09.06", "title": "Германия ще забранява със закон найлоновите торбички"}
{"url": "https://www.dnes.bg/zvezdi/2019/09/06/skysaha-ot-kritiki-anistyn-zaradi-korica-na-spisanie.421994", "text": "Актрисата Дженифър Анистън се появи на корицата на  InStyle с безупречна визия, но явно обилното количество грим и играта на фотошоп не се харесаха на част от феновете й. \r\n \r\nСнимка, която се появи на страницата на звездата в Instagram бе доста коментирана в социалните мрежи.\r\n \r\nГоляма част от хората коментират кадъра, на който Анистън позира близо до камерата с масивни златни украшения. \r\n \r\nФеновете й смятат, че кожата на актрисата изглежда твърде гладка за 50-годишна жена и доста загоряла.\r\n \r\n„Красива корица, но защо са направили кожата й с 10 тона по-тъмна от колкото е”, недоумява потребител. \r\n \r\n„Добре, но къде точно е Дженифър Анистън? Това не е тя”, добавил друг. Трети направо иска редакторът да бъде уволнен.\r\n \r\nПодобни случаи не са единствени в света на шоубизнеса. Преди време супермоделът Бела Хадид бе посочена с пръст от феновете си заради подбрана снимка, на която Хадид е със сестра си Джиджи. Двете са на церемонията за връчването на отличията MTV Video Music Awards. \r\n \r\nСлед няколко дни в акаунта @fakegirlsfvckya се появи колаж от тази фотография и оригиналната снимка на супермодела, направена от папараци. От колажа ясно се видя, че звездата е нахлузила доста тъмен нюанс върху кожата си.\r\n \r\n", "date": "2019.09.06", "title": "Скъсаха от критики Анистън заради корица на списание "}
{"url": "https://www.dnes.bg/stranata/2019/09/06/protest-sreshtu-kariera-blokira-okolovrystnoto-na-plovdiv.422060", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Протест блокира околовръстния път на Пловдив. Жители на областния град и на 6 села излязоха на бунт срещу кариера за добив на инертни материали, която замърсява района. В Белащица се събраха над 200 пешеходци и рокери, които искат по-чист въздух, съобщи Bulgaria ON AIR.\n\r\nСпоред жителите на няколко населени места в района те от години са подложени на системно запрашаване от дейностите, както и от взривовете, които се извършват в кариерата. Те настояват концесията, която е в сила до 2021 година, да бъде прекратена.\n\r\nПротестиращите са категорични, че мерките от страна на институциите до този момент не са ефективни. Замърсяването от кариерата се отразява както на земеделието и животновъдството в района, така и на здравето на жителите му, особено на това на децата. \n                    \n                    \n                \r\n                \r\n                \r\n                \r\nОсвен от системното замърсяване на въздуха последици от взривните работи в кариерата има и върху домовете на жителите на Белащица.\n\r\nТова е петият мащабен протест, организиран от жителите на Белащица и околните села през последните години.\r\nОт РИОСВ-Пловдив заявиха, че до момента са извършени над 40 проверки в кариерите, при които са издадени 6 предписания. Съставени са и 5 акта за замърсяване на околната среда, два от които се обжалват.", "date": "2019.09.06", "title": "Протест срещу кариера блокира околовръстното на Пловдив"}
{"url": "https://www.dnes.bg/notifikacii/2019/09/06/rosatom-shte-stroi-vtori-blok-na-turskata-aec-akkuiu.422061", "text": "Руската корпорация Росатом е получила лиценз за строителство на втори блок на турската АЕЦ \"Аккую\" и се готви да инсталира първото стоманено оборудване по него през есента. Това заяви днес заместник-ръководителя на компанията Кирил Комаров, цитиран от Ройтерс.\r\nПроектът на стойност 20 млрд. д. за изграждане на четири атомни реактора руски дизайн в Аккую е сред най-големите атомни проекти за нови мощности в света и ще позволи на Турция да се присъедини към държавите, произвеждащи атомна енергия за граждански цели. \r\n\"Беше ни предоставен лиценз за втория блок в края на август\", каза Комаров на годишната конференция на Световната ядрена асоциация (World Nuclear Association - WNA).\r\r\n                \r\n                \r\n                Росатом е под натиск да завърши поне първия от четирите реактора до 2023 година, когато се навършват 100 години от основаването на Република Турция.\r\nСлед приключване на строителството АЕЦ \"Аккую\" с мощности от 4800 мегавата ще произвежда около 35 млрд. киловатчаса електричество годишно, допълва ТАСС.\r\n(БТА)\r\n ", "date": "2019.09.06", "title": "Росатом ще строи втори блок на турската АЕЦ \"Аккую\""}
{"url": "https://www.dnes.bg/football/2019/09/06/balykov-za-macha-s-angliia-razdavane-na-poveche-ot-100.422062", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Селекционерът на България по футбол Красимир Балъков е наясно със стартовия си състав в утрешната квалификация с Англия на \"Уембли\".\n\r\n“На 99,9% съм наясно с титулярите. Има още някои дребни детайли за доуточняване, но те ще се решат в последния момент. Моите играчи са наясно, че трябва да се представят на повече от 100% утре вечер\".\n\r\n\"Не мога да ви кажа сега кои ще започнат като титуляри, но всичко е възможно. Ако не загубим, ще бъде позитивен резултат за нас. Ще бъда доволен и щастлив, ако видя, че играчите ми дадат най-доброто от себе си през всичките 90 минути”, заяви Балъков.\n\n                    \n                    \n                \r\n                \r\n                \r\n                \r\n“Обожавам това, което виждам като работа и игра от страна на Гарет Саутгейт и неговия тим. Това е футболът, който и на мен ми се иска да играем. Дай Боже, след някоя друга година да достигнем нивото на Англия\".\n\r\n\"Сега обаче трябва да се съобразим с възможностите си и да сме готови да противодействаме по най-добрия начин на този динамичен, модерен стил на игра. Моментът е идеален за момчетата, за да усетят за какво точно става въпрос”, допълни той.\n\r\n“Предвид точките, с които разполагаме в момента, е трудно да говорим за класиране на Европейското първенство. Имаме обаче добър шанс чрез Лигата на нациите, който трябва да използваме\".\n\r\n\"Добре е до края на тези квалификации да видим всички футболисти, които са в разширения състав. Марселиньо и Вандерсон са много добри играчи и съм сигурен, че с опита и класата си ще ни помогнат”, завърши Краси.\r\nОще за спорт четете в", "date": "2019.09.06", "title": "Балъков за мача с Англия: Раздаване на повече от 100%!"}
{"url": "https://www.dnes.bg/politika/2019/09/06/rumen-radev-prezident-rekordior-po-nalagane-na-veto.422063", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Едва преполовил своя мандат президентът Румен Радев е упражнил правото си на вето 19 пъти. В 16 от случаите е оспорвал отделни разпоредби, а три пъти изцяло приетите закони. \n\r\nВсичките върнати закони бяха повторно приети в парламента, дори и този, който обезмисли преференциите. Въпреки че изборното законодателство беше прекроено отново, а прагът на преференциите върнат в стария си вид, депутатите от управляващото мнозинство не се съгласиха с нито един от мотивите на държания глава.\n\r\nНеведнъж той е бил критикуван от парламентарната трибуна, че упражнява правото си на вето твърде често. \n\r\nЗа сравнение предшествениците му Петър Стоянов и Росен Плевнелиев дори за целите си мандати са налагали вето по-малко пъти. Общо за два мандата Георги Първанов е упражнил това свое право 32 пъти. Соред политолози силата на ветото е в неговото послание. \n                    \n                    \n                \r\n                \r\n                \r\n                \r\nВ рамките на тази година президентът оспори ратификацията на договора за купуването на изтребителите F-16, отпадането на забраната партиите да бъдат финансирани и от бизнеса, както и ограниченията за къмпингуването. С последното отхвърлено вето депутатите разрешиха и цивилен да може да оглави военното разузнаване.\n\r\nРепортаж на Милена Енчева от ", "date": "2019.09.06", "title": "Румен Радев - президент рекордьор по налагане на вето"}
{"url": "https://www.dnes.bg/world/2019/09/06/putin-iska-kosmodruma-vostochnii-da-byde-zavyrshen-byrzo.422064", "text": "Руският президент Владимир Путин посети космодрума \"Восточний\" в Амурска област и призова да се ускори работата по завършване на проекта, белязан от големи корупционни скандали, предаде Франс прес.\r\nПутин посети космодрума заедно с генералния директор на Роскосмос Дмитрий Рогозин. \"Очаквам по-отговорно отношение от ваша страна и динамичен ритъм на организация на работата\", заяви президентът.\r\n\"Вече бяха извършени пет изстрелвания. Сега възможностите на \"Восточний\" могат и трябва да бъдат натоварени още повече\", добави Путин по време на посещението си. Той призова и за намаляване на разходите.\r\nОчаква се космодрумът \"Восточний\", разположен в Амурска област, да замести \"Байконур\", построен в Казахстан още по времето на СССР. Но още от началото на строежа започнаха закъснения и корупционни скандали, припомня АФП.", "date": "2019.09.06", "title": "Путин иска космодрума \"Восточний\" да бъде завършен бързо"}
{"url": "https://www.dnes.bg/za-da-se-razbirame/2019/09/06/5-znaka-che-toi-ima-nisko-samochuvstvie.421724", "text": "Несигурността не е добър съветник за никого. Връзката трябва да е балансирана, партньорите да си вярват, всеки от тях да носи своето самочувствие. Когато обаче се срещате с мъж, който не е сигурен в себе си и в качествата си, той започва да проявява признаци на несигурност, това постепенно започва да задушава отношенията и любовта помежду ви.\r\nПартньорът ви трябва да ви кара да се чувствате обичани, подкрепяни, уважавани и сигурни в негово присъствие. Така изглеждат здравите отношения.\r\nАко обаче той е несигурен в себе си, ще започне да се превръща в прилепчив и контролиращ мъж, който ще отрови желанието ви за нормална връзка. Ето как изглежда той.\r\n\r\n                    \n                    \n                \r\n                \r\n                \r\n                Неговата несигурност често го кара да ви задава въпроси, с които да повдигнете самочувствието му, например: „Привлекателен ли съм?“, „Защо не искаш да прекараш повече време с мен?“, „Обичаш ли ме наистина?“\r\nНесигурният мъж се нуждае от постоянни уверения, че сте щастливи с него, че го обичате и че го харесвате. Това обаче няма да му попречи да ви критикува за всякакви неща.\r\n\r\nТъй като той не е сигурен в мъжествеността и качествата си, той непрекъснато предполага, че можете да го замените с друг, по-добър мъж. Ето защо предпочита да ви държи постоянно до себе си, за да е сигурен, че няма да се влюбите в друг и да го зарежете. Несигурните мъже много често не дават никаква глътка въздух на половинките си по тази причина, което в даден момент изтощава.\r\n", "date": "2019.09.06", "title": "5 знака, че той има ниско самочувствие"}
{"url": "https://www.dnes.bg/blizak-iztok/2019/09/06/ne-e-shega-che-turciia-moje-da-pusne-bejancite-kym-evropa.422045", "text": "Предупреждението на Турция, че може да отвори вратите към Европа за бежанците, \"не е нито заплаха, нито блъф\", каза днес по време на посещение в Италия турският вицепрезидент Фуат Октай, съобщи Анадолската агенция, цитирана от БТА. \r\n\r\n\"Това не е нито заплаха, нито блъф. Това е реалност\", заяви Октай, ден след като турският президент Реджеп Тайип Ердоган предупреди, че Турция може да \"отвори вратите си\", за да пусне сирийските бежанци да достигнат до Европа, ако Анкара не получи подкрепата, която очаква.\n\r\n\r\nДнес Октай каза, че убеждението, че Турция ще понесе нов приток на мигранти, е \"погрешно\". \"Турция не е защитник на никоя друга страна, нито техен мигрантски център. Тя не е страната, която ще плати сметката за кризите, които (другите страни) създават\", допълни той.\r\n ", "date": "2019.09.06", "title": "Не е шега, че Турция може да пусне бежанците към Европа!"}
{"url": "https://www.dnes.bg/obshtestvo/2019/09/06/sofiia-ekiden-maraton-otbeliaza-syedinenieto-na-bylgariia.422046", "text": "\n\r\nЗа трета поредна година \"София Екиден маратон\" отбеляза Съединението на България. \r\nНадпреварата премина по централните улици и булеварди на столицата. Стартът беше даден в 9 ч. пред Националния стадион от японския посланик Масато Ватанабе. \n\r\nСъстезанието се проведе на щафетен принцип, като всеки отбор включваше по шестима бегачи. Те изминаха по 5, 10, 5, 10, 5 и 7,195 км, което сумарно правеше класическата дистанция от 42,195 км.\n\r\nСред участниците тази година бяха биатлонистът Владимир Илиев, най-добрата българка в планинското бягане Антония Григорова и Тодор Димитров, който наскоро завърши успешно най-дългото сертифицирано състезание с пробягването на 5000 км за 52 дни в САЩ.\n                    \n                    \n                \r\n                \r\n                \r\n                \r\nТерминът \"екиден\" идва от японски и е комбинация от думите пункт и предаване. Първото \"Екиден\" състезание е организирано от японския всекидневник \"Yomiuri Shimbun\" през 1917 г. по случай отбелязване на годишнина от преместването на столицата от Киото в Токио. Надпреварата е била с дължина 508 км и се е провела в рамките на три дни.\r\n ", "date": "2019.09.06", "title": "\"София Екиден маратон\" отбеляза Съединението на България"}
{"url": "https://www.dnes.bg/politika/2019/09/06/iliiana-iotova-bez-doverie-niama-kak-da-gradim-edinstvo.422047", "text": "Няма как да успяваме, когато тежките думи на омразата и конфронтацията заместват енергията да създаваме перспективата за България, убедена е Илияна Йотова\r\n\"Когато сме рамо до рамо, когато не се делим, само тогава успяваме. Това е най-големият урок от българската история, който трябва да препрочитаме. Много по-важен е от красивите думи, които ще чуем на днешния ден.“ Това заяви вицепрезидентът Илияна Йотова в град Неделино, където заедно с неговите жители и гости отбеляза Деня на Съединението, съобщиха от прессекретариата на държавния глава.\r\nВицепрезидентът посочи, че политическата конфронтация измести разговора за бъдещето развитие на България и апатията на хората към институциите и политиците е най-голямата криза в момента. \r\n                    \n                    \n                \r\n                \r\n                \r\n                \"Без доверие няма как да градим единство“, отбеляза вицепрезидентът Йотова. \"Няма как да успяваме, когато тежките думи на омразата и конфронтация заместват енергията да създаваме перспективата за България. В единението на народа е силата и мощта на една държава“, заяви вицепрезидентът.\r\n\"Малко са примерите в българската история за такова могъщество на един народ. Преди 134 години нямаше значение кой е княз, кой комита, кой политик, кой общественик, кой обикновен човек. Всички застанаха като един, изправиха се срещу политически кроежи и интереси на Великите сили, за да защитят и отстоят обединението на българския народ“, подчерта в приветствието си Илияна Йотова.\r\nВицепрезидентът изтъкна голямата роля на водачите, които успяха да вдъхнат вяра и самочувствие на българския народ, че може да се бори за своето единение, потъпкано от Берлинския конгрес. \"Ако един договор може да разкъса територии, то няма сила, която да разкъса душите и волята на българите да бъдат заедно“, отбеляза Илияна Йотова.\r\n\"Често пъти чуваме, че днес нямаме големи каузи. На тези хора аз казвам: Каква по-голяма кауза от тази да имаме модерна, просперираща и стабилна България, дом за всички българи. България, която подарява мечти на децата си и им дава шанс за развитие в родината“, заяви вицепрезидентът Йотова.\r\nВицепрезидентът поздрави жителите на Неделино по повод 45 години от обявяването му за град. Илияна Йотова изтъкна родолюбивия дух на родопчани. \"Вие сте добрият пример за всички българи за единство“, посочи вицепрезидентът.\r\nДържавата трябва да се върне в малките общини, с по-голяма грижа и внимание, за да има работа за младите хора, а не да заминават на гурбет, призова Илияна Йотова и подчерта, че Смолянският регион е най-бързо обезлюдяващият.\r\nВицепрезидентът Йотова пожела успех на XVIII Национален фолклорен фестивал за двугласно пеене и народна песен с международно участие. \"Родопите са непресъхващ извор на самородни таланти, които покоряват сърцата на хора от цял свят“, посочи Илияна Йотова. Вицепрезидентът определи неделинския двуглас, който извира от душите на неделинци, като живия символ на България.\r\nКметът на община Неделино Боян Кехайов подари на Илияна Йотова кукла с традиционна неделинска носия, изработена от самодейците на Неделино.", "date": "2019.09.06", "title": "Илияна Йотова: Без доверие няма как да градим единство"}
{"url": "https://www.dnes.bg/index/2019/09/06/detoks-prez-esenta-iajte-krushi.421990", "text": "Крушата е един от плодовете, които слагаме в буркани през този сезон. Сладка и сочна, тя става както за компоти, така и за сладка, но консумирането й в прясно състояние е много по-полезно. Още от древни времена тя се е използвала за лекарствено средство. \r\nПлодът има много разновидности, като само в България има над 20. Той може да замести кафето и закуската сутрин, защото зарежда с енергия за деня. \r\nДоказано е, че само кората на крушата съдържа най-малко от четири до шест пъти повече фенолни фитонутриенти (вещества със силно антиоксидантно действие), отколкото сърцевината й.\r\n \r\nКупувайки си круши, може да похапнете повече от една без никакви угризения, защото няма да качите килограми от това. Да, те са сладки, но естествената й захар не може да се сравни с бялата, която е изключително вредна. \r\n \r\nЕдна средна круша съдържа около 96 калории. Смята се, че мъжете се нуждаят от близо 2700 ккал на ден, а жените - около 2200 ккал на ден.\r\n \r\nЕдно от основните предимства на крушите е, че съдържат голямо количество диетични фибри - разтворими и неразтворими. От 5,5 до 7 г фибри има в една средна круша. А колкото повече влакна има във вашата храна, толкова по-добре за храносмилането и метаболизма ви. Те държат организма сит за по-дълго време и предотвратяват усвояването на мазнините в тялото. \r\n \r\nФибрите също имат положителен ефект върху поддържането на нивата на кръвната захар. Ако храната е богата на фибри, има  по-малък риск от покачването на кръвната захар. \r\n \r\nНеведнъж сме говори за важната роля на детоксикацията всеки сезон. Похапвайки круши, може да изхвърлите по-лесно токсините от черния дроб и червата. Диетата с плодове и зеленчуци, пълни с фибри, намалява възпалението в някои части на тялото и улеснява придвижването на храната към отделителната система. \r\n \r\nКакто други сезонни плодове, крушите също съдържат витамин С, който е силен антиоксидант. Една част от полезните витамини са в кората, която не бива да се изхвърля. Те поддържат имунната система и предотвратяват инфекции. \r\n \r\n", "date": "2019.09.06", "title": "Детокс през есента - яжте круши"}
{"url": "https://www.dnes.bg/world/2019/09/06/britanskite-leibyristi-shte-glasuvat-protiv-predsrochni-izbori.422048", "text": "Британската опозиционна Лейбъристка партия възнамерява на 9 септември отново да гласува против предложението на премиера Борис Джонсън за произвеждане на предсрочни парламентарни избори през октомври. Това заяви в интервю за Би Би Си външният министър в сянка на лейбъристите Емили Торнбъри.\r\n\"Ако гласуваме за избори, след това без значение какво предлага Борис Джонсън, той решава за коя дата да препоръча на кралицата да насрочи избори. Като се има предвид, че той се прояви като пълен лъжец, като човек, който каза, че по-скоро ще умре, отколкото да допусне възпрепятстване на излизане от ЕС без споразумение, нашият основен приоритет ще е да попречим на Брекзит без споразумение\", каза Торнбъри.\r\n                    \n                    \n                \r\n                \r\n                \r\n                На въпрос означава ли това, че лейбъристите за втори път за няколко дни ще откажат да гласуват за предсрочни избори, тя отговори утвърдително.\r\nЛейбъристката партия ще води преговори с други опозиционни партии за обсъждане на дата за парламентарни избори, каза Торнбъри, цитирана от Ройтерс.\r\nПремиерът Борис Джонсън иска вотът да се състои на 15 октомври, две седмици преди датата на излизането на Великобритания от ЕС.\r\n\"Трябва да сме напълно сигурни, че няма да се окажем в ситуация, в която изборите се използват за отклоняване на вниманието, докато правителството тихомълком ни изкарва от ЕС без споразумение\", заяви Торнбъри.\r\nОпозиционната Шотландска национална партия (ШНП) ще се съгласи на някаква дата за избори едва когато бъде сигурна, че Великобритания няма да напусне ЕС без споразумение, заяви лидерът на парламентарната група на ШНП Иън Блакфорд в интервю за Би Би Си.\r\n\"Искам да сваля Борис Джонсън от премиерския пост, но трябва да се уверим, че няма да напуснем ЕС без споразумение, това е първият приоритет\", каза Блакфорд.\r\n ", "date": "2019.09.06", "title": "Британските лейбъристи ще гласуват против предсрочни избори"}
{"url": "https://www.dnes.bg/temida/2019/09/06/trima-petrichani-ostavat-v-aresta-za-trafik-na-droga-v-gyrciia.422049", "text": "Окръжният съд в Благоевград в петък уважи искането на прокуратурата и постанови мярка \"задържане под стража\" за трима перничани, които бяха арестувани преди два дни при специализирана полицейска операция на ГКПП Кулата-Промахон.\r\nПри проверка на лек автомобил \"Ауди\", който е бил на изходящо трасе към южната ни съседка, бяха открити два пакета с общо 186 грама хероин, а водачът и спътникът му влязоха в ареста.\r\n\r\nВ хода на работата по случая бяха претърсени и стопански постройки в землището на Петрич. Там бе намерен 1040 грама сух канабис. Стопанинът на постройките също бе задържан като съпричастен към разпространението и извършения трафик към Гърция.\r\n ", "date": "2019.09.06", "title": "Трима петричани остават в ареста за трафик на дрога в Гърция"}
{"url": "https://www.dnes.bg/temida/2019/09/06/prekratiha-deloto-sreshtu-mitio-ochite-imalo-narusheniia.422042", "text": "Специализираният апелативен наказателен съд прекрати делото срещу несебърския бос Димитър Желязков-Очите и още 12 души, сред които и дъщеря му Станислава, подсъдими за участие в организирана престъпна група и върна случая обратно в специализираната прокуратура за ново разследване и ревизия.\n\r\nПричината - отстраняване на съществени процесуални нарушения в 180-те страници обвинителен акт. До този развой се стигна, след като Специализираният наказателен съд намери множество пороци в обвинителния акт, част от които според защитата на подсъдимите, са неотстраними.\n\n\n\n\r\nИма разминавания в сумите, които изнудваните от бандата му са давали, в обстоятелствата за присъединяването към групата от общинския съветник от Несебър Пейко Янков и пр.\n                    \n                    \n                \r\n                \r\n                \r\n                \r\nСега прокуратурата спешно трябва да изготви нов обвинителен акт по случая. Митьо Очите беше задържан в Истанбул през август 2018 г., а през февруари беше екстрадиран обратно от Турция у нас.\n\r\n\"След броени дни изтича 8-месечният срок и по закон, ако до това време не бъде внесен годен обвинителен акт в съда, всички подсъдими с мярка за неотклонение „задържане под стража“, трябва да бъдат освободени\", коментира пред DarikNews.bg адвокат Захари Кирилов, който е ангажиран със защитата на двама от подсъдимите.", "date": "2019.09.06", "title": "Прекратиха делото срещу Митьо Очите, имало нарушения"}
{"url": "https://www.dnes.bg/sofia/2019/09/06/s-venci-i-cvetia-otbeliazahme-134-g-syedinena-bylgariia.422043", "text": "\n\r\n\r\nДесетки поднесоха венци и цветя пред Мавзолея-костница на княз Александър Батенберг по случай 134 г. от Съединението на Княжество България с Източна Румелия. \r\n\r\nЛично цветя поднесоха кметът на София Йорданка Фандъкова, кандидатът за кмет на София Мая Манолова и народни представители.\r\n\r\nВенци и цветя бяха поднесени от името на президента Румен Радев, от председателя на Народното събрание Цвета Караянчева, министър-председателя Бойко Борисов,ПГ на ГЕРБ, Националния съвет на БСП, ПП НФСБ, Министерство на образованието, на културата и други.", "date": "2019.09.06", "title": "С венци и цветя отбелязахме 134 г. Съединена България"}
{"url": "https://www.dnes.bg/obshtestvo/2019/09/06/diado-nikolai-svetski-zakon-ne-go-lovi-na-specialen-rejim-e.422044", "text": "Пловдивският митрополит Николай продължава да нарушава закона, след като и днес се появи с лъскавата си лимузина, на която имаше лампа, която се слага на автомобилите със специален режим. А неговото \"Ауди\" не е сред тях.\n\r\nИли по никакъв начин не е потвърдено от съответните органи. \n\r\nСкандалът с Дядо Николай се разгоря преди няколко седмици, когато се появиха снимки във Facebook, на които се виждаше, че на колата му има синя лампа. Не стана ясно на базата на какво митрополитът се движи със специален режим по улиците, а благочестивите миряни напомниха в социалните мрежи, че дядо Николай си обича лукса и удобствата.\n\r\nНезависимо от полемиката, която се предизвика наместникът на Бога в Пловдив продължава да се надсмива над светските закони.\n                    \n                    \n                \r\n                \r\n                \r\n                \r\nВладиката бе докаран днес до катедралния храм \"Св. Богородица\" с луксозния автомобил за тържествения молебен за деня на Съединението тази сутрин. Специфичната лампа на панорамното стъкло в духовническото возило се виждаше от далеч, макар да не беше в режим на работа, но всички се правиха, че не я забелязват, съобщава \"Под тепето\".\n\r\nОт пловдивската медия отправиха запитване до МВР-Пловдив по случая със синята лампа в колата, собственост на пловдивската митрополия, след което получиха отговор, че при цитирания случай той не е бил на територията на града.\n\r\n\"Предстои при завръщането му да бъде направен оглед, за да се изясни дали в действителност устройството на таблото е такова, което е предназначено за движение със специален режим, както и поводът за поставянето му\", гласи още част от отговора на полицията.\n\r\nОстава наистина да се направи проверка, защото лъскавото возило вече е в Пловдив. ", "date": "2019.09.06", "title": "Дядо Николай светски закон не го лови, на специален режим е"}
{"url": "https://www.dnes.bg/stranata/2019/09/06/zasilen-trafik-prez-granichnite-punktove-sys-syrbiia-i-gyrciia.422051", "text": "Интензивен е трафикът през пунктовете на границата със Сърбия и Гърция, съобщиха от МВР. \n\r\nПри граничния пункт Калотина трафикът на леки коли е засилен в посока изход от страната.\n\r\nСъщата е ситуацията на пунктовете с Гърция при Кулата и Маказа. Препоръчва се пътуващите да използват обходните маршрути през граничните пунктове Илинден, Златоград и Ивайловград.\n\r\nНа границата с Румъния трафикът е интензивен на изход за товарни автомобили на ГКПП Дунав мост-Русе.\n\r\nВ празничния ден ще е ограничено движението на превозни средства над 12 тона по магистрала \"Тракия\" в посока от София до Пловдив между 18 и 20 ч. Между 17 и 20 ч. камионите няма да могат да преминават още между Ребърково и Ботевград, Русе и Велико Търново, Варна и Бургас, Бургас и Царево, както и между Благоевград и Кулата.\n                    \n                    \n                \r\n                \r\n                \r\n                \r\nДо 70 километра в час е ограничено движението по магистрала Тракия между 13 и 21 километър в посока Бургас заради ремонти.\n\r\nОстават ограниченията на магистрала \"Струма\" заради щетите от пожара в депо за отпадъци при 62 километър. Остава затворено платното в посока Кулата, като движението се пренасочва в насрещнато платно. Превозните средства над 12 тона и автобусите се отбиват по обходен маршрут между Долна Диканя и Бобошево.", "date": "2019.09.06", "title": "Засилен трафик през граничните пунктове със Сърбия и Гърция"}
{"url": "https://www.dnes.bg/zvezdi/2019/09/06/viktoriia-bekym-ot-spice-girls-do-modnata-scena.421988", "text": "Виктория Бекъм – една от най-известните жени в световен план, която успя да се задържи под светлината на прожекторите и до днес.\r\nПървият ѝ допир със славата датира от 1994 година, когато става известна като една от петте жени в групата Spice Girls. Там тя се сдобива с прякора „Пош Спайс“.\r\n \r\nВиктория се омъжва за футболиста Дейвид Бекъм, с когото имат четири деца, и двамата стават известни с прякорите „Пиш и Бекс“.\r\n \r\nВпоследствие се отделя от групата с опити за соло кариера, но в крайна сметка открива своето поприще в модния дизайн, създавайки собствена модна къща.\r\n \r\nКато известна личност с афинитет към модата, Виктория Бекъм винаги е била на вълната на тенденциите.\r\n \r\nТочно в този ред на мисли е особено интересно да проследим как се развива нейният стил – къде е нейният почерк?\r\n \r\nПредставяме ви еволюцията на стила на Виктория Бекъм.\r\n \r\n\r\n \r\nКато всяка поп сензация, Викория Бекъм е особено цветна в периода си в групата Spice Girls. Носи по-дръзки, по-цветни и много по-предизвикателни визии. Не са рядкост изключително късите рокли, дълбоките деколтета и много ярките цветове и елементи.\r\n \r\n\r\n \r\nКато двойка, Виктория и Дейвид Бекъм са изключителни модни икони. Те вдъхновяват стила на мъже и жени по целия свят, а ретро тенденциите са в кръвта им. Различни прически, завършени визии и, разбира се, съчетаване между тоалетите на двамата, се превръщат в техен разпознаваем почерк. \r\n \r\nПред 1999 година двамата официално сключват брак.\r\n \r\n\r\n \r\nПрез 2006 година Виктория Бекъм маркира един нов етап от своя живот, който бе увековечен с преминаването към прическа „боб“, която става нейната запазена марка. От този момент нататък, нейният стил преминава към значително по-официален и строг. Късите рокли и дълбоките деколтета остават в миналото.\r\n \r\n", "date": "2019.09.06", "title": "Виктория Бекъм - от Spice Girls до модната сцена"}
{"url": "https://www.dnes.bg/stranata/2019/09/06/s-tyrjestven-moleben-zapochnaha-tyrjestvata-za-syedinenieto-v-plovdiv.422052", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На днешния ден преди 134 години следосвобожденска България, разпокъсана от Берлинския договор, прави една от най-смелите си крачки към пълната свобода. Обявено е съединението на Княжество България с Източна Румелия.\r\nПразненства днес има в цялата страна. По традиция кулминацията е в Пловдив - градът, където е обявено събитието, преначертало картата на цяла Европа. \n\r\nНаследниците на храбрите българи от 1885 г. разкриха защо участват във възстановката на събитията. \n\r\n\"В тази възстановка ме накара до участвам любовта към България. За коя поредна година? Аз участвам за трета година. Какво е усещането? Трябва да го изживеете, няма как да го обясня с думи\", сподели един от тях пред камерата на\n                    \n                    \n                \r\n                \r\n                \r\n                \r\nВ центъра на празненствата днес под тепетата е и традиционният маратон. В Пловдив финишираха бегачите, тръгнали от град Съединение тази сутрин. \n\r\nПразникът започна в катедралния храм \"Света Богородица\", където молебен отслужи  пловдивският митрополит Николай. На тържествата присъстваха кметът на града Иван Тотев, областният управител Здравко Димитров, председателят на Общински Съвет Савина Петкова, командирът на 68 бригада \"Специални сили\" бр.ген. Явор Матеев, много политици, общественици и интелектуалци и обикновени граждани.\r\nСъвременното българско общество е изпаднало в състояние на омраза, безпаметност, страх и егоизъм. Срещу отровата, разяждаща обществения организъм лечението е противоотрова. А противоотровата на омразата е любов, на безпаметността е памет, на страха - смелост, а на егоизма е човеколюбие. Това каза в словото си пловдивският митрополит Николай. Той добави, че по-добро и по-ефикасно лечение на обществените болести от вярата, надеждата и любовта няма.\r\nДнес отправяме молитва да пребъде нашето скъпо отечество в мир, благоденствие, независимост и единство. На разединението на съвременното общество да противопоставим христовата любов, толерантност, човеколюбие и солидарност. Нашият народ винаги е бил въоръжен с най-силните оръжия срещу злото - вярата в Бога и любовта към отечеството, посочи владиката.\r\nСлед службата тържествен камбанен звън огласи центъра на града, съобщи БТА.\r\nСлед това официалните лица се поклониха и поднесоха венци и цветя пред паметника на Захари Стоянов в Дондуковата градина и на паметна плоча на майор Райчо Николов, до Римския стадион, единственият загинал при осъществяването на акта на Съединението на Княжество България и Източна Румелия.\r\nВ рамките на честванията вечерта в центъра на града членовете на комитет \"Родолюбие\" ще направят възстановка на част от събитията, свързани със Съединението. Кулминацията на тържествата е зарята-проверка пред паметника на едноименния площад, на която ще присъства президентът Румен Радев.", "date": "2019.09.06", "title": "С тържествен молебен започнаха тържествата за Съединението в Пловдив"}
{"url": "https://www.dnes.bg/notifikacii/2019/09/06/berbatov-bylgariia-se-nujdae-ot-chudo-na-uembli-utre.422053", "text": "Рекордьорът по голове за националния отбор Димитър Бербатов заяви, че България се нуждае от футболно чудо, за да победи Англия на \"Уембли\" в утрешния мач от евроквалификациите, но обяви, че \"трикольорите\" имат сили да затруднят играчите на Гарет Саутгейт.\n\r\nБългария няма победа в предишните 10 мача срещу Англия, припомня БТА.\n\r\n\"Домакините са твърд фаворит, защото имат играчи от световна класа, но във футбола понякога се случват чудеса. Отборът на България е млад, който няма звезди като Христо Стоичков или когато аз играех в тима. Това, което най-много ми харесва в тази формация на България, е отборният дух\", коментира Бербатов, цитиран от Ройтерс.\r\n                \r\n                \r\n                \r\nБившият нападател на Манчестър Юнайтед отличи Кирил Десподов като играчът, който може да създаде неприятности за защитата на Англия.\n\r\n\"Десподов притежава скорост и техника и защитниците на Англия трябва да внимават за него\", каза Бербатов. Той сподели мнението си и за настоящия селекционер Красимир Балъков.\n\r\n\"Балъков е легенда за българския футбол. Познавам го добре и имах удоволствието да играем заедно в националния отбор. Той пое поста наскоро и е твърде рано да го съдим, но аз наистина искам Балъков да успее\", каза още 38-годишният Бербатов.\r\nОще за спорт четете в ", "date": "2019.09.06", "title": "Бербатов: България се нуждае от чудо на \"Уембли\" утре"}
{"url": "https://www.dnes.bg/crime/2019/09/06/mlad-myj-padna-ot-ot-osmiia-etaj-na-blok-v-haskovo.422054", "text": "\nМъж е паднал от осмия етаж на блок, намиращ се на булевард “Васил Левски” в Хасково и загинал на място.  Инцидентът е станал след 14 часа днес, съобщи Булфото.\r\nПо непотвърдена информация трупът е на 21-годишен мъж от блока. Първи свидетели са били деца, които играели около блока.\r\nНа място са пристигнали криминалисти, както и медици. Предстои изясняване на инцидента.", "date": "2019.09.06", "title": "Млад мъж падна от от осмия етаж на блок в Хасково"}
{"url": "https://www.dnes.bg/mestni-izbori-19/2019/09/06/milko-kalaidjiev-kandidat-za-kmet-na-mestnite-izbori.422055", "text": "Поп фолк певецът Милко Калайджиев се кандидатира за кмет на предстоящите местни избори. \r\n\r\nКандидатурата му е издигната от ДПС, научи \r\n\r\nСлед необходимите процедури от партията са излезли с решение, че одобряват кандидатурата на певеца. \r\n\r\nДПС в Свиленград готви листа от 10 общински съветници.", "date": "2019.09.06", "title": "Милко Калайджиев - кандидат за кмет на местните избори"}
{"url": "https://www.dnes.bg/world/2019/09/06/uraganyt-dorian-dostigna-sushata-v-sasht.422056", "text": "Ураганът Дориан достигна нос Хатерас в американския щат Северна Каролина, предаде ДПА. При достигането си до САЩ ураганът беше буря от категория 1, отслабнал значително след преминаването си над Бахамите по-рано тази седмица. \r\nПостоянните ветрове достигат скорост около 150 км/ч според американския Национален център за наблюдение на ураганите.\r\nВъпреки това ураганът може да доведе до наводнения, като се очаква равнището на водата да се повиши с над 2 метра, предупредиха представители на центъра. Това вероятно ще бъде комбинирано с големи и разрушителни вълни.\r\nДосега бурята само е забърсвала бреговете на САЩ във Флорида и други югоизточни щати, след като причини тежки опустошения на Бахамските острови.\r\nМинистърът на здравеопазването на Бахамите Дуейн Сандс съобщи, че се очаква броят на жертвите да бъде \"зашеметяващ\". Потвърдена е смъртта на над 20 души, изчезналите са стотици, съобщи БТА.", "date": "2019.09.06", "title": "Ураганът \"Дориан\" достигна сушата в САЩ"}
{"url": "https://www.dnes.bg/akoshtete-vqrvaite/2019/09/06/5-lotosa-imat-vajni-poslaniia-za-vas.421719", "text": "В трудните моменти обикновено спираме и оставяме емоциите да ни водят. Въпреки че тази стъпка е погрешна, сякаш не знаем точно какво да направим, за да разрешим проблема в сегашното си положение. Днес споделяме с вас един тест с лотоси. Изберете си един от тях и вижте какво послание ви носи.\r\n\r\nАко вниманието ви е било привлечено от този лотос, то в настоящата ситуация е важно да останете възможно най-спокойни. Опитайте се да овладеете емоциите си. Успехът и разрешаването на проблема зависят до голяма степен от това дали ще успеете да запазите вътрешния си мир. Не на последно място, не забравяйте, че понякога е по-добре да отхвърлите нещо, което ви причинява болка, отколкото да му давате сила.\r\n                    \n                    \n                \r\n                \r\n                \r\n                \r\nОбмисляйте добре всяка своя стъпка. Необмислените действия ще ви донесат само проблеми. Не е изключено някой да се опита да ви нарани. Ключовото е да се фокусирате върху себе си, а не върху другите. Помислете върху вашата настояща финансова ситуация и работа и какво е необходимо да се промени и подобри, за да бъдете удовлетворени.\r\n", "date": "2019.09.06", "title": "5 лотоса имат важни послания за вас"}
{"url": "https://www.dnes.bg/notifikacii/2019/09/06/mvr-osem-sa-hvanati-izdirvat-se-oshte-dvama-ot-meleto-v-plovdiv.422057", "text": "Установена е самоличността на всичките футболни хулигани, които потрошиха заведение в Пловдив. Това съобщи на брифинг старши комисар Йордан Рогачев, директор на ОДМВР – Пловдив, цитиран от \"Фокус“.\r\nОсем от тях са задържани, 6 от тях – на територията на Пловдив, двама - във Варна.\r\nЕдно лице е извън пределите на страната и е обявено за общодържавно издирване. \"Неговата самоличност също е установена. Скоро ще бъде задържано и 10-тото лице“, каза Рогачев. \n\r\nПовдигнати са обвинения на двама от футболните хулигани по НК, за хулигански прояви, те са задържани с прокурорска мярка за 72 часа. Единият от двамата е на 35 години, от Пловдив и е криминално проявен, отново за хулигански прояви.\r\r\n                \r\n                \r\n                Побойниците са установени чрез иззетите записи от камерите, веднага след подаване на сигнала. 9 от лицата са били маскирани. Прецизират се обвиненията и на останалите задържани. \"Засега няма данни те да са били провокирани, за да извършат нападението“, каза Рогачев. Установено е още, че няма пострадали, а щетите на заведението са за около 300 лева.\r\n\"За това обвинение законът предвижда глоби“, каза още старши комисар Йордан Рогачев.\r\nЗа побоя, станал на 31 август в ресторант на улица „Вратцата“, се разбра  едва на 5 септември. Дотогава от пловдивската полиция нямаше никакво  съобщение. Непосредствено преди пловдивското дерби шестима младежи били  нападнати от 10 други фенове с маски. И двете групи били запалянковци на  пловдивските отбори.\r\n ", "date": "2019.09.06", "title": "МВР: Осем са хванати, издирват се още двама от мелето в Пловдив"}
{"url": "https://www.dnes.bg/eu/2019/09/06/brexit-moje-da-dovede-do-nezavisimost-na-shotlandiia.421971", "text": "Когато Шотландия гласува през 2014 г. против независимост, изглеждаше, че с това въпросът е уреден: натрапчиво суровият район, където британското кралско семейство прекарва своите ваканции в обширното си имение Балморал, е готов да остане с Англия, Уелс и Северна Ирландия в Обединеното кралство, управлявано от Лондон.\n\r\nПо-малко от две години по-късно обаче дойде референдумът за Brexit и макар че Обединеното кралство гласува за излизане от Европейския съюз, шотландците се откроиха като най-големите несъгласни. Шотландия не само гласува с огромно мнозинство за оставане в ЕС, но и беше единствената от четирите части на Обединеното кралство, в която нито един избирателен район не гласува с \"Да\" за напускане, пише Асошиейтед прес.\n                    \n                    \n                \r\n                \r\n                \r\n                \r\nПросто казано: Шотландия е теглена до голяма степен против волята й към икономическо страдание, каквото много от нейните жители се страхуват, че ще настъпи на 31 октомври, когато се предвижда да влезе в сила белязаният от безпорядък развод, много вероятно без споразумение, което да смекчи очакваните удари за предприятията и домакинствата.\n\r\nНедоволството от Brexit и машинациите в Уестминстър, които тласкат Великобритания все по-близо до напускане без сделка, се усещат толкова остро в долините и закалените от времето градове на Шотландия, че независимостта отново се връща като тема.\n\n\n\r\nСлед Brexit Шотландия отново може да се превърне в главоболие за този, който е на власт в Лондон, независимо кой е той.\n\r\nВместо да бъдат приковани към една отслабена и изолирана Великобритания, каквато те подозират, че може да стане тя, защитниците на шотландската независимост шумно настояват за нов референдум, който да позволи на района да придобие самостоятелност и вероятно дори отново да се присъедини към ЕС.\n\r\nДори някои от тези, които гласуваха против независимост, убедени, че Шотландия ще бъде по-добре като част от Обединеното кралство, променят мнението си.\n\r\nДиректорът на изследователския център \"Риформ Скотланд\" Крис Дирън е гласувал с твърдо \"Не\" през 2014 г., определяйки идеята за разпадане на съюза с Британия като \"напълно странна\" и \"почти немислима\" в своите политически коментари по онова време.\n\r\nС наближаването на Brexit тонът на Дирън се променя.\n\r\n\"Още не съм на етапа, при който да кажа, че бих гласувал с \"Да\", но това определено не е немислимо\", казва той. \"А по мои наблюдения има доста хора, които познавам, също гласували с \"Не\" през 2014 г., които макар сега да не са решени да гласуват с \"Да\", са отворени за обсъждане.\"\n\r\nТой добавя: \"Ако Шотландия е независима през 2025, 2030 г., мисля, че Brexit  съвсем очевидно ще е главната причина за това . . . Той настройва Шотландия против Англия.\"\n\r\nНо шотландците, които искат втори опит за независимост, няма автоматично да получат такъв. Британското правителство многократно е отхвърляло тази възможност, заявявайки, че шотландците са казали своята дума и че второ гласуване може да увеличи разцеплението в страната, която и без това е разкъсвана от поколенчески, регионални, политически и икономически разделения заради Brexit.\n\r\nТвърдата преговорна тактика на британския министър-председател Борис Джонсън, откакто зае поста през юли, заменяйки Тереза Мей, след като тя не успя да получи подкрепата на парламента за своята сделка за Brexit с ЕС, според някои шотландци навежда на мисълта, че е изключително малко вероятно той да се съгласи.\n\r\nДжонсън предприе стъпки за прекратяване на работата на парламента за част от оставащите седмици преди излизането на 31 октомври, намалявайки възможностите и времето на депутатите, които искат да спрат хаотично напускане без сделка. Критиците на Джонсън го оприличават на диктатор, а маневрите му - на преврат.\n\r\n\"Вие демократ ли сте или не? Уважавате ли волята на шотландския народ или не\", каза депутатът Иън Блекфорд от проевропейската Шотландска национална партия, обръщайки се към Джонсън, след като британският парламент отново се събра във вторник в Лондон.\n\r\n\"Шотландският народ не гласува за Brexit. Народът на Шотландия не гласува за Brexit без сделка. Той не гласува за партията на торите и определено не гласува за този министър-председател\", добави Блекфорд по време на бурните дебати.\n\r\nПодобни настроения намират отглас сред поддръжниците на независимостта на север от неоткрояващата се, отворена граница с Англия, забележима единствено заради пътните знаци, които обявяват \"Добре дошли в Шотландия\" на английски и на шотландски келтски.\n\r\nАктьорът Гилкрист Мюр в Единбург казва, че винаги се е чувствал шотландец, а не британец и отдавна разглежда знамето на Великобритания като \"символ на потисничество\".\n\r\nЗа едно от своите по-редовни професионални изпълнения Мюр се облича в метална ризница и кожени дрехи като сър Уилям Уолъс и разказва на туристите как шотландският герой на независимостта от 13 век е победил английските нашественици в битката при Стърлингския мост през 1297 г. По-късно Уолъс бил екзекутиран в Лондон през 1305 г. - обесен, изкормен и обезглавен като предател на английския крал Едуард Първи.\n\r\nМел Гибсън изигра ролята на Уолъс във филма \"Смело сърце\" от 1995 г. Мюр, който позира за снимки на туристите с дългия си меч, заимства знаковия вик на Гибсън от филма, изревавайки \"Свобода!\"\n\r\nНо извън костюма, разговаряйки на по бира в единбургска кръчма, той е доста песимистично настроен към евентуална промяна в позицията на Уестминстър.\n\r\n\"Все едно съм пътник в кола, която е извън контрол, а шофьорът е излязъл и трябва да кажеш накъде отива колата. Точно такова е усещането в момента. Парламентът е похитен. Ние нямаме думата. Шотландия няма глас\", казва той. \r\n\"Във всяка друга нормална демократична страна или ситуация бих си помислил - да, има голям шанс за някакво придвижване в тази посока, но при сегашното състояние на нещата, дори това да беше волята на народа, нямам много вяра.\"\n\r\nДруги обаче се готвят за нови усилия, насърчени от проучванията, които предполагат, че Brexit и особено напускане без сделка може да укрепи каузата на независимостта. Оставката през август на лидерката на шотландските консерватори Рут Дейвидсън, която посочи семейни причини, лиши противопоставящия се на независимостта лагер от един от най-популярните му водачи.\n\r\nШотландски знамена - с бял кръст на син фон, са окачени във и пред спиртната фабрика, в която Дейл Маккуин вари джин. Шотландската лидерка Никола Стърджън, която защитава призивите за втори референдум за независимост до 2021 г., откри неговата нова фабрика тази година в Калъндър, с великолепни изгледи към околните скали.\n\r\nМаккуин казва, че се надява да може да вложи приходи от своя бързо разрастващ се бизнес в кампания за втори референдум.\n\r\n\"Аз съм голям оптимист, че Шотландия ще бъде независима страна\", казва той. \"Надявам се и се моля за това. Мисля, че това (Brexit) е от полза за каузата на независимостта просто защото имаме нещо, което е наложено на страната. Ние не сме гласували за него.\" \r\n \r\n/БТА/\r\n ", "date": "2019.09.06", "title": "Brexit може да доведе до независимост на Шотландия"}
{"url": "https://www.dnes.bg/obshtestvo/2019/09/06/ek-v-bylgariia-povecheto-ot-romite-ne-viarvat-na-policiia-pravosydie.422050", "text": "Едва 41 на сто от ромите в България изразяват доверие в полицията, а само 22 на сто вярват в правосъдието. Това показват данни, представени днес от Европейската комисия по повод прилагането на стратегиите за това малцинство в ЕС.\r\nПояснява се, че ромите в България са 750 хиляди по данни на Съвета на Европа от 2012 г. или 10,56 на сто от населението. Допълва се, че 37 на сто от жените и 12 на сто от мъжете от ромския етнос у нас сключват брак преди да навършат пълнолетие.\r\nКато голям недостатък се отбелязва масовата липса на здравни осигуровки сред българските роми. Отчита се, че съществува опасност при струпване на роми да избухне насилие, да настъпи смут в обществения ред и да се извършват различни престъпления, включително с употребата на огнестрелно оръжие.\r\n                    \n                    \n                \r\n                \r\n                \r\n                ЕК отчита положителните мерки, предприети от нашата страна, като безплатното осигуряване на детски градини, предучилищно образование, обучение на начални учители. Отбелязва се, че у нас съществуват програми за осигуряване на заетост, за съвети и насърчение на ромите в търсенето на работа.\r\nКато правилен подход комисията оценява въвеждането на т. нар. \"здрави посредници\", които разясняват възможностите на ромите да получат лекарска грижа.\r\nПриветства се осигуряването на ваксини дори за ромите в отдалечените краища на страната. Препоръчва се всички мерки за това население да бъдат тясно съобразени с нуждите на място, съобщава БТА.", "date": "2019.09.06", "title": "ЕК: В България повечето от ромите не вярват на полиция, правосъдие"}
{"url": "https://www.dnes.bg/sofia/2019/09/06/gusto-mi-e-mainite-s-shegichka-sofiia-moi-zapaden-plovdiv.422039", "text": "\nСофия осъмна със сменена табела на входа откъм магистрала \"Тракия\". Вместо \"София\" табелата беше заменена с фалшиво обозначение \"ЗАПАДЕН ПЛОВДИВ“.\n\r\nАкцията е дело на писателя Николай Илчевски и бизнесмена Емил Христаков и е закачка към столичани в Деня на Съединението. Те подчертават, че на този ден преди 134 г. Пловдив, макар и по-развит икономически град, се е отказал да  бъде столица на провинция в името на националното обединение. \n\r\nДвама пловдивчани пожелаха да се пошегуват със софиянци и да си вземат \"столичните лаври\" със смяна на табелата. Илчевски и Христаков разказаха за своята акция пред БНР.\n                    \n                    \n                \r\n                \r\n                \r\n                \r\n\"Казват, че човечеството се прощава с греховете си, смеейки се. Но се прощава и с предразсъдъците си и с комплексите си. Ако на този ден гледаме само с фойерверки и идеализираме това, което е станало преди 134 години, ние влизаме в една утопия\". \n\r\n\"Решихме чрез една такава шеговита акция да покажем, че ние сме една държава. Ние вече постигнахме част от националния идеал да бъдем една държава. И ако софиянци сега не могат да издържат на шегата и на табелата, тогава има нещо много неизказано и недоизживяно\".\r\n ", "date": "2019.09.06", "title": "Густо ми е! Майните с шегичка: София, мой... Западен Пловдив! "}
{"url": "https://www.dnes.bg/rusia/2019/09/06/zaharova-bylgariia-se-zanimava-s-prenapisvane-na-istoriia.422037", "text": "България се занимава с пренаписване на историята, говорейки за донесените от Червената армия т.нар. репресии, това е опасна тенденция, заяви в интервю за ТАСС говорителката на руското външно министерство Мария Захарова.\n\r\nИнтервюто е дадено във Владивосток, където Захарова се намира на Източния икономически форум, в който участва и руският президент Владимир Путин.\n\n\r\n\"Ние прекрасно разбираме, че във всяка страна съществуват свои политически преференции и тенденции\", - казва тя в интервюто си, цитирано от ТАСС, коментирайки изявлението на българското външно министерство. \n\r\n\"Отчитайки, че това изявление бе направено по официална линия, нашето посолство (в София) реагира. Ние открито се изказахме, че е недопустимо да се изопачава историята\", настоя тя. \n                    \n                    \n                \r\n                \r\n                \r\n                \r\n\"Това е абсолютно точен индикатор, че България пренаписва историята, посочи Захарова. Това е опасна тенденция, защото тя е противозаконна.\"\n\r\nВъв вторник българското МВнР излезе с официално изявление във връзка с провеждането в Руския културно-информационен център в София на изложба, посветена на 75-годишнината от освобождението на Източна Европа от нацизма, припомня ТАСС. В изявлението се казва, че \"щиковете на Съветската армия са донесли на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\".\r\n/БТА/", "date": "2019.09.06", "title": "Захарова: България се занимава с пренаписване на история!"}
{"url": "https://www.dnes.bg/notifikacii/2019/09/06/el-chapo-predlaga-da-dari-bogatstvoto-si-na-meksiko.422010", "text": "Президентът на Мексико Мануел Лопес Обрадор приветства вчера предложението на излежаващия доживотна присъда в САЩ наркобос Хоакин Гусман, известен като Ел Чапо, да дари богатството си на коренното население на страната, предаде ДПА.\n\r\nАдвокатът на Гусман Хосе Луис Гонсалес Меса каза в сряда, че според клиента му богатството му не принадлежи на САЩ и трябва да бъде върнато на Мексико и предадено на общностите на коренното население, съобщиха всекидневникът \"Универсал\" и други медии.\n\n\n\n\n\r\nНа редовната си пресконференция Лопес Обрадор каза, че идеята му допада и я приветства, пише БТА. \n\r\nБившият лидер на наркокартела Синалоа, смятан преди за един от най-могъщите престъпници в света, излежава доживотна присъда в САЩ, след като беше признат за виновен за трафик на десетки хиляди килограми наркотици за САЩ.\r\n                \r\n                \r\n                \r\nПрокурори оцениха богатството му на около 13 милиарда долара. \r\nНе е известно къде са тези пари, нито друга собственост и бизнес на Ел Чапо.\n\r\nКоренното население е около 10 процента от населението на Мексико, което е 125 милиона, и е сред най-бедните и маргинализиарни групи в страната.", "date": "2019.09.06", "title": "Ел Чапо предлага: Да дари богатството си на Мексико!"}
{"url": "https://www.dnes.bg/index/2019/09/06/receptata-dnes-pechena-nadenica-s-kashkaval-i-iaice.421560", "text": ":\r\n500 г наденица\r\n1 супена лъжица дижонска горчица\r\n½ чаена лъжичка сол\r\n4 яйца, разбити\r\n2 чаши прясно мляко\r\n6 филии бял хляб, нарязани на кубчета\r\n400 г кашкавал, настърган\r\n \r\n:\r\n \r\nЗапържете леко наденицата в сгорещена мазнина, за да покафенее. Извадете и отцедете от мазнината.\r\n \r\nРазбийте яйцата. Смесете ги с млякото и отново разбийте с миксер. Добавете горчицата и разбъркайте с лъжица.\r\n \r\nПодредете наденицата в тава за печене или стъклена йенска тава. Покрийте със яйчената смес. Добавете хлебните кубчета като ги разпръснете равномерно. Поръсете обилно с кашкавала.\r\n \r\nПечете в загрята фурна на 180-200 градуса за около 45 минути като сте покрили с фолио. След това махнете фолиото, увеличете градусите на 250 и печете за още 10-15 минути да хване кафява коричка.\r\n\r\n", "date": "2019.09.06", "title": "Рецептата Dnes: Печена наденица с кашкавал и яйце "}
{"url": "https://www.dnes.bg/world/2019/09/06/mvf-svali-vyzrastta-za-shef-kristalina-s-dobri-shansove.422014", "text": "Международният валутен фонд обяви, че е одобрил промяна в устава си, за да отпадне изискването за възраст за поста управляващ директор, което премахва последното препятствие пред номинацията на българката Кристалина Георгиева, предаде Франс прес.\n\r\nВ изявление МВФ припомня, че от 1951 г. общите разпоредби забраняваха назначаването на кандидат на възраст 65 години или повече на поста управляващ директор и не позволяваха на титуляра да изпълнява функциите си след навършване на 70 години.\n\n\n\r\nИзмененията в общите правила, одобрени от управителния съвет, които влизат в сила незабавно, приравняват условията за назначаване на управляващ директор към тези за членове на съвета на директорите, председателстван от управляващия директор, и за председателя на Групата на Световната банка, които не са обект на никаква възрастова граница, посочва базираната във Вашингтон институция.\n                    \n                    \n                \r\n                \r\n                \r\n                \r\nПромяната, одобрена непосредствено преди приключване на процедурата по предлагане на кандидатури, ще позволи да бъде приета тази на Кристалина Георгиева. Понастоящем тя е втори по ранг служител в Световната банка и навърши 66 години на 13 август.\n\r\nЗа момента Георгиева е единственият известен кандидат. Тя беше номинирана като кандидат на ЕС на 2 август, след гласуване, подчертало разделенията в общността", "date": "2019.09.06", "title": "МВФ свали възрастта за шеф, Кристалина с добри шансове"}
{"url": "https://www.dnes.bg/stranata/2019/09/06/kulturata-i-praznika-kak-se-preobrazi-plovdiv.422017", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Навършиха се 5 години от избирането на Пловдив за Европейска столица на културата. Представената на тази дата през миналата година програма е вече в ход. Стотици събития и публики преобразяват ежедневно града, кварталите и региона в декор, сцена, изложбена зала и място за споделяне на нови и необичайни културни преживявания. \n\r\nОт началото на 2019 година в рамките на програмата на Европейска столица на културата са осъществени близо 530 публични събития. От тях безплатни и със свободен достъп за публики са 376.\n\r\n\"Това е най-голямата инвестиция в култура в новата история на България\", каза за \"България сутрин\" Виктор Янков от инициативата \"Европейска столица на културата\". \n                    \n                    \n                \r\n                \r\n                \r\n                \r\nТой допълни, че в рамките на инициативата има голямо и богато съдържание на съвременно изкуство, че кв. \"Капана\", за по-малко от 4 г., се е превърнал в място за творчески индустрии и Пловдив вече има друг имидж на международната карта.\n\r\n\"Градът се промени тотално и е пример за това как се свързват градове на ниво култура с Европа, с Япония дори\", посочи Янков пред .", "date": "2019.09.06", "title": "Културата и празника: Как се преобрази Пловдив?"}
{"url": "https://www.dnes.bg/index/2019/09/06/51-g-po-kysno-dimityr-penev-za-legendarniia-mach-na-uembli.422016", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Годината е 1968-а. Денят – 11 декември. А мястото – легендарният \"Уембли\". В на пръв поглед неравен мач един срещу друг излизат Англия и България, макар и в приятелска среща. От страна на \"трите лъва\" блестят имена като Боби Чарлтън, Джеф Хърст, Гордън Уест и Боби Мур. В състава на родните \"лъвове\" пък са Георги Аспарухов,Христо Бонев, Динко Дерменджиев и Димитър Пенев. \n\r\n\"Всеки един от нас, който участва в този мач, има спомени. Малки или големи… Но да играеш в една страна като Англия – знаете, в целия свят се говори за английския футбол. Отделно клубове и различни състезатели. Това беше голямо участие за нас\", спомни си пред  легендарният футболист и треньор Димитър Пенев.\r\n                \r\n                \r\n                \r\nНапук на всички прогнози и очаквания, и без значение от домакинския фактор, националният отбор на България стига до равенство насред \"Уембли\" - 1:1.\n\r\n\"Един невероятен гол на Аспарухов. Но трябва да включим целия състав, защото в някои мачове винаги хвалят голмайсторите, а ние в защита какво правим? Браним. Добре сме се бранили, затова сме имали сили и да дадем възможност на нашите нападатели да нападат и да реализират\", сподели още треньор №1 в България за XX век.\n\r\nА откриващият гол на Гунди наистина е шедьовър. Попадение, което стои в залата на славата на \"Уембли\", а в. \"Дейли Експрес\" пише: Не е срамно да признаем, че с Аспарухов ние можем да сравняваме само Боби Чарлтън. \n\r\nМакар и равенство, то се явява една голяма победа за нашите момчета. А характерът, който показват срещу актуалния световен шампион, кара 70-те хиляди на стадиона да станат на крака.\n\r\n\"Не са ни овиквали, не са ни псували, просто са видели и са правели сравнение с техните големи футболисти и нашите големи футболисти. В нашия отбор 50% от футболистите бяха доста добри\", разказа още Пенев.\n\r\nГодината е 2019-а. Денят – 7 септември. А мястото – легендарният \"Уембли\". В на пръв поглед неравен мач един срещу друг излизат Англия и България в квалификация за Евро 2020. \n\r\n\"Трябва да бъдат единни, самочувствието трябва да го има, защото и те са футболисти, отсреща са футболисти. Но трябва повече да са съсредоточени в своите задачи, тъй като и домакинството и самочувствието… Но при едно добро изпълнение това ще им даде в бъдещето по-голям стимул, по-голямо самочувствие да се чувстват като национали, които защитават своята страна\", коментира Пената в навечерието на големия мач.\n\r\nВ английския отбор блестят имена като Хари Кейн, Джеси Лингард, Рахийм Стърлинг и Хари Магуайър. В състава на родните лъвове пък са Ивелин Попов, Кирил Десподов, Николай Бодуров и Георги Костадинов. \n\r\n\"Не е страшно и да загубиш, не е страшно и да победиш, но важното е да играеш правилно и да има някакви надежди и в ръководство, и в треньори. Да има нещо променено\", подчерта Димитър Пенев.\n\r\nИ макар времената и възможностите да са различни, кой знае - чудото може да се повтори. Все пак надеждата умира последна.", "date": "2019.09.06", "title": "51 г. по-късно: Димитър Пенев за легендарния мач на \"Уембли\" "}
{"url": "https://www.dnes.bg/world/2019/09/06/jelezniiat-diktator-na-zimbabve-robyrt-mugabe-pochina-na-95-g.422018", "text": "Бившият диктатор на Зимбабве, управлявал страната с железен юмрук в продължение на 37 години Робърт Мугабе, е починал на възраст от 95 години, предава AFP.\r\n\r\n“С огромна тъга съобщавам за смъртта на бащата основател на Зимбабве и бивш президент, Робърт Мугабе“, написа в Twitter настоящият държавен глава на страната Емерсон Мнангагва, съобщи \"Фокус\".\r\n\r\nМугабе според него е бил „икона в освобождението, пан-африканист, който е посветил живота си на еманципацията и овластяването на хората си.\"\r\n\r\n„Неговите приноси за историята на нашата нация и на континента никога няма да бъдат забравени. Нека почива във вечен мир“, се казва още в съобщението.\r\n\r\nМугабе поема властта в африканската страна през 1980 г., след гражданска война. 37 години по-късно, диктаторът е свален от военните, след като страната навлиза в икономическа криза.\r\n ", "date": "2019.09.06", "title": "Железният диктатор на Зимбабве Робърт Мугабе почина на 95 г. "}
{"url": "https://www.dnes.bg/obshtestvo/2019/09/06/6-septemvri-simvol-na-viarata-v-silite-no-ne-e-vliazlo-v-umovete-ni.422020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        6 септември e символ на вярата в собствените ни сили и жертвоготовността. Това е един от малкото моменти, в които българинът дръзва категорично да отхвърли чуждия диктат, външните внушения и да поеме в собствените си ръце съдбата си.\n\r\n\"Съединението все още не е влязло в сърцето и умовете на някои българи\", каза в студиото на \"България сутрин\" историкът проф. Христо Матанов. \n\r\nТой припомни, че в онези години българите се опълчват на тогавашното статукво, сами извоюват Съединението - без подкрепата на Великите сили.\n\r\n\"А обикновено сме свикнали да ни тупат по гърба или да ни пляскат. Ако го нямаше Съединението, дори може да си представят младите гранични пунктове между двете половини на страната\", посочи историкът пред . \n                    \n                    \n                \r\n                \r\n                \r\n                \r\nПо думите му страната ни е на осмо място като територия в ЕС, но ни се внушавало, че сме малки и от нас нищо не зависело. Трябва и да се сменят поколенията, израснали с мисленето на роби.", "date": "2019.09.06", "title": "6 септември – символ на вярата в силите, но не е влязло в умовете ни!"}
{"url": "https://www.dnes.bg/obshtestvo/2019/09/06/premierski-pozdrav-syedinenieto-spravedliva-pobeda.422019", "text": "Поздравявам всички българи за днешния голям празник! Съединението на Княжество България с Източна Румелия е една голяма и справедлива победа за нас. Това написа в профила си във Facebook премиерът Бойко Борисов по повод Съединението.\r\n\r\n\"Благодарение на нея и на всички герои, борили се за българските национални идеали, днес живеем в една свободна страна, равна на другите европейски държави, чието мнение е значимо и важно. Честито и на пловдивчани за празника на техния древен, вечен, развиващ се и модерен град!\", пише още министър-председателят.\r\n\r\n ", "date": "2019.09.06", "title": "Премиерски поздрав: Съединението – справедлива победа!"}
{"url": "https://www.dnes.bg/muzika/2019/09/06/otmeniha-uchastie-na-plasido-domingo-zaradi-novite-obvineniia.422015", "text": "Операта в американския град Далас, щата Тексас отмени спектакъл с участието на прочутия испански тенор Пласидо Доминго заради обвиненията срещу него в непристойно поведение и сексуален тормоз, предаде Асошиейтед прес.\n\r\nОт оперния театър съобщиха вчера, че галаконцертът, програмиран за 11 март, е свален от афиша, заради \"продължаващото развитие, свързано с обвиненията, отправени срещу\" Доминго.\n\n\r\nВ изявление говорителка на певеца каза, че новите обвинения изобилстват с противоречия, но не посочи нищо конкретно. \n\r\nОще 11 жени отправиха обвинения срещу Доминго, който понастоящем е директор на Лосанджелиската опера.\n                    \n                    \n                \r\n                \r\n                \r\n                \r\nЕдна от тях разкрива, че именитият тенор принудително е опипал гърдите й под роклята зад сцената. Случката датира от 1999 г. Други разказват, че също са били обект на нежелания домогвания от страна на Пласидо Доминго - опити да ги докосва или целува.\n\r\nСценични работници описват как са правили усилия да предпазят млади жени от набезите на тенора, докато администраторите са си \"затваряли очите\".\n\r\nВ изявление говорителка на Пласидо Доминго окачествява обвиненията като \"осеяни с несъответствия\", без да навлиза в подробности.\r\n ", "date": "2019.09.06", "title": "Отмениха участие на Пласидо Доминго заради новите обвинения"}
{"url": "https://www.dnes.bg/sofia/2019/09/06/goli-i-bosi-200-dushi-bez-dom-sled-pojara-v-buhovo.422021", "text": "Над 200 души живеят в пострадалия блок при пожара в Бухово. Техните апартаменти са или опожарени, или наводнени след спасителната акция, предаде Би Ти Ви.\n\r\nВчера част от тях бяха допуснати до домовете си, за да спасят малкото останала покъщнина. Сградата продължава да е опасна.\n\n\n\r\nМария живее на последния етаж в изгорелия блок. Тя разказа, че не е успяла да се качи до апартамента си след инцидента. Не са ѝ разрешили, защото има шанс от пропадане на носещи стени.\n\r\n„Когато започна пожара си бяхме вкъщи, даже си готвех, а дъщеря ми гледаше телевизия в хола. Изведнъж моят син извика: „Мамо, гориш”. Като се показах на прозореца цялата сграда беше пламнала”, разказва жената пред bTV.\n                    \n                    \n                \r\n                \r\n                \r\n                \r\nТя сподели, че трудно са се евакуирали заради задушливия дим. Спасили са се благодарение на доброволец, който се е притекъл на помощ. „Нищо не ни остана, голи и боси сме. Дъщеря ми е на 13 г., синът ми е на 10 г., който с каквото може да ни помогне – ще бъдем благодарни”, призова Мария.\n\r\nХората разказаха, че това е втори подобен пожар в тази сграда. Според тях, първият път не са взети необходимите мерки.", "date": "2019.09.06", "title": "Голи и боси: 200 души без дом след пожара в Бухово"}
{"url": "https://www.dnes.bg/zvezdi/2019/09/06/niki-minaj-sliza-ot-scenata-shte-syzdava-semeistvo.422022", "text": "Ники Минаж реши да остави в миналото си музикалната кариера и да създаде семейство. \n\r\nРапърката обяви намерението си в Twitter с думите \"реших да се пенсионирам и да имам свое семейство\". \r\n \r\n                    \n                    \n                \r\n                \r\n                \r\n                Решението й е изненадващо, тъй като тя не е давала знаци, че иска да сложи край на кариерата си. \n\r\nВ поста си тя благодари на феновете си за подкрепата. \n\r\nПрез юли месец изпълнителката отмени свое шоу в Саудитска Арабия след критики, че ще излезе на сцена в страна, която нарушава правата на жените. \n\r\nПреди година тя издаде четвъртия си студиен албум \"Megatron\".\r\n ", "date": "2019.09.06", "title": "Ники Минаж слиза от сцената, ще създава семейство"}
{"url": "https://www.dnes.bg/eu/2019/09/06/es-shte-syzdava-baza-danni-shte-se-bori-sreshtu-isliamska-dyrjava.422023", "text": "Eвропейският съюз ще създаде цялостна база данни, в опит да подпомогне разследванията и издаването на присъди срещу предполагаеми сътрудници и членове на групировката „Ислямска държава“, които се завръщат в Европа, съобщава Reuters.\n\r\nТози ход е отчасти насочен срещу притесненията за съдбата на стотици граждани на ЕС, които са се били на страната на терористичната групировка и сега са задържани в Ирак и Сирия. Много от тях могат да се завърнат в Европа и да не бъдат съдени за действията си, поради липса на доказателства.\n\n\n\n\r\nБазата данни ще събира информация от всички страни от съюза във връзка с продължаващи разследвания, обвинения и присъди на потенциални терористи, като по този начин ще подпомага сътрудничеството между страните от ЕС, във връзка с преследването на членове на групировката.\n                    \n                    \n                \r\n                \r\n                \r\n                \r\nОчаква се регистърът да помогне да бъдат осъдени дейци на „Ислямска държава“ за военни престъпления и други тежки провинения, които може иначе да получат присъди за далеч по-леки деяния, поради липса на доказателства.\n\r\nПоради паралелни разследвания в различни държави от ЕС, бившите дейци на терористичната груприовка могат да получат по-леки наказания, ако заведените дела не бъдат координирани, тъй като \"никой не може да бъде преследван за едно и също престъпление два пъти\".\n\r\nТова отбеляза Ладислав Хамран, който председателства агенцията на ЕС, която ще управлява базата данни.\n\r\nНовият регистър ще помогне и да бъдат предотвратени нови терористични атаки в Европа, тъй като прокурорите на континента ще имат повече информация за потенциалните извършители, смята Хамран.", "date": "2019.09.06", "title": "ЕС ще създава база данни, ще се бори срещу \"Ислямска държава\""}
{"url": "https://www.dnes.bg/obshtestvo/2019/09/06/vryzkata-mejdu-kultura-i-istoriia-razbirame-li-syedinenieto.422024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗнаем ли всъщност какво се е случило на 6 септември и какъв интерес прояваваме към съдбоносното събитие?\n\r\nСпоред учителя по култура от Националната гимназия за древни езици и култури Радослав Илиев, връзката между културата и историята е фундаментална. Разбирането за културата в историята дава обяснение и конструкт на разказ в умовете на учениците.\n\r\n\"В нашето училище има голям интерес. Има доста чести дискусии, свързани със съвременна история. Историята трябва да бъде свързана с всички останали предмети. При нас го има този холистичен подход\", сподели преподавателят в ефира на \"България сутрин\".\n\r\n\"Нашият млад народ тогава е успял да мобилизира своите сили, да определи конкретна цел и да я осъществи сам. Това е гигантски подвиг и пример. Може да бъде разглеждан в един по-общ аспект в часовете по етика и право, където се говори за възпитаване на гражданско самосъзнание\", подчерта Радослав Илиев пред .\n\r\nУчителят не споделя мнението, че интересът към историята се е поизгубил в последните години. По думите му обаче има риск историята отново да се политизира.\n\r\nИлиев посочи още, че хората днес трябва да отидат на място, което е свързано с историческата памет. Колективното преживяване е най-силното, което се възпита в младите и в техните родители, убеден е той.", "date": "2019.09.06", "title": "Връзката между култура и история: Разбираме ли Съединението?"}
{"url": "https://www.dnes.bg/index/2019/09/06/receptata-dnes-myrzelivi-chushki-biurek.421997", "text": " Няма нищо по-хубаво от мириса на прясно изпечена червена чушка в салата в летните вечери, гарнирана с добре изстудена ракия. Ако обичате да използвате вкусния зеленчук за различния ястия, то днешната рецепта ще ви хареса. \r\n \r\nСигурно сте яли чушки бюрек, но всеки път, когато искате да си направите у дома, ви мързи да се бавите с пълненето и пърженето на всяка една поотделно. Кулинарният блогър Десислава Киликчийска ни предоствя един по-лесен вариант на тази класическа рецепта, с който ще си спестите време, а резултатът е също толкова удволетворителен за небцето. \r\n \r\n \r\nНебходими продукти: \r\n \r\n10 големи месести чушки\r\n \r\n6 яйца\r\n \r\n400 гр. сирене\r\n \r\n200 гр. настъргана моцарела (твърда) или кашкавал\r\n \r\n100 мл. прясно мляко или животинска сметана\r\nзехтин, магданоз, сол на вкус\r\n \r\n\r\n \r\nИзпечете хубаво чушките или ползвайте готови от буркан. Обелете ги и почистете семките, ако има такива. После разбийте млякото със сметаната. \r\n \r\nВзимате подходяща тавичка и я намазвате с малко зехтин. Редите чушките по дъното. Върху тях натрошавате сирене и поръсвате настъргана моцарела или кашкавал. Заливате с 2/3 от сместа с яйцата. После слагате по още един ред от продуктите. \r\nНе забравяйте подправките, като внимавате със солта, ако сте сложили повече сирене. \r\n \r\nПоследният слой трябва да е с яйцата. След това слагате тавата във предварително загрятата фурна. Печете за около 30 минути. Непосредствено преди изваждане може да поръсите с малко кашкавал.  \r\n \r\nПробвайте!\r\n \r\n", "date": "2019.09.06", "title": "Рецептата Dnes: Мързеливи чушки бюрек"}
{"url": "https://www.dnes.bg/mestni-izbori-19/2019/09/06/manolova-podade-dokumenti-v-ik-predupredih-kampaniiata-shte-e-mrysna.422028", "text": "\nМая Манолова и инициативният комитет подадоха документи за регистрация в Общинската избирателна комисия. \n\r\n\"Предупредих отдавна, че кампанията ще е мръсна. Днес на деня на Съединението не е момента да говорим за това. Днес няма да коментирам партии. Ще отговоря на всеки един въпрос по време на кампанията\", каза Манолова.\n\r\n\"Искам да поздравя всички българи за празника. Показали сме, че когато сме заедно, независимо кой седи срещу нас, можем да го победим\", допълни още Манолова, пише \"24часа\".\n\n\n\r\nОчаквам тази кампания да е за обединение на всички българи и разчитам на една феърплей кампания, каза още тя.\r\n                    \n                    \n                \r\n                \r\n                \r\n                Манолова подчерта, че утре в 12 ч. ще очаква всички, които искат да се включат в кампанията, да дойдат в Южния парк.\n\r\n\"Кампанията тръгва. Вече имаме банкова сметка, която днес по-късно ще обявим на моя сайт. Ще приемаме малки дарения от граждани. Отказваме да се възползваме от възможността от подкрепа от корпорации и фирми. Ще приемаме единствено и само дарения от граждани. Зад мен като граждански кандидат стоят гражданите, не олигарсите, не фирмите\", допълни тя.", "date": "2019.09.06", "title": "Манолова подаде документи в ИК: Предупредих, кампанията ще е мръсна!"}
{"url": "https://www.dnes.bg/health/2019/09/06/otdeliame-po-8-ot-bvp-pravitelstvoto-investira-v-zdrave.422026", "text": "Българското правителство години наред отделя милиарди за здравеопазване - над 8 процента от Брутния вътрешен продукт . Това каза министър-председателят Бойко Борисов по време на откриването на 29-ия конгрес на Световната асоциация по гръдна и сърдечносъдова хирургия. \n\r\nТемата на форума е \"Последните постижения в сърдечно-съдовата и гръдна хирургия - подготовка за бъдещето\".\n\r\nБойко Борисов отбеляза, че правителството инвестира много и в образование, квалификации, стипендии на млади учени, както и в сграден фонд и оборудване. \"Няма нещо, което да е излязло по света в медицинската техника, и в България да го няма\", изтъкна Бойко Борисов. По думите му хубавото е, че това оборудване се управлява от много добре подготвените български хирурзи и техните екипи.\n                    \n                    \n                \r\n                \r\n                \r\n                \r\n\"Благодарение на вашия професионализъм не само, че оцеляват хората в този страшен бич от тези заболявания, но максимално бързо ги връщате в тяхната семейна среда, а и на работа, което е изключително важно, за да продължаваме да държим високия ръст на Брутния вътрешен продукт, който произвежда България\", заяви Бойко Борисов.\n\r\nСпоред премиера фактът, че вчера е започнал Десетият юбилеен международен медицински конгрес на Югоизточноевропейския медицински форум в София, който е събрал десетки страни, а проф.Начев ще оглави от следващата година Световната асоциация по гръдна и сърдечносъдова хирургия, е огромно признание за българската медицина. Бойко Борисов поздрави участниците от над 40 страни на днешния конгрес и им пожела успех.\n\r\nБългария е държава, която непрекъснато се развива, включително и в медицината. Затова свидетелства фактът, че страната ни е е съорганизатор на 29-ия конгрес на Световната асоциация по гръдна и сърдечносъдова хирургия. Това каза министърът на здравеопазването Кирил Ананиев на откриването на форума днес в НДК.\n\r\nЗдравният министър отбеляза, че участието на водещи хирурзи на повече от 40 държави е гаранция за престижа на това събитие. Министър Ананиев е убеден, че представянето и споделянето на най-новите постижения в кардиологията ще даде огромен тласък за прогреса на тази област.\n\r\nКирил Ананиев допълни, че сърдечно-съдовите заболявания са сред водещите причини за заболеваемост в световен мащаб, а преодоляването им е съвкупност от много фактори. Затова на национално ниво Министерството на здравеопазването непрекъснато работи, за да усъвършенства възможностите за превенция, профилактика и лечение на тези болести в България. \n\r\nЗа първи път се въвеждат правила за медицинска практика на нормативно ниво, като първите промени, които ще се въведат, ще бъдат в областта на кардиохирургията. \"Не бихме могли да постигнем успех в това отношение без подкрепата на водещите специалисти и организации по кардиология у нас, както и без примера на световните светила и утвърдените от тях успешни практики в тази сфера\", изтъкна министърът на здравеопазването.\r\n ", "date": "2019.09.06", "title": "Отделяме по 8% от БВП, правителството инвестира в здраве"}
{"url": "https://www.dnes.bg/stranata/2019/09/06/psuvni-blyskane-obidi-ruskinia-izgonena-ot-zavedenie-zaradi-taksa-wc.422009", "text": "Нов скандал с чуждестранни туристи, дошли на почивка тук. Собственик на ресторант в стария Несебър изгони жена от заведението, като преди това я наруга. \n\r\nПричината за скандала - жената отказала да плати 1 лев за ползването на тоалетната. Всичко е заснето на видео, разпространено в социалните мрежи. \n\r\nКадрите са заснети в едно от реномираните заведения в Стария Несебър. Туристите не платили такса за тоалетната, разказва Юлвие, която се грижи за чистотата на санитарните възли.\n\r\n„Дойдоха и им казах, че се мотаят в ресторанта. Не бяха седнали, нито поръчали. Уведомих, че ако седнат като клиенти и си поръчат, тогава тоалетната ще бъде безплатна. Едната туристка ме изблъска. Влязоха в тоалетната и ми се изсмяха”, разказа Юлвие Юмерова пред \"Нова тв\".\r\n                    \n                    \n                \r\n                \r\n                \r\n                Сменили няколко пъти масите, на които сядали, но така и не поръчали нищо. „Затвориха менютата и тръгнаха. Аз ги спрях и им казах, че ми дължат 2 лева за тоалетна, защото не бяха клиенти на заведението. Пак бях изблъскана и ми отказаха да платят”, добави Юмерова.\n\r\nТогава се намесил наемателят на заведението. „Тази жена е бутана всяко лято, блъскана е като говедо. Човек какви нерви трябва да има? Ако това е нивото на туризма, моите уважения, мерси за такива туристи”, коментира наемателят на заведението Борислав Борисов. На въпрос дали отчита като грешка това, че е напсувал туриските Борислав отговаря така: „Не го отчитам, а тяхна грешка е, че се подиграват с нас и това е от години.\"\n\r\nОт Комисията за защита на потребителите обясниха, че нямат получен сигнал и не могат да вземат страна в конфликта.\n\r\nТова е поредният инцидент с чужди туристи, който става публичен чрез социалните мрежи. В началото на сезона, арестуваха управител на хотел в „Слънчев бряг” заради агресия към израелски туристи.", "date": "2019.09.06", "title": "Псувни, блъскане, обиди: Рускиня изгонена от заведение заради такса WC"}
{"url": "https://www.dnes.bg/politika/2019/09/06/signali-v-helpbook-opasni-kontakti-v-pediatriia-bokluci-i-lipsvashti-znaci.421927", "text": "\nСтартираме днешния обзор на сигналите постъпили в платформата на Helpbook.info с такъв за пет годишно безхаберие от страна на ръководството на столична поликлиника относно необезопасени контакти.\r\n„Здравейте, преди 5 години загрижено посочих тази опасна неизправност на служителката от регистратура на поликлиниката, с обещанието веднага да предаде на управителя си. Е, все още си предават. В коридора на педиатричния блок, който ежедневно е пълен с малки деца на височина 40 см. от пода, зеят ел. контакти със стопени от силен ток капачки, които разкриват широк отвор с директен достъп до клемата с напрежение, а на единия контакт пластмасовия капак изобщо липсва и предлага директен допир до тоководещите клеми за любопитни ръчички\", обяснява потребителят.\r\n                    \n                    \n                \r\n                \r\n                \r\n                Той подчертава, че проблемът вече съществува от пет години и е рисково за живота на децата.\r\n\"Тука сме царе на мерки и проверки ама Винаги След Това. Само след Голямата Беля. Превенцията е Нищо, в България Той Господ си ни пази нали?“, пита потребителят.\n\r\nПреминаваме към . В първият сигнал се описва недостатъчното количество сметосъбиращи съдове и в резултат на изключително рядкото им извозване селото се е превърнало в кочина. Около контейнерите се валят всякакви боклуци, а бездомните животни услужливо ги разнасят по улици и дворове. \n\r\nВ същото село, в резултат на гръмотевична буря през миналото лято, . Очевидно никой не си дава труда за тяхната поправка или замяна като в резултат на това районът тъне в мрак вече повече от година. \n\r\nСигнализираха ни и за , при входа на гр. Кресна. От изпратения клип се вижда, че покрай мантинелите е обрасло с растителност, не е почистено от храсти и пътя е видимо стеснен. Според нашия потребител това е недопустимо за международен път, по който трафикът е един от най-натоварените целогодишно. Молбата е  АПИ да вземат мерки, а да не се оправдават с графици или финанси. \n\r\nЗавършваме днешния обзор с призив за в ж.к. „Илинден“. След направата на пешеходна пътека, знакът мистериозно изчезнал, което спомогнало за масовото и безредно паркиране на кой където свари. В резултат на всичко това, ежедневно се образуват огромни задръствания и трафикът е силно затруднен. \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.09.06", "title": "Сигнали в HelpBook: Опасни контакти в педиатрия, боклуци и липсващи знаци"}
{"url": "https://www.dnes.bg/obshtestvo/2019/09/06/praznichen-petyk-chestvame-134-godini-ot-syedinenieto.422012", "text": "Честваме 134 години от Съединението на Източна Румелия с Княжество България. На 6 септември 1885 година, след редица народни бунтове, Източна Румелия се отцепва от Османската империя и се обединява с Княжество България, противно на решенията на Великите сили на Берлинския конгрес. \r\n\r\nВ цялата страна днес ще има празнични прояви по случай Съединението. На днешната дата своя празник отбелязва и Пловдив. \r\n\r\nПрез последните няколко дни градът под тепетата води трескава подготовка. Работници измиха с шампоан паметника на Съединението, където се очаква да е кулминацията на днешните тържества, в които ще участва и президентът Румен Радев. \r\n\r\nБяха монтирани и 300 нови знамена върху осветителните стълбове по входно-изходните артерии на града. Във връзка с празничните събития се предприемат специални мерки за безопасност и спазване на обществения ред.", "date": "2019.09.06", "title": "Празничен петък: Честваме 134 години от Съединението "}
{"url": "https://www.dnes.bg/stranata/2019/09/06/pyrvi-pochiven-den-ochakva-se-silen-trafik-po-pytishtata.422013", "text": "В първия ден от поредица три почивни има очаквания за интензивен трафик и засилено полицейско присъстие на пътя.\r\n\r\nНа автомагистрала \"Хемус\" полицията и пътната агенция обърнаха движението, и в посока София-Варна са отворени и двете ленти през тунел \"Витиня\".\n\r\n\r\nПътуващите към столицата пък минават по обходния път.\r\n\r\nМасови проверки започнаха по пътищата - за превишена скорост, и употреба на алкохол и наркотици.\r\n\r\nСледят се и всички пътища към граничните пунктове в страната, както и пътищата към черноморските курорти.", "date": "2019.09.06", "title": "Първи почивен ден – очаква се силен трафик по пътищата"}
{"url": "https://www.dnes.bg/snimka-na-denia/2019/09/06/praznichen-6-septemvri-sys-slynce-i-temperaturi-do-30-gradusa.422011", "text": "рез днешния ден над по-голямата част от страната ще бъде предимно слънчево, с безобидни заоблачавания в следобедните часове. Минималните температури ще бъдат от 13 до 18 градуса, по морското ни крайбрежие - до 19, 20. Повече ще са облаците над Западна България, като на места главно в югозападните райони, ще превали и прегърми. \n\r\nТова прогнозира синоптикът на  Владимира Илиева.\n\r\n\"Ще духа слаб до умерен вятър от североизток. Максималните температури ще са доста високи - от 26 до 32 градуса. На морето днес температурите са изключително благоприятни за плаж. Температурата на въздуха ще бъде от 26 до 28 градуса. Морската вода е с температура 25, 27 градуса. Вълнението следобед ще се засилва\", каза още тя.\r\n                \r\n                \r\n                \r\nНад планините облачността ще бъде разкъсана, значителна следобед над Западна България, където ще превали и прегърми. Повече вятър е напълно възможен. Максималната температура на 2500 м височина ще достигне 8 градуса, на 1500 - около 14, 15. \n\r\nЗа зрителите на \"България сутрин\" Владимира Илиева посочи, че уикендът ни е подготвил много слънце. По-съществени заоблачавания ще има над източните и западаните райони на страната. На места в Западна България около и след пладне ще превали и прегърми. В неделя и в понеделник отново повече облаци ще има сутринта по Черноморието, а следобед над планинските части на Западна България, с условия за кратък дъжд. \n\r\nВъв вторник преди обед ще бъде слънчево, следобед ще се заоблачава и главно около планините отново ще превали. Температурите обаче ще си останат с летни стойности. ", "date": "2019.09.06", "title": "Празничен 6 септември със слънце и температури до 30 градуса"}
{"url": "https://www.dnes.bg/obshtestvo/2019/09/06/mitovete-za-syedinenieto-prez-godinite-vystanie-ili-taen-zagovor.422029", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Евгений Тодоров е журналист и летописец на Пловдив, написал 8 книги за града и пиеса за Съединението на Източна Румелия с Княжество България.\n\r\n\"Мотивира ме да напиша пиеса едно предложение през 1985 г., когато предстоеше да се отбележи 100-годишнината. С всичкия си акъл без договори седнах и 7-8 месеца четох всичко достъпно към този момент. И написах пиеса, която не е за събитията на 6 септември, а гледа на случилото се 20 години по-късно. Проследих сюжета на пътуването на Съединението през годините\", сподели той пред .\n\r\nПо думите на Тодоров събитието изглежда по различен начин през годините. Днес Съединението е митологизирано, смята той. \n                    \n                    \n                \r\n                \r\n                \r\n                \r\nТезите са 3 - дали е военен преврат, дали е въстание или таен заговор на Европа, стана ясно още от думите на журналиста. През 30-те години на миналия век пък започва митологизирането на Съединението. След 9 септември събитието до голяма степен бива забравено.\n\r\n\"Първото официално честване на Съединението е през  1975 г., когато събитието влиза неочаквано в календара на ЦК на БКП. Изневиделица събитието става официално\", каза още Евгений Тодоров.\n\r\n\"Този акт е самоубийствен за Пловдив - от цветущ град става дълбока провинция\", подчерта журналистът.", "date": "2019.09.06", "title": "Митовете за Съединението през годините: Въстание или таен заговор?"}
{"url": "https://www.dnes.bg/stranata/2019/09/06/diado-vleze-v-nasreshtnoto-jena-mu-pochina-sled-chelen-udar.422030", "text": "Възрастна жена е загинала при катастрофа тази сутрин, съобщи МВР, цитирано от \"Фокус\". \r\n\r\nПроизшествието е станало около 9:30 часа на пътя Павликени - Свищов, в района на село Батак. По първоначална информация лек автомибил \"Опел Корса\", управляван от 72-годишен мъж от Сухиндол, е навлязъл в лентата за насрещно движение и се е ударил в микробус. \r\n\r\nВ резултат на това е пострадал водачът на лекия автомобил. Той транспортиран във великотърновската болница с фрактура на крака. \r\n\r\n70-годишната му съпруга е починала на място. Причините за произшествието са в процес на изясняване.", "date": "2019.09.06", "title": "Дядо влезе в насрещното, жена му почина след челен удар"}
{"url": "https://www.dnes.bg/mish-mash/2019/09/06/duhova-muzika-shte-zvuchi-ot-utre-v-berkovica-zapochva-festival.422027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трети северозападен фестивал на духовата музика правят в Берковица. На 7 септември от обяд до полунощ на централния площад \"Йордан Радичков\" в града ще се надсвирват оркестри от цялата страна и от Сърбия. \r\n \r\nГолямата балканска веселба идва отново на 7 септември 2019 г. с още повече музика и много забавни изненади. Събитието е част от празничната програма на града, съобщава Bulgaria ON AIR.\r\n\r\nГрадът под Ком ще бъде огласен от духови оркестри от цяла Северозападна България. А специалните гости на събитието са от Сърбия. \r\n\r\nОрганизаторите са подготвили награди и изненади.", "date": "2019.09.06", "title": "Духова музика ще звучи от утре в Берковица – започва фестивал"}
{"url": "https://www.dnes.bg/notifikacii/2019/09/06/v-gyrciia-izdirvat-mlada-bylgarka-izcheznala-krai-solun.422031", "text": "Гърция издирва с национален бюлетин 23-годишна българка. Ана-Мария Василева е в неизвестност от 17 август, като следите й се губят в района на Евосмос в Солун.\r\n\r\nОблечена е в сини дънки, бяла блуза и черни кецове. Със синя раница и малко куче в ръце. Животът й е в опасност, се казва в съобщението на гръцките власти, пише \"Труд\".\r\n\r\nСпоред информация от личният й профил във фейсбук, девойката е от София.\r\n\r\nВсички, които знаят нещо за 23-годишната, любезно се умоляват да се свържат с услугата Silver Alert 24 часа в денонощието на горещата линия SOS 1065 в Гърция.", "date": "2019.09.06", "title": "В Гърция издирват млада българка, изчезнала  край Солун"}
{"url": "https://www.dnes.bg/world/2019/09/06/jertvite-na-dorian-moje-da-sa-hiliadi-iskat-pomosht-ot-oon.422025", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБроят на жертвите на стихията \"Дориан\" може да достигне стотици, дори хиляди. За това предупреждават властите на Бахамските острови. \r\n\r\nЗасега официално броят на жертвите е 30, но стотици хора остават в неизвестност. На един от най-пострадалите острови – Гранд Бахама – са живеели много хора без документи, което ще затрудни преброяването на жертвите. \n\r\n\r\nОт местното здравно министерство призоваха за помощ ООН и Световната здравна организация. Близо 140 служители на американската брегова охрана вече активно помагат на екипите на Бахамите. 200 души са спасени от наводнените райони, предава Bulgaria ON AIR. \r\n\r\nМакар и да отслабна до ураган втора категория, \"Дориан\" продължава да бушува край бреговете на американските щати Северна и Южна Каролина. Днес там се очакват повишени нива на водите.", "date": "2019.09.06", "title": "Жертвите на \"Дориан\" може да са хиляди, искат помощ от ООН"}
{"url": "https://www.dnes.bg/zvezdi/2019/09/06/demi-lovato-poznaite-tova-e-celulit.422034", "text": "Певицата Деми Ловато реши да излезе от захаросания свят на социалните мрежи и да покаже как изглежда всъщност. Без да пипа снимките си с програми, за да отговори на очакванията на милионите фенове. \r\nТя е поредната, която реши да разкрие как изглежда всъщност.\n\r\n\"Това е най-големият ми страх. Моя снимка по бански, без филтри. И познайте какво, това е целулит! Буквално ми е омръзнало да се срамувам от тялото си, да обработвам снимките си с програми (да, другите снимки по бикини са \"пипнати\", и мразя, че го направих, но това е истината). Така че другите да мислят, че е красиво, но просто не съм аз. Това е, което имам. Искам тази нова глава в живота ми да бъде по-скоро автентична към това, което съм, а не да се опитвам да отговарям на чуждите стандарти. И така, ето ме, безсрамна, без страх и горда да притежавам тяло, което се е борило толкова много. Това е толкова страхотно усещане, като същевременно не се стресирам с напрегнат график за тренировки или се лишавам от истинска торта. Както и да е, ето ме истинска! И аз ме обичам. И вие трябва да се обичате!\", написа Деми в социалните мрежи.", "date": "2019.09.06", "title": "Деми Ловато: Познайте - това е целулит!"}
{"url": "https://www.dnes.bg/index/2019/09/06/17-trika-za-roditeli-za-uspeshen-start-na-uchebnata-godina.421871", "text": "Лятото минава неусетно. Ако за възрастните, връщането на работа след отпуск е стресиращо, за децата настъпването на новата учебна година, също създава определени емоции. Как да се справим и малки, и големи? Днес от рубриката на Az-jenata.bg споделяме 17 back to school трика за успешно начало.\r\n1. Задайте графиците за сън на децата в режим на „учебно време“ две седмици преди първия учебен ден.\r\n2. Включете децата си в програми, които могат да правят след училище, за да ги поддържат активни, като спорт, театрална трупа и други.\r\n3. Посещавайте културни забележителности като музеи, водете ги на театър, концерти, занимания подходящи за тях. По този начин мозъкът се настройва в режим „учене“.\r\r\n                \r\n                \r\n                4. Направете заедно с децата календар, който ще използвате за вашия ежедневен график.С негова помощ, всеки ще може да проследи дейностите и ангажиментите на другия член от семейството.\r\n5. Време е малките да си припомнят екранните правила. Кога е позволено да гледат телевизия или да боравят с таблет, по колко минути.\r\n6. Обсъдете с децата ви какво да очакват през първия учебен ден и новата учебна година,  за да се почувстват по-подготвени. Това ще свали голяма част от напрежението им.\r\n", "date": "2019.09.06", "title": "17 трика за родители за успешен старт на учебната година "}
{"url": "https://www.dnes.bg/tenis/2019/09/06/makenrou-grigor-e-s-krile-ima-shans-za-titlata.422036", "text": "Тази вечер от 23:00 часа Григор Димитров ще се изправи в може би най-важния мач в кариерата си. Хасковлията стигна до полуфиналите на US Open, където днес ще срещне представящия се на много високо ниво през сезона Даниил Медведев (Русия).\n\r\nДвамата са изиграли два мача по между си до момента, като резултатът в тях е равен – по една победа. Григор Димитров обаче има златен шанс да спечели първа титла от Големия шлем в кариерата си. В това е убеден великият Джон Макенроу, който в анализа си за гиганта FOX Sports се изказа изключително ласкаво за тенисиста ни.\n\r\nСпоред американеца, който е носител на седем титли от Големия шлем, Димитров трябва да излезе изключително мобилизиран в днешния си полуфинал срещу Даниил Медведев.\n                    \n                    \n                \r\n                \r\n                \r\n                \r\n\"Ако трябва да избирам кой да играе срещу Рафаел Надал, бих заложил на Димитров. Според мен Рафа няма да има никакви проблеми срещу Матео Беретини и ще приключи мача си бързо. По-интригуващият полуфинал е между Медведев и Димитров\", започна легендата.\n\r\nПеткратният носител на Купа \"Дейвис\" с тима на САЩ направи по-задълбочен коментар за формата на двамата тенисисти.\n\r\n\"Медведев се намира в един от най-добрите си сезони. Той спечели Мастърса в Синсинати, но на \"Роджърс къп\" в Монреал бе смазан от Надал (3:6, 0:6 - б.р.) в единствената среща помежду им. Именно заради това смятам, че той няма особено големи шансове срещу Рафа.\n\r\nОт другата страна е Димитров, който излиза от сериозна криза. Тя може би се е дължала на контузията в рамото му. Сега обаче Григор е с криле, които бяха дадени от победата над Роджър Федерер. Българинът неведнъж е казвал, че Роджър му е любимец и до момента нямаше успех в седем мача срещу него. В Ню Йорк обаче успя. Сега гледа към Медведев, който трябва да победи, а за да го направи, трябва да премине в атака от първата точка. След това почти сигурно следва Надал. Там балансът е крещящ в полза на Рафа - 1:12, но въпреки това Григор няма комплекс от испанеца. Помним великия полуфинал в Австралия през 2017 година - Димитров им сили да повтори този мач, ако играе така, както срещу Федерер. Българинът има златен шанс да спечели първата cи титла от Големия шлем и не трябва да я изпуска\", заяви Макенроу.\n\r\nВъпреки това статистиката за 2019 г. е изцяло на страната на Медведев. Руснакът има 49 победи този сезон срещу едва 16 спечелени мача на българина. Освен това Даниил грабна две титли тази година, докато Димитров няма нито един финал. ", "date": "2019.09.06", "title": "Макенроу: Григор е с криле, има шанс за титлата"}
{"url": "https://www.dnes.bg/rusia/2019/09/06/greshka-na-pilota-dva-su-34-se-sblyskaha-v-nebeto-v-rusiia.422033", "text": "Два изтребителя-бомбардировачи Су-34 са се сблъскали в небето над областта Липецк, Русия, поради грешки на пилотите, предава ТАСС, като се позовава на руските сили за сигурност в региона, пише \"Фокус\".\r\n\r\n\"Сблъсъкът в района на Липецк на двата самолета се дължаше на грешки на пилотите. Сега детайлите на произшествието се проверяват от специална комисия, която ще определи степента на вина на всеки от екипажите (екипажът самолета Су-34 се състои от командир и навигатор)\", заяви източник на агенцията.\r\n\r\nТой добави, че инцидентът се оценява като сериозен авиационен инцидент.\r\n\r\n\"Един от самолетите е повреден много сериозно и ще бъде върнат в завода. Вторият самолет е повреден в по-малка степен и може да бъде възстановен на летището\", казва събеседникът на агенцията, отбелязвайки, че \"пилотите може да трябва да компенсират за щетите.\"", "date": "2019.09.06", "title": "Грешка на пилота: Два Су-34 се сблъскаха в небето в Русия"}
{"url": "https://www.dnes.bg/sofia/2019/09/06/fandykova-da-si-pripomnim-istoriiata-kato-urok-za-nastoiashteto.422035", "text": "Съединението е чисто българско завоевание, без външни подбудители, крепители и защитници. Това заяви кметът на София Йорданка Фандъкова в словото си по повод 134 години от Съединението на Източна Румелия с Княжество България. Честването се състоя пред мавзолея-костница на княз Александър Батенберг в столицата.\n\r\n\"6 септември 1885 г. е дата, която ни казва, че най-важната работа за България, трябва да я вършим без колебания, без отлагане и самите ние\", каза Фандъкова.\r\n\n\n\r\n\n\r\nДнес, когато сме свикнали лесно да се делим, да вървим сами, нека си припомним историята като урок за настоящето, посочи в словото си кметът, пише БТА. По думите й съдбата на отечеството е в собствените ни ръце, в дружните усилия, във вярата ни, че сме един народ, обединен от каузата за общото добруване.\n                    \n                    \n                \r\n                \r\n                \r\n                \r\n\"Съединението е едно истинско българско чудо, защото едва ли някой по света е предполагал с каква решителност българският народ ще действа за защита на своята държава и национален идеал, след дългите векове на гнет\", посочи Фандъкова. \n\r\nСъединението е символ на несломимия стремеж на българина да живее достойно в своя държава, обединен от своите сънародници, приет за равен и достоен с другите европейски народи, допълни столичният кмет. \n\r\nФандъкова каза още, че вечно трябва да бъдем признателни на княз Александър Първи, на Захари Стоянов, Иван Андонов, военноначалниците Данаил Николаев, Рачо Петров, Атанас Узунов, Анастас Бендерев, на държавниците Петко Каравелов, Стефан Стамболов, Георги Странски, на дипломата Иван Гешов. Всички те и мнозина други, вложиха целите свои дарби, усилия и мъжество, за да се случи Съединението. Да не забравяме и огромната роля на героичната българска армия, която в последната българо-сръбска война защити държавата и българските идеали и постави света пред свършен факт, посочи още в словото си кметът на София.", "date": "2019.09.06", "title": "Фандъкова: Да си припомним историята като урок за настоящето!"}
{"url": "https://www.dnes.bg/notifikacii/2019/09/06/zadyrjaha-fenove-na-botev-potroshili-zavedenie.422040", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Трима са задържани за погром в пловдивско заведение. Преди седмица маскирани фенове на \"Ботев\" (Пловдив) нахлуха и изпотрошиха ресторант в квартал \"Изгрев\". Издирването на останалите извършители продължава.\n\r\nИнцидентът се случи часове преди да започне футболното дерби между \"Ботев\" и \"Локомотив\", което по традиция не преминава спокойно. Няколко привърженици на \"Локо\" се веселят в заведението, което посещават от години. \n\r\nИзненадващо маскирани привърженици на \"Ботев\" нахлуват в ресторанта и нападат своите противници. \n\r\n\"Получи се едно меле, от което пострадахме само ние - не само материално, но най-вече морално, тъй като се знае вече в квартала, че тук е едно тихо и спокойно място. 20 години го работим и всичко е в рамките на нормалното. В един момент ми сринаха за секунди реномето, което градя години наред\", коментира за  собственикът на заведението Калинка Ненова.\r\n                \r\n                \r\n                \r\nЩетите са за над 300 лева. В ресторанта има и детски кът, а по чудо по време на нападението не е имало деца. Хулиганите изчезнали за две минути и половина. От заведението предполагат, че футболните фенове са знаели, че охранителите пристигат след 180 секунди. \n\r\nВсеки ден патрулка обхожда заведението. Оттам се опасяват инцидентът да не се повтори. От заведението предполагат, че до инцидента се е стигнало след като фен на противниковия отбор е бил въпросния ден в заведението и се е издразнил на привържениците на \"Локомотив\".", "date": "2019.09.06", "title": "Задържаха фенове на \"Ботев\", потрошили заведение"}
{"url": "https://www.dnes.bg/politika/2019/09/06/volen-s-poeziia-kym-karakachanov-dupeto-mi-e-nezabelejimo-do-tvoeto.422041", "text": "Преди два дни парламентарната група на Обединените патриоти, която започна да се пропуква още преди месеци, се разцепи и официално. \n\r\nДепутатите от \"Атака\" Николай Александров, Явор Нотев, Станислав Станилов и Маргарита Николова напуснаха групата, като по този начин последваха своя лидер Волен Сидеров и депутатите му Павел Шопов и Десислав Чуколов. Последните бяха изключени от групата на ОП в края на миналия политически сезон.\n\n\nВчера Сидеров нападна Красимир Каракачанов и прогнозира, че министърът на отбраната и вицепремиер трябва да подаде оставка, ако правителството иска да оцелее. \n\r\nПолитическите стрели на лидера на \"Атака\" продължиха с обвинения:\n                    \n                    \n                \r\n                \r\n                \r\n                \r\n\"Силовият вицепремиер, излъга избирателите на Обединени патриоти за по-високи доходи, а с лека ръка изхарчи 2 милиарда за чертежи на самолети и в същото време превърна МО в агенция за недвижими имоти\".\n\r\nДнес Сидеров мина и на сравнения на физическо ниво, които противопоставят неговите и на вицепремиера задни части.\n\r\n\"Каракачанов казал, че нямам дупе да скоча на Бойко, прочетох някъде. Вярно е, че в сравнение с неговото дупе, моето е незабележимо. И въпреки това, с това невидимо в сравнение с Каракачановото, дупе, аз съм скачал на Бойко неведнъж, даже ме арестуваха по този повод. Ако днес Каракачанов, който всяка сряда сяда отляво на премиера Борисов, смята, че трябва да се скача на Бойко, да посочи за какво и да скача. От метър разстояние това е лесно. Скачай, Краси!\".", "date": "2019.09.06", "title": "Волен с \"поезия\" към Каракачанов: Дупето ми е незабележимо до твоето"}
