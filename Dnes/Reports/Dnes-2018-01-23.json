{"url": "https://www.dnes.bg/akoshtete-vqrvaite/2018/01/23/3-prichini-myjete-da-iskat-da-sa-vliubeni.365904", "text": "Изглежда ви очевидно защо мъжете обичат жените? Защото жените са красиви или защото им перат гащите?\r\n \r\nАко това е вашето обяснение, да знаете, че подобна причина не може да бъде признак за любов. Нека видим защо един мъж обича да бъде влюбен и защо това го прави щастлив:\r\n \r\nКогато един мъж се влюби, той започва да се интересува повече от развитието си в работата. За него става много по-важно да бъде успешен в своята професия, защото това би осигурило спокойствие и щастие на жената до него.\r\n \r\nТой започва да се грижи за себе си. Външният вид винаги е можел да претърпи подобрение, но когато един мъж се влюби, той  го прави на практика. Посещения във фитнеса или готини нови дрехи – той иска да изглежда възможно най-добре.\r\n\r\n \r\nВече има за кой да се грижи, има кой да защитава. Любовта към една жена кара мъжа да бъде по-силен и смел, за да се увери, че тя се чувства добре и е в безопасност.\r\n \r\nМъжът се грижи за дома си. Ако ергенският живот го е карал да занемарява дома си, то уюта, който създава една връзка обикновено се отразява на отношението му към него. Той приема дома като крепост, за която трябва да се грижи и да пази.", "date": "2018.01.23", "title": "3 причини мъжете да искат да са влюбени"}
{"url": "https://www.dnes.bg/eu/2018/01/23/ovakanteni-mesta-v-ep-sled-brexit-koi-shte-gi-zaeme.365953", "text": "ЕС трябва да реши какво ще стане с местата, заемани сега от британски евродепутати след напускането на Обединеното кралство през март 2019 г. Европейският парламент предлага половината от 73-те депутатски поста на Великобритания да бъдат преразпределени между част от еврочленките, а останалите да бъдат оставени в резерв.\r\nКонституционната комисия на Европейския парламент гласува днес в Брюксел след европейските избори през май 2019 г. парламентът да намалее с 46 места, от 751 на 705 души, а останалите да се разделят между 14 държави.\r\nСпоред комисията големите държави са най-ощетени откъм присъствие в Европейския парламент, а малките имат твърде голяма тежест. Бройките се определят по формула, в която броят на населението е от определящо значение. При последните законодателни промени беше решено, че една държава не може да държи повече от 96 места, нито по-малко от 6. Това създава диспропорции между страни като Малта, които имат 400 хил жители, излъчващи 6 евродепутати, и други като Германия, които при 80-милионно население са представени от 96 парламентаристи в Страсбург.\r\nТъй като Германия има вече максималния брой евродепутати, тя няма да получи от преразпределението нищо за разлика от Франция, Испания, Италия, Полша, Холандия, Румъния, Швеция, Австрия, Дания, Финландия, Словакия, Ирландия, Хърватия и Естония. Всички те ще се сдобият с по още един евродепутат, ако се приеме направеното днес предложение.\r\nБългария не е сред страните, които ще увеличат делегациите си. Предвидено на следващите европейски избори да си останем със 17 души, както и сега.\r\nЗа оставащите 46 поста Конституционната комисия предлага два варианта. Или те да се държат в резерв за следващо разширяване на ЕС, или да се използват още на изборите догодина, като те се дадат на кандидати от целия Съюз, състезаващи се с обща листа.\r\nПаневропейската листа, в която граждани от всички държави гласуват за едни и същи кандидати, беше предложена от френския президент Еманюел Макрон. За нея ласкаво се изказа и шефът на Европейската комисия Жан-Клод Юнкер. \r\nЕврокомисията ще обяви официалната си позиция преди 23 февруари, когато европейските лидери се събират в Брюксел да решават бъдещето на ЕС, включително и как ще се излъчват евродепутатите и президентите на Еврокомисията и на Европейския съвет.\r\nОставя се и вратичка в случай, че Лондон размисли с напускането, като се прави уговорката, че промените в изборното законодателство ще влязат в сила, само ако Великобритания напусне на 29 март 2019 г., както е планирано.\r\nЮнкер намекна, че ще предложи запазването на сегашната система, при която големите европейски партии излъчват предварително свой фаворит за шеф на Еврокомисията, който заема поста, ако предложилата го партия вземе най-много места в Европейския парламент. Юнкер беше избран именно по тази схема, като победи Мартин Шулц - предложен от европейските социалисти, които се класираха втори на вота през 2014 г.\r\nБългария като председател на Съвета ще води преговорите с парламента за промяната на изборното законодателство. Сред решенията, които ще се вземат е и датата на изборите. \r\nЗасега се предвижда те да се насрочат в седмицата 19-25 май и да съвпаднат с празника на буквите 24 май. София се опитва да промени това, тъй като смята, че съвпадението ще повлияе на избирателната активност.", "date": "2018.01.23", "title": "Овакантени места в EП след Brexit – кой ще ги заеме?"}
{"url": "https://www.dnes.bg/notifikacii/2018/01/23/siriia-izpolzva-himicheski-oryjiia-vinovna-e-rusiia.365952", "text": "Правителството на Сирия може би все още използва химически оръжия и отговорността за това носи Русия, заяви днес държавният секретар на САЩ Рекс Тилърсън, цитиран от Ройтерс.\r\n\"Само вчера над 20 цивилни, предимно деца, станаха жертва на предполагаема атака с хлор\", каза той след международна конференция в Париж за разследване на престъпления с употреба на химически оръжия.\n\n\n\n\r\nПо думите му \"последните атаки в Източна Гута създават сериозни опасения, че (президентът на Сирия) Башар ал Асад може би продължава да използва химически оръжия срещу своя народ\". Тилърсън добави, че който и да е извършител на нападенията, \"Русия носи крайната отговорност за жертвите в Източна Гута и за другите сирийци, атакувани с химически оръжия, откакто Русия се намеси в Сирия\".\r\nНа конференцията, събрала представители на 24 държави, френският външен министър Жан-Ив Льо Дриан обяви създаването на ново партньорство в борбата с нарушителите на забраната за химически оръжия, предаде ТАСС. Принципното споразумение за създаване на механизъм за обмен на информация ще цели да бъдат изправяни пред правосъдието нарушителите на международната конвенция.\r\nСпоред френски дипломатически източници събраната информация ще бъде публикувана на уебсайт, който трябва да бъде създаден в близките дни. Льо Дриан не уточни кои страни са се съгласили да участват в механизма, отбеляза руската агенция. /БТА/", "date": "2018.01.23", "title": "Сирия използва химически оръжия, виновна е Русия"}
{"url": "https://www.dnes.bg/world/2018/01/23/navodneniia-i-risk-ot-lavini-v-zapadna-evropa.365926", "text": "Наводнения, придошли реки, обилни снеговалежи, риск от лавини и откъснати от света населени места имаше днес в няколко страни от Западна Европа, предадоха Франс прес и Асошиейтед прес.\r\nНа места във Франция има наводнени полета и къщи. Тридесет департамента в страната са под оранжева тревога заради лошото време и наводненията. Оранжев код означава хората да внимават заради опасни природни феномени.\r\nВ Париж река Сена преля и се очаква максималното й ниво да бъде отчетено в петък. Очаква се то да достигне пика от 6,10 метра, регистриран през юни 2016 г. Тогава експертите казаха, че това е било най-високото ниво на реката в Париж от 30 години насам. Заради очакваното сега покачване на водите на Сена бяха закрити няколко станции на влака, свързващ центъра с предградията и преминаващ покрай бреговете на реката.\r\nВ град Сошо заради покачване на водното ниво бе затворен автомобилният завод на PSA и 1800 работници се озоваха в принудителен отпуск.\r\nЮжно от Страсбург бяха взети мерки за овладяване на покачването на водите на река Рейн. На германска територия точно срещу Страсбург нивото на реката днес достигна 4,73 метра.\r\nВъв френските Алпи има обилни валежи, съчетани с топенето на падналия вече сняг на някои места. Поради риск от наводнения в много общини училищата там останаха затворени. В Шамони в подножието на Монблан вчера имаше максимален риск от лавини и хората бяха призовани да не напускат домовете си. Днес обстановката се нормализира.\r\nОколо 75 туристи и работници бяха евакуирани от четиризвезден планински хотел в Северна Италия близо до границата с Австрия след лавина, паднала през нощта, предаде Асошиейтед прес. Заедно с гостите и персонала на хотел \"Лантаухерер хоф\", намиращ се на височина 1870 метра и на около 100 километра северозападно от италианския град Болцано, бяха евакуирани и местни жители.\r\nИталианските власти обявиха риск от пета степен за лавини в долината Веноста, което означава много висока опасност. Около 10 000 туристи са напълно изолирани заради снежната блокада в съседния град Тироло.\r\nВ Швейцария обилни снеговалежи затрудниха пристигането на участниците в Световния икономически форум в Давос, започнал днес. Курортите Цермат, Андермат и Зас-Фе пък са откъснати от външния свят зарази риск от лавини.\r\nВ австрийската провинция Тирол пък училищата останаха днес затворени в някои села, откъснати от света заради обилния снеговалеж./БТА/", "date": "2018.01.23", "title": "Наводнения и риск от лавини в Западна Европа"}
{"url": "https://www.dnes.bg/usa/2018/01/23/dvama-uchenici-zaginaha-pri-strelba-v-uchilishte-v-sasht.365955", "text": "Двама души са убити, а няколко са ранени при стрелба в гимназия в американския щат Кентъки, предадоха световните агенции.\r\nНападателят е задържан. В Twitter губернаторът на щата Мат Бевин каза, че все още има много неясноти относно стрелбата.\r\nСтрелбата в град Бентън, в селски район на щата Кентъки, е била открита от 15-годишен ученик. \r\nДвама ученици са били убити, а 17 души са ранени, съобщи на пресконференция тази вечер губернаторът на щата Мат Бевин, цитиран от Ройтерс.\r\nТой уточни, че ученикът нахлул в училището преди 8 ч сутринта и открил стрелба с пистолет. При настъпилата паника той бил задържан \"по ненасилствен начин\", по думите на губернатора, и са му предявени обвинения в убийство и в опит за убийство.\r\nОт пострадалите 14 души са с огнестрелни рани. Загиналите са момче и момиче на 15-годишна възраст. Засега властите не разкриват повече подробности за обстоятелствата около трагичното произшествие. /БТА/", "date": "2018.01.23", "title": "Двама ученици загинаха при стрелба в училище в САЩ"}
{"url": "https://www.dnes.bg/eu/2018/01/23/shte-ima-li-tormoz-nad-evropeiski-grajdani-sled-brexit-a.365861", "text": "Има подозрения, че Лондон е наредил да се издават колкото се може по-малко разрешителни за постоянен престой на граждани от ЕС. Някои дори говорят за истински тормоз.  публикува репортаж на Франк Хофман от Северна Англия.\r\nХолгер Халман е роден в Бремен. Германецът от около 10 години живее в малко населено място западно от Бирмингам. Като преселник от Европа обаче Халман се чувства все по-изолиран в новата си родина. Затова участва активно в гражданската инициатива \"Трите милиона\" - толкова са гражданите на ЕС, чието бъдеще на Острова изобщо не е сигурно, след като страната напусне общността. \r\nМного от тези европейци се оплакват, че ги притесняват и тормозят на обществени места – например ако разговарят помежду си на чужд език. \"Изведнъж ми стана ясно, че нямаме свое лоби дори и в лицето на опозиционната Лейбъристка партия\", казва Халман.\r\nИ в още нещо е убеден Халман: че от референдума за Brexit насам той вече не е част от британското общество, независимо че винаги се е чувствал добре интегриран на Острова. \r\nКогато пристигнал във Великобритания, медийният дизайнер нямал никакви проблеми, за да започне работа: необходими му били само компютър и достъп до интернет, а британското данъчно законодателство значително улеснило регистрацията на неговата дейност. Подобна биография не е нещо необичайно в днешния ЕС: всеки гражданин може свободно да избира в коя страна от общността да живее и работи. Но след референдума за Brexit с тази практика е вече почти приключено.\r\nХолгер Халман очаква на гости полякинята Каша, която е омъжена за британец. Макар да е родила и двете си деца във Великобритания, от повече от година тя живее в постоянен страх, че може да ѝ се наложи да напусне Острова. Затова е подала документи за британско гражданство. \"Беше истински кошмар\", обяснява жената и добавя, че е трябвало да докаже кога и къде през всичките тези години е живяла във Великобритания. Затова ѝ се е наложило да представя всевъзможни документи - бележки за лекарски прегледи, банкови извлечения, фактури и т.н. \r\nХалман отлично знае за какво говори Каша: самият той е водил битки със Службата за чужденците. Британските власти поискали и от него да удостовери с документи колко дълго и къде точно е пребивавал в страната. \r\nПо обиколни пътища успял да научи, че властите имат инструкции от най-високо политическо място в Лондон да отхвърлят колкото се може повече молби за постоянно пребиваване. \"Човек започва да се пита дали мястото му е тук. И дали изобщо сме желани в тази страна\", казва Халман.\r\n\r\nДвижението \"Трите милиона\" междувременно е започнало да събира доказателства за това, че правителството на Тереза Мей окуражава властите да тормозят гражданите на страни-членки на ЕС. \r\nВече има много оплаквания от източноевропейци - например от Полша или Литва - че са предупреждавани да не говорят на родния си език. В графство Норфолк дори се разпространяват листовки с надпис: \"Мислите ли вече за доброволно връщане в родните си страни?\".Листовката е написана на английски, полски и румънски. В Норфолк попада и избирателният окръг Great Yarmouth. Почти 73 процента от жителите на този регион край Северно море гласуваха за излизането на Великобритания от ЕС.\r\nХолгер Халман казва, че междувременно в страната се оформя една съвсем нова общност - тази на \"тормозените европейски граждани\". В нея обаче той не смята да се ангажира, защото вече е решил да се премести във Франция.", "date": "2018.01.23", "title": "Ще има ли тормоз над европейски граждани след Brexit-а?"}
{"url": "https://www.dnes.bg/akoshtete-vqrvaite/2018/01/23/kandis-suonepol-chaka-momche.365902", "text": "29-годишната Кандис – модел на Victoria's Secret, която вече има 15-месечен син Анака с дългогодишния си партньор Херман Николи, обяви, че е бременна отново и очаква още едно момче.\r\n \r\nВ Instagram блондинката публикува видео, на което Анака дава на майка си сладка целувка, а то е озаглавено \"Моите момчета\".\r\n \r\nНовината дойде само месец след като Кандис сподели, че иска \"куп деца\", но оставя бъдещето си в ръцете на съдбата.\r\nТя каза: \"Не планирам много бъдещето. Вярвам в съдбата и това, което се случва. Може да опитате да промените това, което се случва, но аз определено искам да продължа с кариерата и да се грижа за семейството си. Определено искам да имам куп деца\".\r\n \r\nПосле супермоделът добави: \"Това са разнообразни чувства, но е невероятно – обичам майчинството, обичах бременността си на всички етапи\".", "date": "2018.01.23", "title": "Кандис Суонепол чака момче"}
{"url": "https://www.dnes.bg/notifikacii/2018/01/23/id-kym-zapada-nie-sme-vyv-vashiia-dom-vreme-e-da-pojynem-glavite.365922", "text": "Човекът с шал на Ислямска държава (ИД) изглежда играе на нещо като джихадистки вариант на детската игра \"ку-ку\".\r\nНа снимката той крие чертите си зад печално известното лого на терористичната група, но показва достатъчно заден фон, така че гледащите да могат да познаят къде се намира: Сентръл парк в Ню Йорк, през зимата.\r\n\"Ние сме във вашия дом\", гласи простият текст под снимката, публикувана няколко дни след Коледа и разпространена в известен джихадистки интернет канал.\r\nНе е известно точно кога е направена снимката, но посланието е смразяващо ясно. То беше повтаряно в подобни постове през последните седмици. Всички те претендират, че показват бойци на Ислямска държава, оглеждащи ключови обекти в западни градове и призоваващи последователи да извършат нападения, независимо къде се намират. \"Време е да пожънем главите\", казва гласът зад кадър в един подобен запис.\r\nТова е типичната програма на пропагандната машина на Ислямска държава, която продължава работа три месеца след падането на столицата на терористичната организация в сирийския град Ракка, пише Джоби Уорик от в. \"Вашингтон пост\". \r\nСамопровъзгласеният халифат беше свит до шепа селища в сирийската пустиня, но \"виртуалният халифат\" продължава да се бори, представлявайки отслабено, но все още значително присъствие, фокусиращо се върху обединяването на поддръжниците на групата въпреки смазващите военни поражения, смятат американски представители и независими анализатори.\r\nПубликуваните материали се промениха значително след падането на Ракка, където по-рано се намираше официалната медийна дирекция и снимачни студия на групировката. Вече няма лъскави списания на ИД и видеозаписи, възхваляващи достойнствата на живота под ислямистко управление. На тяхно място има постоянен поток от подкани, почти всички насочени към окуражаването на терористични нападения и подробните инструкции за извършването им.\r\nНякои от тях са аматьорски и изглежда не произлизат от студия или официални говорители, а от блогъри и други доброволци, които често не са тясно свързани с ИД - онлайн еквивалента на терористите, които действат без \"официални\" напътствия или инструкции. Анализаторите на тероризма казват, че Ислямска държава става все по-зависима от подобни платформи, които могат да разпространяват послания на десетки езици, насочени към определени групи хора и не могат да бъдат спрени лесно с военни удари.\r\nВ същото време официалният говорител на групата дава нови признаци на активност. Миналата седмица агенцията на ИД \"Амак\" публикува първото си комюнике на английски от средата на септември, точно преди падането на Ракка. През първите седмици на 2018 г. беше отчетено и рязко повишаване на трафика на подкрепящи ИД акаунти в социални медии, в сравнение с трафика през предишни месеци, показва публикуван в петък анализ на частната фирма за следене на екстремистката дейност в интернет SITE.\r\n\"Ислямска държава показва първи признаци на прегрупиране на медийните си операции\", казва Рита Кац, изпълнителен директор на SITE. \"Групата понесе тежки удари от нападенията на коалицията и режима, но вече очевидно предприема големи стъпки за възстановяване на предишните си пропагандни операции, които са сред най-опасните й оръжия\".\r\nПоследната засега пропагандна кампания показва трудностите, с които се сблъскват служителите, борещи се с тероризма, когато се опитват да попречат на екстремистите да се свързват с потенциални терористи в САЩ и в западните страни. Дори след унищожаването на бастиона на ИД и последващото блокиране - с помощта на частни компании - на стотици акаунти на групата в социални медии, терористите и техни поддръжници продължават да намират начини да разпространяват посланията си, съобщават анализатори.\r\n\"Изтощаването на ИД на бойното поле все още не е довело до поражението й онлайн\", заяви Тара Малер, бивш военен анализатор на ЦРУ и старши политически съветник за \"Каунтър екстремизм проджект\", непартийна група, която пропагандира политики за блокиране на екстремистки онлайн материали. \"Това, което виждаме, са продължаващи усилия за действия онлайн и засилени усилия да се вдъхновяват хора да извършват нападения като вълци единаци\".\r\n\r\nАмерикански служители и анализатори наблюдават внимателно, за да видят как разпадането на халифата ще се отрази на пропагандната машина на групировката - водещата сила зад възхода на Ислямска държава до глобално влияние. Започвайки от Сирия през 2013 г., лидерите на групата похарчиха милиони долари за създаването на подвижна, технически усъвършенствана медийна структура със силно присъствие в социалните медии.\r\nПрез мандатите на президентите на САЩ Барак Обама и Доналд Тръмп, Пентагонът и ЦРУ изпробваха различни мерки, за да прогонят терористите от онлайн пространството. Бойни самолети и безпилотни машини на САЩ бомбардираха центрове за производство на медийни продукти на ИД и преследваха говорителя на организацията. Държавният департамент оказа натиск върху Youtube и други компании за социални медии да блокират уеб канали и чатове на екстремистите. В отговор терористите промениха тактиките си, придвижвайки се към други платформи за социални медии и създавайки глобална мрежа от съюзници, които да подсилват официални послания на групата и да публикуват собствени материали, подкрепящи Ислямска държава.\r\nВъпреки това падането на Ракка през октомври доведе до рязък спад в официалната медийна продукция на ИД. Водещата онлайн публикация на групата, \"Румия\", изглежда е била спряна изцяло. Броят на рутинните постове и клипове изглежда е спаднал рязко. Анализът на SITE показва, че свързани с ИД сайтове са публикували общо 907 комюникета, съобщения и видеоклипа за периода от ноември 2016 г. до декември същата година. За същия период през миналата година те са успели да създадат едва 211 материала.\r\nАнализ, публикуван на 7 януари в блога за национална сигурност \"Лоуфеър\", съобщава за общ спад от около 90 на сто в публикуваните материали, в сравнение с рекордните равнища от 2015 година.\r\n\"Това не е просто медиен упадък - това е пълен крах\", пишат в блога авторите на доклада, изследователите в областта на контратероризма Чарли Уинтър и Джейд Паркър.\r\nНо доброволци се заеха да запълват липсата, казват аналитици. По-широката мрежа от екстремистки коментатори и автори на клипове - мрежа, която беше насърчена и подкрепена от Ислямска държава по време на нейния апогей - имаше за цел да продължи да функционира, дори ако клонът майка бъде отсечен изцяло.\r\nМакар че много от индивидуалните \"кибер воини\" действат от години, ИД разчита все повече на тях, за да изпраща призиви за това, което Паркър и Уинтър наричат \"тероризъм на възмездието\" - прояви на насилие, целящи да отмъстят за загубите на групата и да убедят последователите и враговете й, че тя все още е от значение.\r\n\"Преди загубите на територии успешна терористична операция беше бонус. Сега е стратегическа необходимост\", констатират авторите. \"Онлайн сферата беше променена, за да улеснява тези нападения повече от всякога\".\r\n\r\nПубликуването на селфито на \"играещият на ку-ку\" джихадист в Ню Йорк беше част от забележителна кампания за подбудителство, започнала в седмиците преди Коледа и продължила до началото на януари. Няколко видеозаписа и снимки, появили се онлайн през този период, се опитваха да създадат впечатление, че бойците на ИД се крият навсякъде. На снимките се виждат известни обекти като Айфеловата кула в Париж, мостът в Сидни и хоризонтът над Лос Анджелис.\r\nСнимката в Ню Йорк изглежда е направена пред Музея на изкуството до Сентръл парк, в Ъпър ийст сайд. Не е ясно дали тя е истинска или монтаж, но на нея се виждат метеорологични условия, подобни на изпитаните преди месец от нюйоркчани. Пешеходци в дебели палта и шапки ходят по тротоари, леко покрити със сняг.\r\nКоментар към един от записите предупреждава за предстоящи терористични нападения и предлага напътствия на поддръжниците как да създадат хаос по време на коледните празници, когато улиците ще бъдат претъпкани с пазаруващи и празнуващи.\r\n\"Пригответе (взривни) устройства и ги поставете там, където празнуват\", се казва в текста. \"Или подпалете домовете и горите им, или премажете възможно най-голям брой неверници с автомобила си, или ги намушкайте многократно с нож\".\r\nДруги постове през последните седмици предлагат подробни технически съвети. Поддръжници на ИД публикуваха в приложението за размяна на съобщения \"Телеграм\" серия от наръчници по всички теми, от изработка на взривни устройства до отравяне на храни или води. Серията е наречена \"Рицари на самотния джихад\".\r\nЕксперти, които следят отблизо джихадистки канали, казват, че общото впечатление е за действаща пропагандна машина, която не се е забавила особено, нито е започнала да предлага по-умерено съдържание. За да се гарантира достъпът до възможно най-широка аудитория, посланията обикновено се превеждат на множество езици, включително английски, руски, урду и дори китайски.\r\n\"Когато погледнете неофициалните материали на ИД, там няма спад\", каза Стивън Сталински, изпълнителен директор на Близкоизточния институт за медийни изследвания, неправителствена организация, базирана във Вашингтон. \"Има толкова много материали - толкова много акаунти, толкова нови чатове - и всеки ден се появяват нови\".\r\nПо някаква причина празничният сезон не даде плодове, макар че най-малко едно нападение се размина на косъм. В средата на декември федерални служители арестуваха 26-годишен калифорниец, обвинен, че планира през коледната седмица да извърши нападение срещу известната търговска зона \"Кей 39\" в Сан Франциско. Представители на САЩ заявиха, че заподозреният бивш морски пехотинец е изразявал подкрепа за Ислямска държава в социалните медии.\r\nИ двамата заподозрени за извършените нападения в Ню Йорк през миналата година - узбекският имигрант Сайфуло Саипов, прегазил пешеходци с пикап в Манхатън и бангладешкият имигрант Акайед Уллах, който на 11 декември взриви самоделна бомба в тунел на метрото на Таймс скуеър - също казаха пред властите, че са се вдъхновили от записи на Ислямска държава.\r\nВсеки опит за терористично нападение, успешен или не, стимулира, предизвиквайки вълни от силни усещания сред онлайн джихадистите и насърчавайки използването на същата тактика, заяви Сталински, който е автор на книгата \"Американски предател\" - биография на пропагандиста на Ал Каида Адам Гадан.\r\n\"Дори и да е малко нападение, то влива кръв в кибертялото на ИД\", заяви той. \"Достатъчно е едно нападение, за да създаде много енергия за онлайн движения\"./БТА/", "date": "2018.01.23", "title": "ИД към Запада: Ние сме във вашия дом, време е да пожънем главите!"}
{"url": "https://www.dnes.bg/notifikacii/2018/01/23/cenzura-smyrtta-na-stalin-s-otmenena-premira-v-rusiia.365951", "text": "Официалната премиера в Русия на филма \"Смъртта на Сталин\" - черна сатира от британския режисьор Армандо Янучи, бе отменена днес по решение на руското министерство на културата, предадоха Ройтерс и Асошиейтед прес.\r\nСпоред руски медии вчера се е състояла предварителна прожекция на филма, на която са присъствали държавни дейци, депутати, историци и общественици. След това министерството е отменило лиценза за разпространение на лентата, вече предоставен на компанията \"Волга\". Засега не е ясно дали филмът изобщо ще бъде прожектиран в руските киносалони, пише БТА.\r\n\"Смъртта на Сталин\" се занимава с борбата за власт сред най-близкото обкръжение на диктатора, започнала веднага след смъртта му. \"Това е слаб филм, скучен филм, той е подъл, противен и обиден\", каза Надежда Усманова от Руското историческо дружество, съорганизатор на предварителната прожекция. А Елена Драпеко, заместник-председател на комисията по култура в Държавната дума, заяви, че във филма има \"екстремизъм\" и той би внесъл \"лоша кръв в социалната хармония, която вече е постигната в руското общество\".\r\nАП припомня, че според социологически проучвания Йосиф Сталин, управлявал СССР от 1924 до смъртта си през 1953 г., все още се ползва с голямо уважение сред руснаците. Мнозина смятат, че той е извел страната до победата през Втората световна война и я е направил ядрена свръхсила независимо от извършените от него репресии, отнели живота на милиони.\r\nТАСС цитира писателя Юрий Поляков от обществения съвет на министерството на културата, според когото всички присъствали на предварителната прожекция са били единодушни, че въпросният филм е \"много слаб\" и \"съвършено лъжлив\", а също \"образец на идеологическата борба\" срещу Русия.\r\nСветовната премиера на заснетия по комикси \"Смъртта на Сталин\", е била през септември м.г. В главните роли са Стив Бушеми (Хрушчов), Саймън Ръсел Бийл (Берия), Джейсън Айзъкс (маршал Жуков) и Олга Куриленко (пианистката Мария Юдина).", "date": "2018.01.23", "title": "Цензура? \"Смъртта на Сталин\" с отменена премира в Русия"}
{"url": "https://www.dnes.bg/akoshtete-vqrvaite/2018/01/23/studen-vi-e-nosyt-znachi-vi-e-izpushil-mozykyt.365903", "text": "Студеният нос при човека е признак за умствено претоварване, защото мозъкът отклонява кръвта, за да подпомага невроните, съобщава британския \"Дейли телеграф\", цитирайки ново проучване.\r\nСпоред него крайните точки като носа са първите потърпевши, защото трябва повече енергия, за да стигне до тях кръвта.\r\nУчени от университета в Нотингам заснеха лицата на 14 доброволци с топлочувствителни камери, докато те извършваха умствени задачи. Резултатите им показват, че температурата на носа при претоварване се намалява с около един градус Целзий.\r\nИзследването може да помогне за оценка на натоварването и стреса на работещите. Така например топлочувствителни камери могат да бъдат сложени в кабините на пилотите в самолетите, за да се проверява какво е натоварването им. Екипът вече работи по проекта с \"Еърбъс\".\r\n ", "date": "2018.01.23", "title": "Студен ви е носът? Значи ви е изпушил мозъкът"}
{"url": "https://www.dnes.bg/world/2018/01/23/trima-bylgari-zaplasheni-ot-18-g-zatvor-v-turciia-za-trafik-na-hora.365935", "text": "Присъда затвор до 18 години грози трима български граждани, които са били разкрити от турските гранични власти при опит да изведат нелегално от Турция лица, заподозрени за участие в осуетения опит за преврат през 2016 г.\r\nВ обвинителния акт българските граждани се обвиняват в извършване на нелегален трафик на гюленисти през българско-турската граница. \r\nДокументът е бил изготвен от републиканския прокурор Абдулкерим Кардаш. В него се посочва, че заподозрените възнамерявали да изведат предполагаемите гюленисти извън Турция. \r\nТвърди се, че те са български изселници, които за услугата получили общо 9300 евро. Сумата е била открита в колата на обвиняемите.\r\nДейностите на тримата били разкрити при операция на турските гранични власти в района на Капъкуле през ноември м.г. В колата им пътували шестима предполагаеми гюленисти, срещу които имало забрана за напускане на Турция.\r\nКакто прекарваните гюленисти, така и предполагаемите каналджии са поставени под арест. Предвижда се процесът срещу тримата български граждани да започне в следващите дни.\r\n ", "date": "2018.01.23", "title": "Трима българи заплашени от 18 г. затвор в Турция за трафик на хора"}
{"url": "https://www.dnes.bg/muzika/2018/01/23/jana-bergendorf-tiasno-mi-e-tuk-scenata-mi-e-malka.365930", "text": "През последните две години името на Жана Бергендорф се свързва повече със скандали, отколкото с кариерата ѝ. Преживя челен сблъсък с наркотиците, оказа се на няколко пъти в ареста след побои с бившето си гадже – танцьорът Лео, а за капак преустанови и отношенията си с \"Вирджиния рекърдс\". \r\nПевицата призна, че се чувства предадена покрай всички тези неприятности.\"Остана ми Мойсей. Той бе от малкото, които ми подадоха ръка в трудни моменти. Преживях много предателства, на пръстите на едната ми ръка се броят хората, които не ми обърнаха гръб. Не може човек да живее в непрекъснат страх, реших да се изправя и да продължа напред. Иначе другият вариант бе да се самосъжалявам, което е още по-пагубно.Да, определено има дни, в които много плача. За пред хората усмивката не слиза от лицето ми, но зад нея понякога се крие една изплашена и чувствителна Жана. На моменти имам крещяща нужда от подкрепа. Както се казва – друго е да знаеш, че някъде има поне един човек, който милее за теб и на когото му пука... Като цяло обаче съм позитивно настроена, че доброто предстои и съдбата ще ме среща само с интересни личности\", разказва Жана пред \"България днес\".\"Живеем в малка страна, тясно ми е тук. Ще се опитам да пробия с музика навън. Сцената в България ми е малка. Освен това имам нужда и от финансова сигурност\", допълва тя.\r\nГолям удар за нея е била връзката ѝ с танцьора Лео, за когото твърди, че не я е обичал и през цялото време я лъгал.\r\nВижте какво още каза Жана в ", "date": "2018.01.23", "title": "Жана Бергендорф: Тясно ми е тук, сцената ми е малка!"}
{"url": "https://www.dnes.bg/izlojbi/2018/01/23/hudojnik-pokazva-stara-liubov.365946", "text": "Галерия \"Сезони\" представя от 1 до 13 февруари Симеон Кръстев и неговата живопис, вдъхновена от романтиката и историята на Париж. По време на творческия си престой там, художникът успява да запечата красотата на френските улици и атмосферата на града на любовта. Впечатленията, отразени в живописните му платна, създадени след това са колоритни, запомнящи се, подобно на плакатите му.\r\n\"Мисля си какво би се получило, завръщайки се от следването ми в Полша, да бях станал само живописец вместо плакатист - размишлява авторът. - Какъв ли творец щях да съм сега? Това са някакви мисли, които ме спохождат от време на време.Не съжалявам, че 40 години правих авторски печатни плакати, с които участвах и получавах признание и удовлетворение в редица международни изложби и конкурси, както и у нас. За мен беше удоволствие да си видя произведение на улицата, на колонките за плакати. \r\nВ новият век вече се отдадох на емоцията на живописта. Е, отвреме на време правя и някой плакат и графичен дизайн. В живописта удовлетворението от работата е само мое. Обичам да се забавлявам. Поставям си различни задачи за живописване в различни стилове. Може би кураторите и специалистите ще ме обвинят в непостоянство. Такъв съм сигурно.\r\nНапоследък съм под влияние от пребиваването ми в Сите дез арт в Париж. Имах възможността да посетя както големите музеи, така и по-отдалечени от туристическия поток места. Да видиш оригинали на световните шедьоври е неописуемо удоволствие...\"\r\nСимеон Кръстев е завършил Художествената академия в гр. Лодз, Полша през 1975 г., специалност \"плакат, живопис и графичен дизайн\". След завръщането си в България се включва в творческия живот.\r\nДългогодишен плакатист е на Софийската опера и балет, като не забравя и първата си любов – живописта. След изчезването на авторския плакат, той продължава с графичен дизайн – пощенски марки, лога, юбилейни монети, офорление на книги и учебници. С живописното си творчество гостува на галерии в България и чужбина.", "date": "2018.01.23", "title": "Художник показва стара любов"}
{"url": "https://www.dnes.bg/notifikacii/2018/01/23/mok-otriaza-desetki-ruski-zvezdi-za-olimpiadata.365928", "text": "Няколко от най-големите звезди на руските зимни спортове няма да бъдат допуснати до участие на Зимните олимпийски игри в Пьонгчанг. \r\nСред тях са биатлонистът Антон Шипулин, ски бегачът Сергей Устюгов и олимпийският шампион в шорттрека Виктор Ан, които на този етап не попаднаха в разрешителния списък на МОК за участие в Зимната Олимпиада в Пьончан през следващия месец.\r\nСамо преди минути стана ясно, че до игрите в Южна Корея не са допуснати и фигуристите Иван Букин и Ксения Столбова. Любопитното е, че техните партньори на леда – съответно Александра Степанова и Фьодор Климов, обаче имат право да отидат на игрите. \r\nКсения Столбова и Фьодор Климов спечелиха преди дни сребърен медал от европейското първенство по фигурно пързаляне при спортните двойки. Двамата са и олимпийски шампиони от Сочи 2014 в отборното състезание във фигурното пързаляне.Иван Букин и Александра Степанова пък спечелиха бронзов при танцовите двойки от европейското първенство преди няколко дни. Явно обаче нито една от двете двойки няма да отиде на игрите.\r\nОлимпийският комитет на Русия предостави на МОК листа с имена на спортисти, който специална комисия под ръководството на бившия спортен министър на ФранцияВалери Фурнейрон трябва да разгледа и да одобри кои от тях могат да участват в Игрите в Република Корея от 9 до 25 февруари. След обявяването на разрешителния списък пък Олимпийският комитет на Русия ще одобри олримпийската делегация на страната.\r\n\"За голямо съжаление в последния списък, който МОК ни предостави, не фигурират имената на редица от водещите руски състезатели в няколко вида спорт. Част от тези атлети, сред които Виктор Ан, Антон Шипулин и Сергей Устюгов, никога не са били замесвани в каквито и да било допинг истории, а всички дадени от тях проби през годините на състезания навсякъде по света свидетелстват, че те са чисти. Въпреки това, техните имена на този етап отсъстват от разрешителния списък\", заяви вицепрезидентът на НОК на Русия Станислав Поздняков, цитиран от БТА.\r\n\"Ще направим официално запитване към МОК за конкретните причини, заради които лидерите от руския отбор в няколко вида спорт не са включени в списъка с потенциални участници на Олимпийските игри. МОК има изключителните права да кани или да не кани тези или онези спортисти. И все пак причините за едното или за другото решение трябва да бъдат основателни и да бъдат разяснени на състезателите\", каза още Поздняков, като подчерта, че на този етап цялата информация е предварителна и не е окончателна.\r\n32-годишният Виктор Ан е шесткратен олимпийски шампион в шорттрека, а също така има 20 златни отличия от Световни първенства и още 5 от европейски шампионати.\r\n30-годишният Шипулин е олимпийски и световен шампион с щафетата на Русия по биатлон, като има и 10 индивидуални победи за Световната купа.\r\n25-годишният Устюгов беше избран за спортист на 2107 годината на Русия, след като спечели престижната многоетапна надпревара по ски-бягане \"Тур дьо Ски\", както и две титли от Световното първенство в Лахти през миналия сезон. Той има и 12 индивидуални победи за Световната купа.", "date": "2018.01.23", "title": "МОК отряза десетки руски звезди за Олимпиадата"}
{"url": "https://www.dnes.bg/stranata/2018/01/23/silistrenka-ostavi-10-hil-v-torbichka-na-portata-si.365945", "text": "Осемдесет и една годишна силистренка е станала жертва на телефонни измамници, съобщиха от Областната дирекция на МВР.Жената е сложила в торбичка 10 000 лева и ги окачила на портата на дома си. Това е първата телефонна измама, регистрирана в началото на новата година.Всеки ден в дежурната част на Областната дирекция на МВР в Силистра се получават сигнали на граждани за обаждания на телефонни измамници.Обикновено се прилага актуалната напоследък схема, свързана с искане на съдействие от името на мним полицейски служител за \"залавяне\" на телефонни измамници.", "date": "2018.01.23", "title": "Силистренка остави 10 хил. в торбичка на портата си"}
{"url": "https://www.dnes.bg/akoshtete-vqrvaite/2018/01/23/kakvo-se-sluchva-kogato-sprete-da-piete-alkohol.365905", "text": "Още в детските ми години, моята майка ми говореше за опасностите от алкохола.\r\nВ моето семейство това беше проблем, с който всеки се бореше, а за съжаление и в много други ситуацията е подобна.\r\n \r\nОтраснах, гледайки баща си пиян всяка вечер - майка ми също не можеше да си представи ден без да пие, дори носеше алкохол в себе си.\r\n \r\nТака казано звучи смешно, но всъщност е страшно. Страшно е, защото аз носех този ген и защото бях научен на това поведение.\r\n \r\nВъпреки че като малък мразех алкохола, по-късно всичко се преобърна. Неусетно започнах да прекалявам, когато влезнах в университета и стана ежедневие.\r\n \r\nИмах безпаметни нощи, а когато разказвах за тях се смеех, другите също се смееха, но вътрешно усещах страх.\r\n \r\nВ един момент реших, че ще спра с това и няма да се превръщам в копие на моите родители. Ето какво се случи, когато спрях да пия алкохол:\r\n\r\n \r\nКогато излизах с приятели или колеги, аз пиех, защото знаех, че така ще се отпусна. Започвах да говоря разни глупости, да се смея, да танцувам без да ми пука. Но в тези моменти аз не бях себе си и това противоречие ме тормозеше. Когато спрях да пия, аз се чувствах естествен – знаех, че хората ме харесват такъв, какъвто съм и няма нужда да се правя на нещо друго. Аз самият се харесвах такъв, какъвто съм вече.", "date": "2018.01.23", "title": "Какво се случва, когато спрете да пиете алкохол?"}
{"url": "https://www.dnes.bg/obshtestvo/2018/01/23/nasilie-treti-pol-spornata-konvenciia-gradi-ili-rushi-semeistvoto.365936", "text": "Истанбулската конвенция за пореден път нажежи страстите и по време на общественото й обсъждане се чуха полярни мнения, съмнения и обвинения. Защитниците й са категорични, че тя се отнася единствено до домашното насилие над жени и деца, а противниците й виждат скрита вратичка за въвеждането на трети пол и разрушаването на традиционното семейство.\n\nПо време на дискусията, организирана от председателя на Народното събрание Цвета Караянчева, правосъдният министър Цецка Цачева настоя, че конвенцията е рамка за защита от насилието и не става дума за признаване на трети пол или еднополови бракове.Тя също така призова да се направи тълкувателна декларация, за да се разсеят съмненията и спекулациите.\r\n\"Съгласно Истанбулската конвенция няма задължение за осигуряване на правно признаване на трети пол. Според Конституцията няма възможност за признаване на бракове между лица от един и същи пол, тъй като бракът е доброволен съюз между мъж и жена\", настоя министър Цачева.\r\nПо думите й понятието пол в Конвенцията не е предназначено да замести термините \"жени\" и \"мъже\". Документът цели да премахне вредните обичаи и традиции, основани на идеята за малоценност на жената спрямо мъжа и още от ранна възраст децата да знаят, че имат равни права и еднаква защита от страна на държавата и обществото, обясни Цачева.\r\nОмбудсманът Мая Манолова настоя, че домашното насилие е огромен проблем и очевидно няма действащо законодателство за борба с него. По думите й липсват и конкретни практически мерки в борбата с домашното насилие като гореща линия и кризисни центрове.\r\n\"Всяка 4-та жена в България е жертва на домашно насилие, т.е. има 1 млн. мъже-насилници у дома. Официалната статистка сочи 0% домашно насилие, а в същото време РПУ-тата се чудят къде да пратят пребитите жени\", настоя омбудсманът.\r\nПо думите й държавата е абдикирала от проблема и \"той е аутсорснат на неправителствените организации\".\r\nТя допълни и че вече терминът \"социална роля на пола\" е въведен в законодателството със Закона за равнопоставеност на половете, но не е легализирал \"третия пол\".\r\nБританският посланик у нас Ема Хопкинс каза, че е изненадана от някои аргументи, които е чула през последните дни срещу конвенцията. Според нея много от нещата, които са били казани, не се отнасят до съдържанието на конвенцията.\r\n\"Става въпрос за защита на жените и момичетата от насилие. Често жените са обект на насилие, само защото са жени\", настоя Хопкинс.\r\nСтарозагорският митрополит Киприан изрази позицията на Светия синод и призова парламента да не ратифицира Истанбулската конвенция, тъй като документът поражда тревога за бъдещето на европейската християнска цивилизация.\r\n\"Истанбулската конвенция съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си\", настоя Старозагорският митрополит.\r\nПо думите му с конвенцията се въвеждат понятия, противоречащи на нашата православна вяра, национални традиции и правна система.\r\nБоян Захариев от движение \"Възраждане\" определи Истанбулската конвенция като безумие и настоя, че тя удря в устоите на обществото.\r\n\"Всички знаем, че тази конвенция е изключително порочна, цели разграждането на социалното общество. Това ще се види след 10 години, когато започнат всички болни, извратени хора да играят социални роли, каквито те са решили, че им се иска в семейството. Тогава естествено няма да има и прираст!\", настоя Захариев.\r\nНели Петрова, професор по социална педагогика, настоя, че дебатът се е изместил и всички общи изказвания са срещу правата на жените и децата.\r\n\"Не знам за какви семейни ценности става дума. В едно семейство е важно един да притажава останалите ли? Това ли е семейната ценност, която се прокламира тук?\", запита тя.\r\nПредседателят на фондация \"Бащи за отговорно родителство\" Карло Луканов пък призова да не се бърза с подписването на конвенцията и настоя, че насилие има и срещу мъже.\r\n\"Домашното насилие не се извършва само от мъже, а и от жени към децата им, от пораснали деца към възрастни родители. Не приемам тази обида към българските мъже, че са насилници\", каза той.", "date": "2018.01.23", "title": "Насилие, трети пол... Спорната конвенция гради или руши семейството?"}
{"url": "https://www.dnes.bg/stranata/2018/01/23/do-kraia-na-ianuari-sutrinite-mrazoviti-posle-gradusite-skachat.365899", "text": "До края на януари температури ще се покачват, но сутрините ще останат мразовити – точно какъвто се очертава днешният ден.От утре градусите бавно ще се повишават и към края на седмицата затоплянето ще се усети осезаемо. Това сочи краткосрочната прогноза за времето, цитирана от \"Дарик\".Според синоптичните модели следващата седмица на места в страната температурите ще прехвърлят дори 10 градуса. Снежната покривка, натрупала при последните валежи, бързо ще се топи и изчезва.Малък Сечко обаче ще върне дъжда и снега.Около 4-5 февруари се очаква мощен средиземноморски циклон, който ако засегне нашата страна, отново ще създаде типична зимна обстановка с много студ и сняг.През деня ще преобладава слънчево време с временни увеличения на облачността. Ще духа слаб до умерен североизточен вятър,а максималните температури ще достигнат 0 до 5 градуса.Над планините ще има временни увеличения на облачността, но само на отделни места ще прехвърчи сняг. По Черноморието ще има временни увеличения на облачността, но без валежи.", "date": "2018.01.23", "title": "До края на януари: Сутрините мразовити, после градусите скачат"}
{"url": "https://www.dnes.bg/sofia/2018/01/23/uchitel-udari-uchenik-v-stolichno-uchilishte.365938", "text": "Учител от столично училище е ударил ученик. На място е изпратен екип на полицията.Инцидентът е станал в 65-о училище в Бусманци, съобщи Нова тв.От МВР потвърдиха за случилото се и съобщиха, че са получили сигнал в 14:53 часа този следобед.Ученикът е откаран в болница за преглед.", "date": "2018.01.23", "title": "Учител удари ученик в столично училище"}
{"url": "https://www.dnes.bg/stranata/2018/01/23/udar-v-montansko-obraha-kmetstvoto-na-staliiska-mahala.365939", "text": "Метална каса с боен пистолет \"Валтер-Р99\" е открадната от кабинета на кмета на монтанското село Сталийска махала, съобщиха от МВР-Монтана.През нощта срещу 22-ри януари неизвестен извършител взломил патронник на секретната брава на входната врата на кметството, както и на 2 вътрешни врати.Така проникнал в кабинета на кмета, откъдето е откраднал метална каса, съдържаща боен пистолет \"Валтер-Р99\" 9х19мм, с пълнител, зареден с 16 патрона.Откраднал е още и златна юбилейна монета, мобилен телефон \"Верту\", копия на пълномощни, заверени в кметството, както и гебров печат.Местопроизшествието е посетено, извършен е оглед и е образувано досъдебно производство. ", "date": "2018.01.23", "title": "Удар в Монтанско: Обраха кметството на Сталийска махала"}
{"url": "https://www.dnes.bg/health/2018/01/23/svejest-i-bodrost-vsiaka-sutrin-s-6-stypki.365895", "text": "Заспиването и субуждането сутрин е сложна задача за мнозина. Прибираме се у дома след натоварения ден, вечеряме и искаме да си легнем по-скоро, но това невинаги е толкова лесно. Причините може да са най-различни. Едно е ясно – късното лягане води до проблемно ставане на другия ден.  Има начин да спим достатъчно и да се будим свежи и готови за нови предизвикателства. За тази цел трябва просто да си изградим по-строг режим, който да спазваме. Ето няколко съвета в тази насока:  Оставяте ли сутрешната аларма да звъни през 5 минути? Това нарушава сутрешния ни тонус и ни прави още по-лениви. Причината е в биологичния ни часовник, който се обърква и няколко минути в дрямка ни отпуска още повече.  Технологиите са неизменна част от живота ни. Щастливци са онези, които не обичат да прекарват свободното си време с телефон в ръка. Светлината от екраните на електронните устройства, които ползваме, оказва негативно влияние върху качеството на съня. Ако сме свикнали да влизаме в социалните мрежи преди да заспим, ще имаме трудности с ранното ставане на другия ден. ", "date": "2018.01.23", "title": "Свежест и бодрост всяка сутрин с 6 стъпки"}
{"url": "https://www.dnes.bg/obshtestvo/2018/01/23/spasitelnata-akciia-drift-pod-buzludja-nad-5-bona.365925", "text": "Над 5000 лева  е струвала на пожарникарите акцията, при която са били спасени младежите, попаднали в снежен капан между Шипка и Бузлуджа. Това обясни  в Русе директорът на Главна дирекция \"Пожарна безопасност и защита на населението\" главен комисар Николай Николов.Осем младежи с три автомобила прекараха нощта срещу 22 януари в снежен капан под Бузлуджа. Учениците от техникума в Раднево тръгнали около 22:00 ч. с цел да \"дрифтят\" в снега по затворения третокласен път между Шипка и Бузлуджа. Снегът и преспите обаче ги изненадали и те останали заклещени в снега цяла нощ. За спасяването им бяха вдигнати на крак четири противопожарни служби.\n\n\n\"По закон сме призвани при всяко получено съобщение за бедстващ човек от тел. 112 да реагираме. Към момента не разсъждаваме колко струва - за нас е важно да спасим човешки живот и евентуално имуществото на гражданите. Подобни спасителни операции струват много скъпо на всички нас, всички ние плащаме за тях\", коментира Николов.При операцията е била използвана само наземна техника - противопожарни автомобили, както и труда на пожарникарите през нощта.Той каза още, че дадена акция се оскъпява още повече, ако в нея участва и хеликоптер. В зависимост от неговата големина стойността на летателен час започва от 3600 лева и стига до 5000 евро.Николов коментира, че е необходимо политическо решение, като трябва да се мисли в посока дали да се въведе модел на застраховки, от които службите да получават средства като компенсации за направените разходи или да се продължи със сегашния модел.Той информира, че през миналата година противопожарните служби в страната са реагирали общо на около 50 000 произшествия. От тях малко над 14 500 са спасителните операции, а останалите инциденти са били пожари.Николов обясни, че в момента се работи по европроект за закупуване на специални средства - от рода на термовизионните камери, които да се използват при издирване и спасяване на хора. Например, от въздуха те ще могат да засичат сигнали от мобилни телефони.", "date": "2018.01.23", "title": "Спасителната акция \"дрифт\" под Бузлуджа – над 5 бона "}
{"url": "https://www.dnes.bg/crime/2018/01/23/myj-prebit-ot-dvama-dushi-skarali-se-za-parkomiasto.365916", "text": "Двама души са пребили мъж след спор за паркинг в Бяла Слатина, съобщиха от полицията във Враца.Боят е станал вчера сутринта. Мъж се оплакал, че в двора на МБАЛ - Бяла Слатина двама неизвестни мъже му нанесли побой.Става ясно, че след спор за паркиране на автомобил, побоят е бил нанесен от двама мъже от Бяла Слатина.Биячите не са задържани по здравословни причини. Образувано е досъдебно производство.\r\n ", "date": "2018.01.23", "title": "Мъж пребит от двама души, скарали се за паркомясто"}
{"url": "https://www.dnes.bg/obshtestvo/2018/01/23/glas-ot-rodopite-tuk-shte-ima-evropa-kogato-se-otvoriat-zavodi.365907", "text": "\"Мечтая си да нагостя някой европейски лидер. Да дойдат и Юнкер, и Туск, и Меркел. Качамак ще им приготвя, петел ще им заколя.\" Ето какво чу и видя репортерката на  Вилдан Байрямова в малкото родопско село Девесилово.\r\nСело Девесилово е на около 80 километра от областния град Кърджали и само на 2 километра от границата с Гърция. Пътят до там е с остри завои, а на крайпътна табела някой е признал любовта си, изписвайки с едри букви \"Стефи, обичам те!\".\r\nКъщите са накацали по облите скатове на Родопите, училището и детската градина отдавна са запустели, а по стръмните улички не се мярка никой. Единственият магазин отваря чак привечер. Там човек може да си купи хляб, брашно, олио, торове, боя, електрически крушки. \r\n\"Всичко сами си произвеждаме. Цял живот. Гледаме крави, овошки, зеленчуци, правим си домашно масло. И тютюневи ниви обработваме\", разказва библиотекарката и бивша учителка Галина Шенкова. \r\nРазяснителната кампания за българското европредседателство е достигнала и до това село. \"През тези шест месеца искаме да се случват само хубави събития, че годината започна лошо. Но ние тук нямаме тревоги, не живеем в страх. Граничните полицаи се грижат за сигурността ни, в района няма престъпност“, разказва Галина Шенкова. Тъжно ѝ е само, че младите хора ги няма - повечето са заминали още преди години в чужбина.\r\n\r\n\"Вече съм на възраст и си мечтая да нагостя някой европейски лидер. Да ми дойдат и Юнкер, и Доналд Туск, и Ангела Меркел. Качамак ще им приготвя, родопски клин ще им разточа с домашна извара и масълце, с яйца от истински кокошки. И петел ще им заколя“, изрежда 59-годишната жена. \r\nДругата ѝ мечта е селото да се оживи, младите хора да се върнат от градовете и от чужбина, защото \"тук е смисълът на живота - при корените“, казва Галина Шенкова. Готова е да посрещне и въвеждането на еврото: \"Щом умните момчета от правителството казват, че тогава ще бъде по-добре, значи е така\", убедена е жената.\r\nВ една от стаите в кметството е пристигнала фелдшерката Лиляна Станоева от Крумовград. В момента консултира две възрастни жени, донесла им е лекарства. От 20 години насам Станоева обгрижва пациентите в селото. \"Теренът е много труден, през зимата селата са откъснати от света. Работим така, както и преди десет години, когато влязохме в ЕС. Сега е дори още по-трудно, защото тук останаха само старците“, казва Станоева. И добавя, че ако някой западноевропейски лидер дойде в района, несъмнено ще се застъпи за действия, които да променят това положение. \"Искам да дойдат, за да ни чуят\", настоява Станоева.\r\n\r\nВ Девесилово са регистрирани общо 270 души, но в момента едва ли има стотина. Повечето от тях са възрастни хора. \"Ако тук има някакъв производствен цех или фабрика, младите няма да бягат, за да търсят препитание другаде. Спасението е в инвеститорите, но те ще дойдат само ако пътищата бъдат ремонтирани. Сигурно сте видели свлачищата, които ги изяждат“, казва 33-годишната кметица Радостина Хандева.\r\nНякога в местното училище идвали деца от съседните села. Днес цяло Девесилово се радва на едно двегодишно момиченце и на седемте деца, които всеки ден пътуват до училището в съседното село Аврен. \r\nРадостина Хандева не може да си спомни кога за последен път е имало сватба в селото. Няма и кръчма за \"селския парламент“, където мъжете \"да бистрят политиката\". Но пък има интернет. И активна женска група за автентичен фолклор.\r\n\"Хубавото на Европа е, че дава шанс на българите да работят, а и да попиват от чуждата култура и манталитет. А еврото ще вдигне стандарта на живот и заплатите. Надяваме се, че и пенсиите няма да са като сегашните\", казва Радостина Хандева. \r\nНа друго мнение е Мердие Юмер. Срещам я на пазара за плодове и зеленчуци в Кърджали, където щандовете са отрупани със стока, но \"вече цял месец все по-малко хора идват да пазаруват\", разказва ми продавачката. \r\nМердие Юмер се страхува от евентуалното въвеждане на еврото - защото след  37 години стаж като учителка пенсията ѝ ще се окаже едва 150 евро, а и не се знае какво ще стане с цените на земеделските продукти. \"Ако сменим само паричния знак, но цифрата в цената си остане същата, нас просто няма да ни има тук, защото хората ще обеднеят драстично\", размишлява жената. \r\nИ добавя: \"Не е хубаво, че с тирове се доставя от чужбина всичко, което ние продаваме. Българските производители не получават достатъчно субсидии и на практика са обречени\".\r\nМердие Юмер се ядосва, че наемите за щандовете са твърде високи. Още повече, че няма кой да купува, обяснява жената. Тя има мнение и за голямата политика: \"Обожавам Бойко Борисов, отношението му към страните на Балканите и към Турция е много правилно, една лоша дума не е казал. Много ми харесва, че говори с приятелски тон на всички. Безпокоят ме само националистите, но той и тях ще опитоми“, казва Мердие Юмер. Жената е убедена, че българското европредседателство ще наложи добрия тон между отделните държави - \"така, както го прави нашият премиер\".Търговецът на мед Ексер Хамид има по-различен поглед върху нещата: \"Няма никаква промяна в България, потъваме, от Европа виждаме само плодове и зеленчуци. Тук ще има Европа, когато се отворят заводи и младите имат шанс за реализация. И няма значение дали ще се разплащаме с евро или с левове\", казва мъжът. Но и той таи надежда: \"Няма начин да не се случат положителни неща, щом сега европейските лидери идват в България и цяла Европа гледа към нея\".", "date": "2018.01.23", "title": "Глас от Родопите: Тук ще има Европа, когато се отворят заводи!"}
{"url": "https://www.dnes.bg/crime/2018/01/23/myj-pochina-sled-probodna-rana-v-kraka-hvanaha-ubieca.365940", "text": "Полицията в Червен бряг разкри брутално убийство в рамките на часове в понеделник.Мъж на 52 години от града бил прободен в крака и издъхнал от кръвозагуба в местна аптека. 31-годишният нападател е арестуван, съобщи \"Дарик\".\r\nВ 8:20 часа вчера на телефон 112 е получен сигнал, че мъж с прободна рана търси помощ в аптека в Червен бряг. Отзовалите се на сигнала полицаи намерили безжизненото тяло на човека във фоайето на аптеката. Пристигнала и линейка, а медиците констатирали смъртта на 52-годишния жител на града. Установено е, че той е починал от кръвозагуба, тъй като е прободен в бедрото и е била засегната артерията.\r\n \r\nСлужителите на реда започнали разследване, като направили огледи и разпитали свидетели. Така станало ясно, че мъжът е ранен на улица в малкия град минути преди да бъде подаден сигналът към спешния телефон.\r\nПродължавайки разследването, полицаите стигнали и до извършителя. Той е задържан в автобус на път за столицата. 31-годишният мъж от Червен бряг е арестуван за 72 часа.", "date": "2018.01.23", "title": "Мъж почина след прободна рана в крака, хванаха убиеца"}
{"url": "https://www.dnes.bg/mish-mash/2018/01/23/nataliia-gurkova-i-djordje-mihalevich-se-vyrnaha-v-dubai.365942", "text": "Една от първите почивки на Наталия Гуркова и съпругът й Джордже Михалевич била в Дубай, което е повoдът сега двойката да отпразнува именно там годишнина от сватбата си.Миската, която ревниво пази личния си живот, този път сподели кадър, на който двамата с половинката й седят на същия диван, на който са били и преди 15 години. Двете им деца - момиче и момче не присъстват на фотото.\"Моите пожелания са само сбъднати мечти! Годините минават, но усмивките остават!\" - гласи текстът към снимките, написан от Наталия Гуркова, която през последните години се е начела и наслушала как брака й се е разпаднал.Преди да се отдаде на заслужена романтика в обятията на мъжа си, \"Мис България 1998\" беше сред ВИП-овете, които присъстваха на откриването на изискан столичен клуб.", "date": "2018.01.23", "title": "Наталия Гуркова и Джордже Михалевич се върнаха в Дубай"}
{"url": "https://www.dnes.bg/mish-mash/2018/01/23/adrenalinka-osydi-pohotliv-profesor-ot-nsa.365929", "text": "Ваня Георгиева спечели делото за клевета, което беше заведено от Николай Колев срещу нея.Похотливият професор беше уличен, че злоупотребява с позицията си на преподавател в НСА.  \r\nСкандалът избухна през март 2016 година, когато Колев бе разобличен в серия от репортажи на \"Господари на ефира\". Стана известно, че й предлага да вземе изпит в замяната на... секс.Професорът обаче бе изненадан на излизане от банята в хотелска стая, малко преди началото на рандевуто, което така и не се състоя.Колев заведе дело за клевета срещу Ваня Георгиева, което завърши в полза на адреналинката, която е оправдана напълно.Бившият декан в Спортната академия пък е осъден да заплати разноските по делото.", "date": "2018.01.23", "title": "Адреналинка осъди похотлив професор от НСА"}
{"url": "https://www.dnes.bg/sofia/2018/01/23/metroto-stava-na-20-g-praznuva-s-muzika-i-koncerti.365950", "text": "В навечерието на отбелязването на 20 години от пускането в експлоатация на първия участък от метрото в София, Столична община и \"Метрополитен\" организират безплатни музикални и артистични изпълнения, съобщиха от пресслужбата на Общината.\r\nПървото изпълнение, музика в метрото, ще бъде утре, 24 януари, на терасата на метростанция \"Сердика 2\". От 12.00 часа концерт ще изнесе \"Дикси Бойс Бенд\".\r\nДо края на седмицата във връзка с годишнината се предвиждат различни музикално-артистични прояви, които ще се проведат в метрото.\r\nНа 28 януари 2018 г. софийското метро отбелязва 20 години от пускането в експлоатация на първия си участък между станциите \"Сливница\" и \"Константин Величков\". На този ден през 1998 г. потегля първото влакче на столичната подземна железница по метро трасе с дължина 6,4 км и 5 станции. \r\nСтроителството на първите 5 станции започва през 1979 г., когато е направена първата копка на станция \"Вардар\", припомнят от Общината.\r\nДвадесет години след историческото първо пътуване на подземно влакче по новопостроената отсечка от 6,4 км от кв. \"Люлин\" до бул. \"Константин Величков\" столичната подземна железница има вече изградено трасе от 40 км.", "date": "2018.01.23", "title": "Метрото става на 20 г., празнува с музика и концерти"}
{"url": "https://www.dnes.bg/notifikacii/2018/01/23/pak-agresiia-v-speshnoto-rodnina-na-pacient-prebi-feldsher.365954", "text": "Фелдшер от Спешното отделение в Нова Загора беше нападнат по време на дежурство от близък на пациент, съобщи bTV. \r\nНикола Николов потвърди, че е нападнат, но отказа да говори, защото се страхувал за живота си.\r\nПациентът пък твърди, че той първи го е обидил.\r\nПо информация от полицията 20-годишният роднина се нахвърлил върху медика с обвинения, че не обърнал внимание на дядо му и го оставил да чака дълго за преглед.\r\nМъжът е задържан за 24 часа и освободен.\r\n ", "date": "2018.01.23", "title": "Пак агресия в Спешното: Роднина на пациент преби фелдшер"}
{"url": "https://www.dnes.bg/akoshtete-vqrvaite/2018/01/23/telec-lyv-skorpion-i-vodolei-kakvo-gi-pravi-unikalni.365914", "text": "Неподвижните или още фиксирани зодиакални знаци са Телец, Лъв, Скорпион и Водолей.\r\n \r\nВъпреки че всеки от тях е представител на различна стихия (земя, огън, вода и въздух), има някои черти, които ги обединяват.\r\n \r\nКакво ги прави различни от останалите зодии?\r\n \r\nВсички 12 знака се разделят на 3 групи – подвижни, неподвижни и кардинални. Техният характер се влияе от сезона, в който са родени. От това зависи как се справят и как приемат промените в живота.\r\n \r\nНеподвижните знаци трудно се нагаждат и се борят до последно да запазят нещата както са били преди, за разлика от подвижните, които се променят лесно.\r\n \r\nЕто какви още са фиксираните, неподвижни знаци:\r\n \r\nТези четири знака винаги следват плана си и не обичат неочакваните промени, които другите понякога им налагат.\r\n \r\nТе не могат да се примирят с напълняване и да го приемат. Ще положат много усилия, за да върнат външния вид, с който са свикнали и с който се приемат.\r\n \r\nТелец, Лъв, Скорпион и Водолей са големи инати. Те определено знаят как да следват своите цели методично и последователно, а не постоянно да започват нови неща и да ги захвърлят.\r\n \r\nТова са хора, които избират една професия и се развиват в нея до края на живота си, като обикновено могат да се похвалят с огромен опит и добра кариера. Те не обичат да сменят попрището, което са избрали, защото знаят, че са създадено за едно.", "date": "2018.01.23", "title": "Телец, Лъв, Скорпион и Водолей: Какво ги прави уникални?"}
{"url": "https://www.dnes.bg/politika/2018/01/23/krai-na-debatite-za-nedoverieto-glasuvane-v-chetvyrtyk.365949", "text": "Пет часа дебат по вота на недоверие, гласуването - в четвъртък\r\nИ опозиция, и управляващи знаят, че кабинетът \"Борисов“ 3 ще оцелее.\n\n\n\r\nПет часа продължиха дебатите в парламента по първия вот на недоверие към кабинета \"Борисов\" 3.\r\nВотът бе внесен от БСП заради провала на правителството в борбата с корупцията.\r\nГласуването трябва да е 24 часа след приключване на дебатите, така че депутатите ще решат съдбата на кабинета в четвъртък.\r\nОчаква се вотът на недоверие да бъде подкрепен само от депутатите от БСП и ДПС или общо най-много от 105 души, което значи, че няма да е успешен, тъй като за да бъде свален правителството са необходими поне 121 гласа.\r\nДебатите преминаха под знака на недоволството на БСП заради отсъствието на премиера Бойко Борисов, който проведе няколко срещи с чужди дипломати.\r\nТова даде и повод на червената шефка Корнелия Нинова да го обяви за „страхливец“.\r\nГоляма част от министрите също не дойдоха на дебата в парламента. Те пък са в Брюксел, където ще представят тази седмица приоритетите на българското председателство на Съвета на Европейския съюз в областите, за които отговарят, по време на изслушвания в комисиите на Европейския парламент.\r\n ", "date": "2018.01.23", "title": "Край на дебатите за недоверието, гласуване – в четвъртък"}
{"url": "https://www.dnes.bg/index/2018/01/23/deniat-v-snimki-23-ianuari.365941", "text": "\n", "date": "2018.01.23", "title": "Денят в снимки – 23 януари"}
{"url": "https://www.dnes.bg/zvezdi/2018/01/23/nai-setne-mini-maus-syshto-sys-zvezda-v-holivud.365881", "text": "Екранната половинка на Мики Маус и любимка на поколения деца - Мини получи своята звезда на Алеята на славата в Холивуд, съобщиха световните агенции, цитирани от БТА.В церемонията участваха генералният директор на \"Дисни\" Робърт Айгър и популярната певица Кейти Пери.\r\nТова ще бъде 2627-ата звезда, изобразена на знаменития холивудски булевард. Интересното в случая е, че екранният партньор на Мини, мишокът Мики Маус, се сдоби със своя звезда на Алеята на славата още през 1978 година. Той беше първият персонаж от анимационен филм, удостоен с подобна чест.\r\nМултипликаторът Уолт Дисни /1901-1966/ създаде мишката с човешки черти Мини Маус през 1928 година. За пръв път тя се появи като приятелка на Мики в късометражния анимационен филм \"Steamboat Willie\" от 1928 година.\r\nПо време на тържествената церемония Робърт Айгър заяви: \"След цели 90 години, крайно време беше и Мини да получи своята звезда!\"Той припомни, че половинката на Мики е била герой в повече от 70 анимационни филма и е модна икона, феномен на поп културата и герой, създал и създаващ много радост за децата. Певицата Кейти Пери, облечена с тоалет, подобен на този на Мини Маус, заяви, че тя й е била фен още от най-ранна възраст.", "date": "2018.01.23", "title": "Най-сетне! Мини Маус също със звезда в Холивуд"}
{"url": "https://www.dnes.bg/notifikacii/2018/01/23/ot-kevr-uspokoiavat-tokyt-za-bita-niama-da-skacha-drastichno.365892", "text": "Няма обективни предпоставки за драстично поскъпване на цената на тока за бита от 1 юли.Това заяви председателят на Комисията за енергийно и водно регулирани (КЕВР) Иван Иванов пред журналисти.Вчера работодателски организации предупредиха, че електроенергията на бита може да поскъпне с между 15 и 30%, ако Комисията вземе за референтни цените на свободния пазар.\n\"Регулираният пазар дава стабилност за цените. Такава стабилност ще има и в следващите ценови периоди\", каза той и допълни, че изявленията за поскъпване на тока внушават само несигурност у потребителите.\r\nИванов обясни, че методиката за определяне на цената на регулирания пазар е съвсем различна от представената от бизнеса.Тя се определя на базата на заявленията на производителите, а не на базата на оферти на търговци. Като референтни се взимат цените на организираните борсови пазари в България и региона от началото на регулаторния период, предхождащ решението, тоест от 1 юли на предходната година.\r\nВ последните дни има нормализиране на цената на електроенергията на енергийната борса, отбеляза още Иванов. Той посочи, че на 1 юли 2017 година регулаторът е определил цена на регулирания пазар от 70,46 лева за мегаватчас. На енергийната борса в активния в момента сегмент \"ден напред\" цената на 22 януари е била 70,53 лева за мегаватчас.\r\nПредседателят на КЕВР коментира оплакванията на бизнеса за цени от над 100 лева за мегаватчас с думите, че това са оферти на търговци към крайните клиенти. Законодателството позволява единствено на Комисията за защита на конкуренцията (КЗК) да проверява за картелни споразумения или други нарушения в този случай.", "date": "2018.01.23", "title": "От КЕВР успокояват: Токът за бита няма да скача драстично!"}
{"url": "https://www.dnes.bg/stranata/2018/01/23/obiaviha-gripna-epidemiia-i-v-oblast-stara-zagora.365910", "text": "Заради продължаващото интензивно увеличаване на заболелите от грип и остри респираторни заболявания през последните дни и запазващата се тенденция за достигане на епидемични стойности, както и доказаните положителни проби на грипни щамове от лица с вирусни инфекции, считано от утре, 24 януари, Регионалната здравна инспекция - Стара Загора обявява грипна епидемия за област Стара Загора. \n\nНай-висока заболеваемост се регистрира сред възрастовите групи от 0 - 4 и 5 - 14 години.\r\nЗаради обявената епидемия и с цел ограничаването на броя на болните, РЗИ-Стара Загора  предложи на Регионално управление на образованието – Стара Загора прекратяване на учебните занятия в област Стара Загора за периода 24 – 26 януари 2018 г.\r\nВзети са и всички останали мерки, за ограничаване на заболеваемостта като преустановяване на свижданията в болниците, преустановяване на женските и детски консултации и други.", "date": "2018.01.23", "title": "Обявиха грипна епидемия и в област Стара Загора"}
{"url": "https://www.dnes.bg/stranata/2018/01/23/vremeto-v-sriada-ledena-sutrin-slynchev-sledobed.365894", "text": "Със студена сутрин и слънчево време ще започне утрешния ден, сочи прогнозата на НИМХ-БАН.\r\nПрез нощта ще преобладава ясно, а в сряда - слънчево време. По-значителна ще е облачността в Северозападна България, а сутринта в западните райони на Дунавската равнина ще се образува мъгла. \r\nЩе духа слаб североизточен, в източните райони - умерен северен вятър. Сутринта ще е мразовито, с минимални температури между минус 9 и минус 4 градуса, а дневните ще достигнат до 3 градуса.\r\nНад Черноморието ще бъде предимно слънчево, с временни увеличения на облачността преди обяд в крайните северни и южни райони. Ще духа умерен север-североизточен вятър. \r\nМаксималните температури на въздуха ще са от 0 до 3 градуса. Температурата на морската вода е 6-7 градуса. Вълнението на морето ще е 2-3 бала.\r\nНад планините ще бъде предимно слънчево. По-значителни увеличения на облачността ще има преди обяд над масивите от Западна България. Ще духа до умерен север-североизточен вятър. Максималната температура на височина 1200 метра ще е около минус 3 градуса, на 2000 метра - около минус 8 градуса.\r\nВ четвъртък и в петък в планините и планинските райони ще бъде слънчево. В равнинната част от страната на места ще се образува мъгла или инверсионна облачност. Сутринта ще е студено, с минимални температури между минус 12 и минус 7 градуса, в отделни райони - и по-ниски.\r\nМаксималните ще са предимно между минус 1 и 4 градуса. \r\n ", "date": "2018.01.23", "title": "Времето в сряда: Ледена сутрин, слънчев следобед"}
{"url": "https://www.dnes.bg/obshtestvo/2018/01/23/sudjuk-na-vydica-za-pravoto-na-myjete-da-praviat-salata.365898", "text": "\nСуджук на въдица и протестиращи \"За\" и \"Против\" ратификацията на Истанбулската конвенция посрещнаха днес депутатите, които ще обсъдят на извънредно заседание вота на недоверие, внесен от БСП.Месният деликатес беше част от изразите на недоволство на групата протестиращи срещу властта, които искат кабинетът да си отиде.\n\n\nОколо тридесетина души дойдоха на входа на Народно събрание, откъдето влизат депутатите, за да покажат, че третото правителство на Бойко Борисов не се справя със задачите си.Според тях именно суджукът като символ на \"Суджукгейт\", заформен заради бившия депутат от ГЕРБ Живко Мартинов, изнудвал бизнесмен, показва стила на управление на настоящите властимащи.Така че недоволните обясниха, че са пред парламента, за да подкрепят вота на недоверие на БСП.Другите два протеста пък бяха \"За\" и \"Против\" Истанбулската конвенция, в деня, в който шефката на парламента Цвета Караянчева събра депутати, министри, посланици, представители на вероизповеданията, на неправителствените организации на широк дебат по темата.Според тези, които настояват за ратификация на документа, настоящото законодателство не дава достатъчно гаранции за защита на жените от насилие.\"Любовта не боли\", \"Истинските мъже не бият\", \"За правото на мъжете да правят салата\", \"Уважавай жените\" - с тези плакати те се опитаха да убедят  депутатите, че е нужно и България официално с ратификация да застане зад Истанбулската конвенция.От другата страна на парламента обаче имаше група от десетина души, чиито опасения са, че ако се стигне до това, се отваря вратичка за признаването на т.нар. трети пол, какъвто според българската Конституция не съществува.Тяхните послания са: \"Запазете децата ни\", \"Не на Истанбулската конвенция\", \"Национални предатели, спрете се\", \"Без джендър постулати\", \"Народ и президент срещу правителството\".", "date": "2018.01.23", "title": "Суджук на въдица, за правото на мъжете да правят салата..."}
{"url": "https://www.dnes.bg/politika/2018/01/23/ninova-vidia-vina-v-otsystvieto-na-borisov-na-debatite-po-vota.365912", "text": "С недоволство заради отсъствието на премиера Бойко Борисов започнаха дебатите по внесения от БСП вот на недоверие.\r\n\"Оглушителното отсъствие на министър-председателя е самопризнание за вина за корупция\", обвини червената шефка Корнелия Нинова.\n\n\"Вотът приключи преди да е започнал\", отсече тя.\r\nВеднага след откриването на заседанието, след като се оказа, че премиерът не в залата, а само част от министрите му заеха местата си, соцдепутатът Драгомир Стойнев настоя депутатите да изчакат и Борисов да дойде, преди да започнат работата си.\r\nШефката на НС Цвета Караянчева обясни, че ще бъде предадено на Борисов искането на левицата да дойде в парламента.\r\nСлед това пък Антон Кутев от БСП настоя тя да даде почивка, докато Борисов дойде, защото все пак става въпрос за вот на недоверие спрямо неговия кабинет.\r\nНинова пък използва това, че дебатът се предава пряко по националната телевизия и БНР, и се обърна директно към хората.\r\n\"Уважаеми български граждани, правим този вот на недоверие за вас. Всеки от вас е свободен човек да подкрепя БСП, ГЕРБ, ОП, \"Воля\", ДПС. Това е свободен избор, но всеки от вас е срещал в живота си корупцията\", заяви Нинова.\r\nТя посочи, че вотът на недоверие е за хората, за да имат смелост, сили, да ги освободи от страха и да им даде самочувствие, че никое правителство не е по-голямо от тях.\"Този вот не е само за БСП и на БСП. Той е на майките на децата в София, които не са си платили и не са в онзи списък за детските градини с предимство. Той е за работниците, които не са си получили заплатите, но работодателите ще се измъкнат от отговорност, защото са си платили, на когото трябва или са близки до властта. Той е на собствениците на малки и семейни фирми, които няма да получат обществена поръчка\", каза лидерът на БСП.", "date": "2018.01.23", "title": "Нинова видя вина в отсъствието на Борисов на дебатите по вота"}
{"url": "https://www.dnes.bg/world/2018/01/23/danychnite-ubejishta-namaliavat-es-izvadi-8-strani-ot-spisyka.365890", "text": "Финансовите министри на ЕС извадиха 8 държави от приетия преди месец черен списък на данъчните убежища по време на първото си заседание за годината, председателствано от България.\r\nПанама, Барбадос, Корея, Монголия, Тунис, Обединените арабски емирства, Макао и Гренада вече няма да са част от държавите, където финансите се смятат за непрозрачни и на инвеститорите не се препоръчва да влагат парите си.Осемте излизат от листата само месец и половина, след като тя беше съставена. \r\nТогава беше обяснено, че те са вътре, защото отказват да сътрудничат на ЕС и да направят законодателството си по-прозрачно, така че да се проследява движението на парите.\r\nСега финансовите министри твърдят, че същите държави са поели удовлетворителни ангажименти. Те ще бъдат преместени в междинна категория на страни под пряко наблюдение.\r\nС изваждането им от черния списък на ЕС той изтънява от 17 на 9 държави. Така данъчни убежища ще се смятат Бахрейн, Намибия, Самоа и Американска Самоа, Гуам, Маршалските острови, Палау, Св. Лусия и Тринидад и Тобаго.\r\nИкономическият еврокомисар Пиер Московиси заяви днес в Брюксел, че съществуването на черен списък на държавите - данъчни убежища не е достатъчно и че трябва да се приемат санкции срещу тях. Изработването на наказанията ще е работа на Българското председателство на ЕС. Финансовият министър Владислав Горанов отказа да коментира темата преди началото на заседанието на европейските финансови министри. Еврокомисията предлага да бъде забранено европейски средства да преминават през банките в тези държави, както и с бюджетни пари да се \r\nфинансират проекти в тях, освен ако не става въпрос за хуманитарна помощ.\r\nДо момента само групата на социалистите в Европейския парламент възразява срещу решението на финансовите министри. Техният говорител, френската евродепутатка Первенш Берес, изрази недоумение от стъпката, само месец след като осемте са обявени от ЕС като места, където се укриват данъци. Социалистите напомнят, че заради скандала, предизвикан от публикуването на документите от Панама, Европейският парламент състави нарочна комисия да разследва как става укриването на данъци. Работата на тази комисия още не е завършила, а Панама вече е извадена от черния списък, възмути се Берес.\r\nСоциалистите настояват ЕС да публикува ангажиментите, поети от държавите, изключени от списъка, както и от тези, които засега няма да бъдат санкционирани.\r\nМеждувременно Брюксел съобщи, че са изпратени писма и до 8 карибски държави, които бяха пощадени от включване в списъка, тъй като при неговото съставяне бяха ударени от 4 урагана и тропически бури. Сега те трябва да отговорят на европейския въпросник дали са данъчни убежища или не.\r\nОсвен черния списък ЕС състави и \"сив\", в който са намерили място държави с проблематични данъчни системи, но които са \"поели писмени обещания\" да коригират законодателството си. Те трябва да изпълнят ангажиментите си в срок от 1 година за развитите държави и 2 г. за развиващите се, като Еврокомисията ще наблюдава изпълнението и ще предлага те да бъдат вадени от него или прехвърляни в черния списък.\r\nТези държави засега няма да бъдат наказвани и ЕС няма да променя данъчните си режими с тях в очакване да се поправят. Сред сивата група държави са Турция, Македония, Албания, Босна и Херцеговина, Швейцария, Лихтенщайн и Андора, а също Хонконг, Виетнам, Армения, Катар, Тайван и Мароко.\r\nКритериите за съставянето на черния списък са три: прозрачност и честност на данъчната система и съответствие с критериите на Организацията за икономическо сътрудничество и развитие (ОИСР), която проследява в 100 държави стратегии за избягване плащането на данъци върху печалбата в страни, където такива не се дължат или са много ниски.\r\n ", "date": "2018.01.23", "title": "Данъчните убежища намаляват! ЕС извади 8 страни от списъка"}
{"url": "https://www.dnes.bg/stranata/2018/01/23/jena-izgoria-v-doma-si-pojaryt-trygnal-ot-el-mrejata.365906", "text": "Жена на 64 години е загинала при пожар в дома си в стралджанското село Иречеково, съобщи говорителят на ОД на МВР в Ямбол Татяна Павлова.При огледа на място по тялото не са намерени следи от насилие.По първоначални данни пожарът е възникнал от късо съединение в електрическата мрежа.\r\n ", "date": "2018.01.23", "title": "Жена изгоря в дома си, пожарът тръгнал от ел. мрежата"}
{"url": "https://www.dnes.bg/health/2018/01/23/bezobidna-hrema-pri-decata-niama-kak-da-ia-lekuvame.365891", "text": "Хремата е често срещано оплакване в детска възраст, което може да доведе до редица проблеми. Тя настъпва при някои вирусни респираторни инфекции, но може да е резултат и от бактериална инвазия на носната кухина. Преблемите, които произтичат от запушения нос и секрецията са свързани предимно с нарушение на рутинните дейности на детето – хранене, спане, игра. При бебетата хремата може да е сериозен проблем, тъй като поради някои анатомични особености, свързани с кърменето (като по-големият език), те дишат предимно през носа. Продължителната хрема може да доведе до някои усложнения. Такива са разпространение на инфекцията по съседство – към средното ухо, синусите, горните и долни дихателни пътища. Разграничаването на вирусна от бактериална причина за хремата е важно, тъй като терапевтичният подход се различава. При вирусна етиология често секрецията от носа е обилна, водниста, а впоследствие се сгъстява и може да придобие мръсно бял до жълтеникав цвят. В тези случаи често са налице и други оплаквания, като леко повишена температура, общо неразположение, лека кашлица, намаляване на апетита. ", "date": "2018.01.23", "title": "Безобидна хрема при децата няма! Как да я лекуваме?"}
{"url": "https://www.dnes.bg/stranata/2018/01/23/niakolko-chashki-nabirash-kuraj-vletiavash-v-shkolo-i-daite-mi-diploma.365896", "text": "36-годишен мъж, във видимо нетрезво състояние, влязъл в сградата на гимназия \"Д-р Иван Панов\" в Берковица и започнал пререкание с охраната, държал се арогантно и отправял заплахи, като искал да му се даде диплома за завършено образование, съобщиха от МВР-Монтана.След това влязъл в класна стая по време на урок и започнал да се кара и да спори с преподавателя, искайки диплома. Поради невъзможност да продължи урока, учителят разпуснал учениците.По-късно той се качил и при зам.-директора със същото искане, запазвайки острия тон.Грозните сцени се случили на 22 януари около 13:40 часа.На 36-годишния мъж е съставен акт за дребно хулиганство. Задържан е за 4 денонощия в районно управление на МВР.", "date": "2018.01.23", "title": "Няколко чашки, набираш кураж, влетяваш в школо и... Дайте ми диплома!"}
{"url": "https://www.dnes.bg/temida/2018/01/23/sled-24-chasa-na-nara-2-obvineniia-za-hristiian-gushterov.365913", "text": "Софийската районна прокуратура (СРП) готви 2 обвинения на сина на бизнесмена Добромир Гущеров - Християн за боя между 2 компании в неделя.\n\n\nЕдно от тях най-вероятно ще е за хулиганство. Според полицаи Християн и хората му се сбили с друга група мъже на път към кв. \"Бояна\", след като слезли от колите си. Преди това е имало гонка. \r\nРазпрата тръгнала в известното столично заведение \"Домби бар\", тъй като любимата на Християн плеймейтката Светлана Василева била подложена на унижение. \r\nЩе се търси отговорност милионерския син и затова, че е отказал да се подчини на полицейско разпореждане. Той не се е съгласил да бъде тестван за алкохол и наркотици, обясняват разследващи пред „24 часа“. \r\nЩще вчера Християн бе пуснат от ареста, след като прекара 24 часа на нара.", "date": "2018.01.23", "title": "След 24 часа на нара – 2 обвинения за Християн Гущеров"}
{"url": "https://www.dnes.bg/zvezdi/2018/01/23/gushterov-godejar-na-28-i-pribira-svetlana-svatba-liatoto.365909", "text": "Светлана Василева и Християн Гущеров признават в първото си съвместно интервю пред списание LOVE style, че се сгодяват на 28 януари.На щастливото събитие двамата няма да бъдат само с най-близките си, а са поканили 70 човека и гост-изпълнители.На тази дата те правят шест месеца, откакто са заедно. \"Първоначалната ни идея беше да отбележим тази половин година. Но Хриси ме сюзпризира, като каза, че ще има и годеж. Много се зарадвах. По време на фотосесията за вашето списание той падна на колене и ми даде годежен пръстен. След това като като излязохме на двора, там ме чакаше кола с красива панделка. Валеше сняг и беше много романтично\", споделя Светлана. Християн иска да се оженят през лятото и е задействал развода си с фолкпевицата Мария. \"Вече сме избрали мястото на сватбата, но засега ще го запазим в тайна. Със  сигурност ще бъда с дълга рокля. И всичко ще е украсено с рози. Представям си една красива сватба на открито с много гости\", разкрива Василева. С любимият й искат да имат две деца, но блондинката е съгласна и на повече. Християн признава с ръка на сърцето, че Светлана е голямата му любов.По време на кратката им раздяла през декември, бизнесменът осъзнал, че тя е неговият човек на 100%. Хубавицата също смята, че благодарение на тази раздяла станали още по-близки и разбрали, че искат да създадат нещо заедно. \"Родителите ми я приеха много позитивно. Те винаги са заставали зад мен, за което безкрайно им благодаря. Никога не са ми се бъркали в моя личен живот и винаги подкрепят моите решения\", категоричен е Гущеров.", "date": "2018.01.23", "title": "Гущеров годежар! На 28-и прибира Светлана, сватба – лятото"}
{"url": "https://www.dnes.bg/politika/2018/01/23/debatite-po-vota-shto-e-to-korupciia-i-samo-u-nas-li-e.365924", "text": "\nВзаимни обвинения между БСП и ГЕРБ белязаха вота на недоверие срещу кабинета \"Борисов 3\".\r\n\"Правителството изхаби повече енергия да се чуди що е то корупция, отколкото да й се противопоставя\", скочи пръв червеният Крум Зарков.\n\nСпоред правосъдния министър Цецка Цачева обаче това твърдение било дълбоко невярно.\r\nЗарков пък отсече, че внесеният вот не е демонстрация на самоволна опозиционност, нито пък враждебен акт или търсене на евтина реклама, а на реална и сурова необходимост, продиктувана най-вече от собствените действия и бездействия на правителството по една много чувствителна за обществото ни тема.\r\n\"Когато едно правителство, което и да е то, не може да се справи, тогава корупцията властва, корупционният тумор разяжда нашето общество, виждат го в чужбина, виждат го и хората тук, срастването на власт и корупция е основният проблем\", продължи с критиките Зарков.\r\nЦецка Цачева пък му отговори, като се позова на последното социологическо изследване на \"Евробарометър\", което сочи, че гражданите на много други европейски държави също се оплакват, че в страните им се шири корупция.\r\n\"Вие спекулативно извеждате определени данни, за да повтаряте една спекулативна теза\", обвини от своя страна тя.\r\nПо думите на правосъдния министър правителството полага големи усилия в борбата с корупцията, а като аргумент за това Цачева посочи гласувания нов антикорупционен закон.", "date": "2018.01.23", "title": "Дебатите по вота: Що е то корупция и само у нас ли е?"}
{"url": "https://www.dnes.bg/obshtestvo/2018/01/23/gen-kircho-kirov-syvestta-mi-e-chista-shte-objalvam.365908", "text": "Бившият шеф на Националната разузнавателна служба ген. Кирчо Киров смята да обжалва наложената му присъда от 15 години затвор по обвинение за длъжностно присвояване.\n\"Аз зная много добре какво съм вършил през всички девет години на моето пребиваване на поста директор на Националната разузнавателна служба. Никога в нищо не съм се провинил. Не съм присвоил нито долар, нито евро, нито цент така, както ме обвиняват. Съвестта ми е чиста и наистина разчитам на справедливост на следващите инстанции в съдебната система\", каза той пред \"Фокус\".Кирчо Киров заяви още, че е осъден неоснователно от  Софийския военен съд.\"Това беше един много бърз,  скоротечен и режисиран процес. Аз бях осъден единствено и само по  показанията на един свидетел. Мисля, че този процес има политически  характер. Очевидно трябва да се отвлече вниманието от дебатите за  корупция - да бъдат омаловажени. Очевидно е, че трябва да покажем пред  международните фактори, пред нашите европейски партньори, че има осъдена  знакова фигура\", коментира генералът.Той смята, че срещу него се води война от сегашните ръководители на Националната  разузнавателна служба, наричана днес ДАР, и че е имало предварителна нагласа за осъждането му. ", "date": "2018.01.23", "title": "Ген. Кирчо Киров: Съвестта ми е чиста, ще обжалвам!"}
{"url": "https://www.dnes.bg/tenis/2018/01/23/kontuziia-spria-nadal-v-melbyrn-chilich-e-na-1-2-final.365919", "text": "Хърватинът Марин Чилич се класира за полуфиналите на Откритото първенство на Австралия по тенис, след като в решителния пети сет на четвъртфиналната му среща с Рафаел Надал испанецът се отказа заради травма. В момента, в който мачът приключи, резултатът бе 3:6, 6:3, 6:7(5), 6:2, 2:0 в полза на Чилич. Така в спора за място на финала поставеният под номер 6 в основната схема Чилич ще играе с непоставения британец Кайл Едмънд, който по-рано днес победи в 4 сета Григор Димитров. Срещата започна по-добре за поставения под номер 1 Надал, който взе първия сет с 6:3, а във втория водеше с 3:2 гейма с пробив, но в този момент Чилич подобри видимо играта си и реализира два поредни пробива, за да изравни сетовете на 1:1. Третият сет в мача бе най-оспорваният, като в него се стигна до тайбрек. Изненадващо в него и двамата тенисисти допуснаха много непредизвикани грешки, но Надал показа по-здрави нерви и успя да го вземе със 7:5 точки. В началото на четвъртия сет се появиха и проблемите на Надал, а испанецът поиска медицинско прекъсване при 3:1 в позла на Чилич. Световният номер 1 се завърна на корта, но си личеше, че играта му вече не е същата. В началото на петия сет болките на Надал в левия крак станаха още по-силни и испанецът явно куцаше по корта. Без особени проблеми Чилич взе първите два гейма в сета, което накара Надал да предаде мача след почти 4 часа игра. Преди този мач Надал бе спечелил последните си пет мача с Чилич. ", "date": "2018.01.23", "title": "Контузия спря Надал в Мелбърн, Чилич е на 1/2-финал"}
{"url": "https://www.dnes.bg/tenis/2018/01/23/tyjno-pochina-diadoto-na-grisho-syobshtiha-mu-edva-dnes.365921", "text": "Дядото на най-добрият български тенисист Григор Димитров – Господин, е починал преди 10 дни. До днес обаче тази новина е била крита от първата ни ракета, защото родителите му не са искали това да повлияе на играта му в Мелбърн, съобщава \".\nСтава дума за дядо му по бащина линия Господин, на когото самият Григор е кръстен.Едва след приключването на мача на Димитров с британеца Кайл Едмънд, близки на тенисиста са му споделили за трагичната загуба.Григор Димитров не веднъж е споделял, че дядо му има огромна роля за неговото развитие, след като навремето е продал ниви, за да помогне на младия талант да се развие в спорта.\r\n ", "date": "2018.01.23", "title": "Тъжно! Почина дядото на Гришо, съобщиха му едва днес"}
{"url": "https://www.dnes.bg/sofia/2018/01/23/zavedenie-plamna-do-zala-festivalna-v-sofiia.365862", "text": "\nЗаведение се е запалило в София, съобщиха от МВР.Сигналът за възникнал пожар е подаден малко след 05:40 часа тази сутрин.На място веднага са изпратени 3 противопожарни автомобила. Няма пострадали хора.По първоначални данни са изгорели около 500 кв. м. от постройката.Заведението \"Sweet Bar & Grill\" се намира в непосредствена близост до бившата зала \"Фестивална\".Причините за инцидента са в процес на изясняване.\r\n ", "date": "2018.01.23", "title": "Заведение пламна до зала \"Фестивална\" в София"}
{"url": "https://www.dnes.bg/notifikacii/2018/01/23/sasht-rusiia-da-okaje-natisk-na-siriia-zaradi-himicheska-ataka.365856", "text": "САЩ разкритикуваха липсата на влияние на Русия върху сирийския й съюзник след ново обвинение срещу режима на Башар Асад за химическа атака срещу бунтовници близо до Дамаск, предаде Франс прес.\r\nСпоред Сирийския център за наблюдение правата на човека най-малко 21 души, включително деца, са умрели от задушаване в град от Източна Гута - обсадения бунтовнически анклав източно от столицата на Сирия.\nВашингтон не е в състояние да потвърди тези твърдения, но разкритикува руската обструкция пред опитите за разследване на ООН на сигнали за химически атаки в Сирия.\r\n\"Убити са цивилни и това е недопустимо. Русия не успя да премахне химическите оръжия от Сирия и блокира организациите за превенция на химически оръжия. Това е прекалено\", каза заместник-държавният секретар на САЩ Стив Голдстийн. Той добави, че Съединените щати ще преценят дали да внесат утре последните обвинения за химическа атака в Сирия в Съвета за сигурност на ООН./БТА/\r\n ", "date": "2018.01.23", "title": "САЩ: Русия да окаже натиск на Сирия заради химическа атака"}
{"url": "https://www.dnes.bg/zvezdi/2018/01/23/da-chetesh-kniga-v-basein-toples-made-in-iana-dimitrova.365864", "text": "Танцьорката Яна Димитрова внесе разнообразие и лека нотка на образование в еротичните снимки в Instagram с провокативен кадър, на който чете книга. Любопитната подробност е, че се прави, че прелиства страници топлес в басейн, .\r\nЯна е омъжена за столичния бизнесмен Петко Димитров, като семейството се радва на две деца.Майката Яна показва, че поддържа добра форма и сподели нагледно каква е формата й.\r\nШампионка по спортни танци се наслаждава на почивка в чужбина, далеч от минусовите температури у нас.\r\n ", "date": "2018.01.23", "title": "Да четеш книга в басейн топлес... Made in Яна Димитрова"}
{"url": "https://www.dnes.bg/politika/2018/01/23/otec-dionisii-kym-borisov-i-ministrite-mu-vyn-ot-hrama.365870", "text": "Министерският съвет, който е гласувал Истанбулската конвенция би следвало да има забрана да посещава храмовете на Българската православна църква. Това смята бившият предстоятел на храм-паметника \"Александър Невски\" архимандрит Дионисий.\n\n\n\n\"Има две дами, които не знам защо са толкова активни, особено за г-жа Цачева Цачева се учудвам, защото винаги съм я възприемал като консервативна, и за г-жа Екатерина Захариева. Що се отнася до народното представителство, тези, които си позволят да гласуват подобно нещо, би следвало веднага да бъдат отлъчени от църквата\", настоя той пред Нова тв.А Истанбулската конвенция, чиито спорни текстове ще бъдат обсъдени в на широк дебат днес, предстои да бъде гласувана и в парламента. На дискусията днес ще присъстват депутати, представители на изпълнителната власт, неправителствени организации и експерти.Докато се провеждат дебатите, пред прозорците на Народното събрание ще се проведат два протеста – в защита и \"против\" Истанбулската конвенция. Близо 200 организации изразяват категоричната си подкрепа за ратификация на Истанбулската конвенцията. В нейна подкрепа те организират и демонстрация в градинката между Народното събрание и Софийския университет \"Св. Климент Охридски\". По същото време обаче има организиран и протест против Истанбулската конвенция пред Народното събрание. \r\nМитингът ще призове президента Румен Радев за дебат по темата.\"Надявам се да се оцени самото становище, което е изпратено в Народното събрание, защото юридически то е блестящо, защото се засягат неща, свързани с Конституцията, с международни договории, с приети в страната закони, които така или иначе дават една гаранция за възможност за защита. Надявам се Светият синод да действа и по-остро освен да призове народните представители\", добави отец Дионисий.", "date": "2018.01.23", "title": "Отец Дионисий към Борисов и министрите му: Вън от храма!"}
{"url": "https://www.dnes.bg/politika/2018/01/23/votyt-dnes-jylt-vestnik-bezsilie-v-bsp.365860", "text": "Вотът на недоверие ще бъде разискван днес в парламента. Социалистите заложиха на тема несправяне в борбата с корупцията.\n\n\"Ще бъда крайно изненадана, ако този вот бъде ефективен и изпълни целта, която си е постави - сваляне на правителството. Няма такъв случай в историята на България. Вотът на недоверие е предвиден за дебат, изваждане на ключови теми в обществото, така че да не могат да бъдат заметени\", коментира политологът доц. д-р Татяна Буруджиева в \"България сутрин\". Според нея дебатите в пленарната зала показват, че в БСП има тежко безсилие. Тя е на мнение, че кампанията да прокарваш някакви политики започва да прилича на \"жълтите\" страници във вестници, но това не значи ефективност.\"Трябва да имаш много ясни инструменти как се бориш с корупцията. Очевидно управляващите ще бъдат борците срещу корупцията, независимо от този вот на недоверие\", каза още доц. д-р Татяна Буруджиева. Георги Харизанов от Института за дясна политика смята, че вотът може да мине на високи обороти в НС, но не и с високо качество. \"Някой кмет в Дулово имал братовчед, който май бил роднина на евродепутат... Ако това ще са мотивите да пада правителството, е изключително несериозно. Дебат за сериозни пропуски в управлението не виждам\", посочи той пред. \"В БСП сами не се възприемат като алтернатива в момента. Не може да излезе шефът на НЗОК и да каже, че здравната система е в технически фалит и до две години ще се сгромоляса, и това да не е тема, а темата да е братовчедът в Дулово\", коментира още Харизанов. Той бе категоричен, че корупцията е манталитетен проблем, започва от най-ниското обществено ниво и всеки един от нас се е обаждал за връзки. Харизанов посочи, че трябва да се създаде електронен регистър и да има публичен отчет на средствата.", "date": "2018.01.23", "title": "Вотът днес:\" Жълт\" вестник, безсилие в БСП..."}
{"url": "https://www.dnes.bg/crime/2018/01/23/piian-myj-prebi-90-godishnata-si-maika.365873", "text": "За 24 часа в ареста се озова мъж, който пребил майка си във видинското село Бела. \r\n68-годишеният се напил и пребил 90-годишната жена снощи. \r\nСигналът в полицията подал случайно преминаващ по улицата жител на селото.", "date": "2018.01.23", "title": "Пиян мъж преби 90-годишната си майка"}
{"url": "https://www.dnes.bg/technology/2018/01/23/seks-skandalyt-v-holivud-kostva-39-mln-na-netflix.365867", "text": "Секс скандалът в Холивуд от миналата година се отрази много негативно на компанията за онлайн видео Netflix. \r\nКомпанията бе принудена да отпише 39 млн. долара заради записан, но неизлъчен материал. \r\nПо-голямата част от тези пари се падат на сериала „Къща от карти“ с Кевин Спейси. Снимките на хитовия сериал бяха отложени през ноември, след като актьорът бе замесен в скандала и в крайна сметка беше уволнен, припомня \r\nNetflix отказа да разпространява и друга лента с негово участие – филма „Гор“, в който Спейси е съпродуцент и играе ролята на писателя Гор Видал. Филмът се намираше в постпродукция и трябваше да се излъчи през тази година. Скандалът се отрази зле и на други компании в Холивуд. Imperative Entertainment LLC похарчи 10 млн. долара, за да ремиксира „Всички пари на света“ с нов актьор на мястото на звездата до този момент Спейси.\nКомпанията признава, че през 2018 г. ще се стреми към подобряване на маржа, а същевременно ще бъдат инвестирани до 8 млрд. долара за нова продукция.   ", "date": "2018.01.23", "title": "Секс скандалът в Холивуд коства $39 млн. на Netflix"}
{"url": "https://www.dnes.bg/crime/2018/01/23/verijna-katastrofa-na-hemus-postradali-sa-dvama.365874", "text": "Двама души са пострадали при верижна катастрофа на АМ \"Хемус“, съобщиха от ОДМВР-София.Сигналът за инцидента е постъпил в 08:53 часа. Верижната катастрофата, между три леки автомобила, е станала малко след тунел \"Топли дол\" в посока София.Двама души са транспортирани в болнично заведение. Движението в района се регулира от пътни полицаи, предстои оглед на местопроизшествието.", "date": "2018.01.23", "title": "Верижна катастрофа на \"Хемус\", пострадали са двама"}
{"url": "https://www.dnes.bg/obshtestvo/2018/01/23/gabrovskiiat-kmet-za-nasilieto-v-doma-shte-byda-bezkompromisna.365859", "text": "\r\n                        \r\n                        \r\n                        \r\n                    \"Изключително възмутена съм от случващото се в Дома за деца и младежи с  увреждания в Габрово. Необяснимо, неразбираемо и нелогично е поведението на  ръководителя на центъра, тъй като той е притежавал записите почти две  години и не ги е предоставил незабавно към община Габрово и съответните  органи\", коментира пред  кметът на Габрово Таня Христова.Видеоклипове, показващи потресаващо насилие от страна на служители на дома за деца и младежи с увреждания \"Хризантема\" в Габрово, станаха публично достояние.\nКадрите са заснемани в продължение на две години, но едва вчера бяха разпространени в медийното пространство след междуличностен конфликт и обвинения между персонала.Христова беше категорична, че ще бъде безкомпромисна по отношение на всеки, позволил си да укрие информация и да наруши ангажиментите си за предоставяне на грижа към децата с увреждания.В момента в дома са настанени 7 деца и 3 младежи с увреждания като грижите за тях са денонощни. Достъпът до тези жилища е ограничен.Възпитателят, заснел видеоклиповете - Йорданка Милчева, посочи, че още през 2016 год., веднага след като е направила първия клип, заедно с Маринела Лазарова, са го представили на директора на дирекция \"Социални дейности\", но те не са реагирали.\"На по-късен етап отново имаше прояви на агресия, за които отново сигнализирахме същата институция. И отново не бяха взети абсолютно никакви мерки\", посочи Милчева.Сегашният директор на дома за деца с увреждания \"Хризантема\" Маринела Лазарова отрече подобно насилие да е било ежедневие в лечебното заведение откакто тя е назначена на съответната длъжност и обясни, че проявилите агресия жени вече са напуснали работа, а през годините е имало и огромно текучество на кадри, тъй като малко хора издържат на психическото натоварване.Вчера социалните влязоха в дома като освен тях проверка по случая прави и прокуратурата.", "date": "2018.01.23", "title": "Габровският кмет за насилието в дома: Ще бъда безкомпромисна!"}
{"url": "https://www.dnes.bg/sofia/2018/01/23/spasiha-myj-zagubil-se-na-slizane-ot-cherni-vryh.365866", "text": "Екип на ПСС е оказал помощ на мъж, изгубил се на Витоша в понеделник вечер, съобщава \"Фокус\", като се позовава на информация от Планинската спасителна служба при БЧК.Слизайки от Черни връх мъжът се е загубил заради лошото време и мъгла.Сигналът до спасителите е подаден в 18:30 часа от самия мъж. Към 21:00 часа той е открит в района на Боянска река в добро физическо и психическо състояние.От ПСС отчитат, че днешния ден условията за туризъм в планините са добри.Макар че е студено, на много места времето е слънчево и тихо, но някъде все още е облачно.", "date": "2018.01.23", "title": "Спасиха мъж, загубил се на слизане от Черни връх"}
{"url": "https://www.dnes.bg/zvezdi/2018/01/23/na-105-pochina-koni-soiyr-nai-vyzrastnata-raboteshta-aktrisa-v-holivud.365875", "text": "Кони Сойър, най-възрастната работеща холивудска актриса, почина на 105 години в своя дом в Лос Анджелис, съобщи сайтът TMZ, цитиран от БТА. Американката е родена в края на 1912 година в семейство на еврейски емигранти от Румъния. \r\nПрез 1959 година тя партнира на Франк Синатра и на Едуард Робинсън в комедията на Франк Капра \"Дупка в главата\".През 2012-а, когато Кони Сойър е на 99 години, тя става член на американската киноакадемия. Последната роля на актрисата беше на мис Съливан в телевизионната драма \"Рей Донован\".", "date": "2018.01.23", "title": "На 105 почина Кони Сойър – най-възрастната работеща актриса в Холивуд"}
{"url": "https://www.dnes.bg/notifikacii/2018/01/23/kiurdi-i-turci-se-sbiha-na-letishte-v-germaniia.365878", "text": " Кюрдски демонстранти и турски пътници се сбиха на летище Хановер-Лангенхаген. Двама души са леко пострадали, съобщи местната полиция. \r\nСбиването стана снощи на терминал В. Кюрдите провеждаха там спонтанна демонстрация срещу военните действия на Турция в Сирия. \r\nТе скандираха обвинения срещу турския президент Реджеп Ердоган, пише вестник  Hannoversche Allgemeine. \r\nВ отговор турските пътници, очакващи да се качат на самолет за Истанбул, са се нахвърлили върху тях. \r\nПо предварителни данни на мястото са се намирали около 180 души. \r\nПолицията е трябвало да използва сълзотворен газ срещу двайсетина участници в сбиването, за да установи контрол над ситуацията. \r\nПолетът за Истанбул, който е трябвало да излети в 17,30 ч. местно време, е бил отложен с повече от половин час. \r\nНа 20 януари Анкара започна операцията „Маслинова клонка“ срещу кюрдските въоръжени формирования в сирийския град Африн, припомня РИА Новости. Дамаск осъди турското нахлуване и обвини Анкара в подкрепа за терористите.", "date": "2018.01.23", "title": "Кюрди и турци се сбиха на летище в Германия "}
{"url": "https://www.dnes.bg/cars/2018/01/23/bylgarin-prodava-legendaren-zaporojec-za-42-000.365871", "text": "Една от легендите на съветското автомобилостроене – ЗАЗ-968А, известен още като \"Запорожец\", се продава от българин. Машината е изложена на сайта за продажба на класически коли - carandclassic.co.uk, като собственикът му го оценява на 42 000 долара.За същите пари може да бъде купен нов Volkswagen Touareg в неговата топ-версия, но все пак става въпрос за автомобил за колекционери. Машината е в отлично състояние, като е боядисана във впечатляващ син цвят. Има и редица хромирани елементи по нея, а салонът е от светла кожа.Ретро-автомобилът е получил и съвременна акустична система JBL с мощност 600 вата.Собственикът на колата твърди, че реставрирането му е отнело около 8 години, като вложените в него пари са около 60 000 евро.", "date": "2018.01.23", "title": "Българин продава легендарен \"Запорожец\" за $42 000"}
{"url": "https://www.dnes.bg/crime/2018/01/23/izvadiha-brakonierski-mreji-ot-vodite-na-iastrebino.365885", "text": "От водите на язовир \"Ястребино\" край Антоново са извадени 13 коша за раци и 800 метра бракониерски мрежи. \r\nТова е станало по време на нощна проверка, извършена от екипа на Централната рибно-опазваща организация, поделение Ястребино, съобщава БТА.\r\nНамерени и унищожени са около 800 метра хрилни мрежи и 13 коша за раци. Във водата са върнати около 70 килограма риба от вида каракуда, шарана, щука и 150 рака.\r\nПрез студените зимни дни и нощи рибата се групира в по-дълбоките места на водоема. Това се знае и използва от бракониерите за по-лесен и бърз улов, уточни Шенол Хасанов – ръководител на Централната рибно-опазваща организация.\r\nТой посочи, че студеното време не спира бракониерите, но и екипите на организацията също правят редовно акции срещу тях.", "date": "2018.01.23", "title": "Извадиха бракониерски мрежи от водите на \"Ястребино\""}
{"url": "https://www.dnes.bg/stranata/2018/01/23/pochina-petia-ranena-pri-jestokiia-sblysyk-v-haskovo.365872", "text": "21-годишната Петя Бялова, която бе ранена в жестока катастрофа в Хасково преди седмица, почина тази сутрин.Момичето се бори за живота си в продължение на няколко дни, по време на които бе проведена мащабна кръводарителска акция в града. Роднини и приятели на Петя събираха кръв, от която тя се нуждаеше спешно.Въпреки това обаче момичето не успя да се пребори. Тя е била в мозъчна смърт от няколко дни, рано сутринта днес е починала, съобщи \"Дарик\".\n\n\nЖестоката катастрофа стана между два леки автомобила на околовръстното шосе в Хасково. При удара загина 53-годишната шофьорка на единия, а двете млади жени от другия бяха тежко ранени в болница.Според полицията младата шофьорка е карала с несъобразена скорост в мъгла и поради това е навлязла в насрещната лента, където е ударила челно другия автомобил.21-годишната Петя бе по-тежко пострадалата. Тя бе с фрактури на шиен прешлен, ляво бедро, таз и с кръвоизлив в мозъка.Нейната спътничка, Анелия на 20 г., бе със спукан далак, черен дроб и ляв бъбрек, също с опасност за живота, но бавно се възстанови след операцията. Сега е в стабилно състояние.", "date": "2018.01.23", "title": "Почина Петя, ранена при жестокия сблъсък в Хасково"}
{"url": "https://www.dnes.bg/za-da-se-razbirame/2018/01/23/5-tehniki-ot-psiholozi-za-spraviane-sys-stresa.365824", "text": "Ежедневието на всеки от нас е съпроводено както с положителни емоции и събития, така и с отрицателни. Стараейки се да бъдем максимално добри в много дейности едновременно, забравяме че е добре да правим неща, които да ни разтоварят от натрупания стрес.В следващите редове ще видите няколко съвета от психолози и техните техники за справяне с ежедневния стрес.Джон Дъфи, психолог и автор на книги, споделя, че когато иска да облекчи стреса, пише. Мисли, ситуации, взаимоотношения с хора, идеи за бъдещи статии. Записва и структурира всичко, което му идва наум.Този творчески процес е ефективен, защото по този начин разсейваме проблемите, прочистваме мислите и напрежението намалява. След като се успокоите може да погледнете на нещата от нова перспектива.Психотерапевтът Джефри Шумбер използва няколко естетически начина за справяне със стреса. \r\n„Когато съм нервна, обичам да се храня добре. Но трябва да е задължително здравословно хранене или ново ястие за мен. Отивам в магазина, дълго време избирам подходящите съставки, след това внимателно ги нарязвам, подготвям ястието, бавно и с удоволствие го изяждам.“", "date": "2018.01.23", "title": "5 техники от психолози за справяне със стреса"}
{"url": "https://www.dnes.bg/obshtestvo/2018/01/23/shte-ti-schupia-glavata-i-drugi-zaplahi-v-dom-za-deca-s-uvrejdaniia.365837", "text": "\"Ще ти счупя главата\", \"Ще ти обърша два шамара\" и други заплахи отправят служители на дом за деца с увреждания към възпитаниците си.Това показват кадри, публикувани в интернет.Клиповете са заснемани в дома за деца с увреждания в Габрово в продължение на две години. Чак сега обаче стават достояние на медиите след междуличностен конфликт и обвинения между персонала, съобщи .В момента в дома са настанени 7 деца и 3 младежи с увреждания като грижите за тях са денонощни. Достъпът до тези жилища е ограничен.Директорката на дома твърди, че още при първия направен запис през 2016 г. е сигнализирала социалните и кмета на Община Габрово. По думите ѝ те не са реагирали по никакъв начин.Социалните влязоха в дома вчера като освен тях проверка по случая прави и прокуратурата.\r\n ", "date": "2018.01.23", "title": "\"Ще ти счупя главата\" и други заплахи в Дом за деца с увреждания"}
{"url": "https://www.dnes.bg/zvezdi/2018/01/23/andrea-na-31-zvezda-v-muzikata-liubovta-na-kobrata-v-jivota.365774", "text": "\nНа днешния 23 януари рожден ден празнува популярната поп-фолк и поп изпълнителка Андреа. Родена през 1987 година, Теодора Андреева започва активната си музикална кариера през 2006 година.\r\nДнес тя е едно от най-популярните лица в съвременната родна музика, а освен това е позната и като половинка на най-добрия български боксьор Кубрат Пулев.\r\n\r\nОще от малко дете започва да се занимава с различни изкуства – музика, рисуване, балет.\r\nВсъщност, любовта й към музиката е наследствена. Баба ѝ Тодорка е балерина и дългогодишен помощник-режисьор в Народния театър „Иван Вазов“.Прабаба ѝ е бивш цигулар, а прадядото – Михаил Ахтаров - дългогодишен диригент на хор „Кавал“. \r\nАндреа от малка пее и взима уроци по солфеж и пиано от леля си, която е оперна певица и бивш солист на Врачанската опера. \r\nРисуването е една от големите страсти на Андреа. Тя се занимава активно с рисуване като дете, но впоследствие поема към английската гимназия и окончателно се отказва да се занимава професионално с изобразително изкуство.\r\nОт близо 10 години е обвързана с най-добрия ни боксьор Кубрат Пулев.\r\nПрез своята кариера има множество награди.\r\nПрез 2015 година прави турне за сънародниците ни в САЩ и Канада.", "date": "2018.01.23", "title": "Андреа на 31: Звезда в музиката, любовта на Кобрата в живота"}
{"url": "https://www.dnes.bg/notifikacii/2018/01/23/belgiia-svali-nivoto-na-teroristichna-zaplaha.365835", "text": "Белгия свали нивото на терористична заплаха за първи път от ноември 2015 г. след заседание на Съвета за национална сигурност.Войниците, които през последните 2 години патрулираха по улиците на Брюксел, Антверпен и други големи градове, се прибират в казармите, съобщи правителството.Рискът от атентати се сваля от трето на второ ниво по четиристепенната скала в страната, което означава, че терористична атака вече не се преценява като вероятна, а като средна и не много вероятна. Третата степен ще бъде запазена само в особено рискови места, които не се уточняват.Според местните медии свалянето на нивото на опасност става възможно заради отслабването на “Ислямска държава”, която напоследък претърпя сериозни военни загуби в Ирак и Сирия, както и в следствие на мерките, предприети от силите за сигурност в Белгия.Терористичната заплаха в Белгия беше повишена до трета степен след терористичните удари срещу Париж на 13 ноември 2015 г., когато над 100 души бяха убити, а повече от 300 ранени.На 22 март 2016 г. Брюксел беше връхлетян от атаки срещу летището и метрото, при които загинаха 32-ма, а над 100 души бяха ранени.Разследването установи връзка между двете атаки, като едни и същи лица са участвали в подготовката на терористичните нападения в двете столици.Най-видимото последствие от решението на правителствения антитерористичен орган е, че войниците, които патрулират тежко въоръжени по улиците и в метрото, ще се приберат в казармите, като армейското присъствие ще бъде ограничено само до определени чувствителни зони. Военните ще бъдат заменени от по-видимо присъствие на полицията.Заради необходимостта от непрекъснати патрули белгийската армия се отказа от провеждането на планови учения през последните години. Сега командването ще може да се върне към обичайните маневри, а военните - към обичайния си режим.", "date": "2018.01.23", "title": "Белгия свали нивото на терористична заплаха"}
{"url": "https://www.dnes.bg/stranata/2018/01/23/slynceto-se-zavryshta-temperaturite-skachat-do-5.365842", "text": "Времето днес ще е слънчево с временни увеличения на облачността. Ще духа слаб до умерен североизточен вятър. Максимални температури между 0° и 5°.Това е прогнозата за времето на синоптиците от НИМХ при БАН, цитирани от \"Фокус\".Над Черноморието ще има временни увеличения на облачността, но без валежи. Ще духа умерен вятър от север-североизток. Максимални температури на въздуха: 2-3°. Температурата на морската вода е 7°. Вълнението на морето ще бъде 4 бала.По планините ще има временни увеличения на облачността, но само на отделни места ще прехвърчи сняг. Ще духа силен северен вятър.Максимална температура на височина 1200 метра около минус 4°, на 2000 метра – около минус 9°.\r\n ", "date": "2018.01.23", "title": "Слънцето се завръща, температурите скачат до 5°"}
{"url": "https://www.dnes.bg/usa/2018/01/23/kongresyt-v-sasht-udylji-finansiraneto-na-kabineta.365840", "text": "Сенатът на Конгреса на САЩ гласува удължаване на временното финансиране на правителството  и сложи край на продължилата три дни парализа на федералното правителство, съобщиха информационните агенции.Решението бе одобрено с 81 на 18 гласа, информира БТА.Това стана възможно, след като вчера бе постигнат компромис да се приеме временно финансиране и бе гласувано да се прекратят дебатите по въпроса. \nЛидерът на републиканското мнозинство в Сената Мич Макконъл каза, че федералните служби скоро ще заработят в нормален режим, а Сенатът ще започне нелеки преговори по редица въпроси.Проблемите са свързани главно с разногласия между демократите и републиканците по имиграционната реформа и преди всичко за съдбата на стотици хиляди нелегални имигранти, влезли в САЩ още като деца.Одобреното днес законодателство ще позволи на федералните служители да бъде платено за трите дни, в които правителството остана без финансиране.Малко по-късно президентът на САЩ Доналд Тръмп подписа закона.Въпреки постигнатия компромис проблемите за имигрантите остава нерешен. Не е получил разрешение и въпросът за отпускането на нови средства за укрепване на сигурността на границите, включително за изграждане на обещаната от Тръмп стена по мексиканската граница.\r\n ", "date": "2018.01.23", "title": "Конгресът в САЩ удължи финансирането на кабинета "}
{"url": "https://www.dnes.bg/politika/2018/01/23/deputatite-na-debat-vot-1-sreshtu-borisov-3.365841", "text": "Депутатите ще обсъждат днес първия вот на недоверие срещу третия кабинет на Бойко Борисов.Искането за оставка на правителството бе внесено преди седмица от БСП с мотива, че в България липсва борба с корупцията.\n\nВъпреки че стартираха инициативата с ДПС, социалистите се отказаха в последния момент от сътрудничество с партията на Мустафа Карадъйъ и внесоха искането си сами.Макар и да не са вносители ДПС обявиха, че ще гласуват против. Гласовете на двете опозиционни партии обаче няма да са достатъчни да съборят правителството.Вотът на недоверие бе внесен в деня, в който премиерът Бойко Борисов представи в Страсбург приоритетите на България като председател на Съвета на ЕС.Пред евродепутатите министър-председателят обеща, че кабинетът му ще се справи с корупцията до две-три години.\r\n ", "date": "2018.01.23", "title": "Депутатите на дебат: Вот 1 срещу \"Борисов\" 3"}
{"url": "https://www.dnes.bg/usa/2018/01/23/i-vyrmont-marihuanata-za-razvlechenie-razreshena.365844", "text": "Марихуаната за развлечение вече е разрешена и във Върмонт. Той стана деветият американски щат, който легализира употребата на канабиса, съобщи Ройтерс, цитирана от БТА.Вчера губернаторът на щата, републиканецът Фил Скот подписа закона, приет този месец от щатския парламент. От 1 юли той разрешава на лица, навършили 21 години, да притежават до една унция (28,3 г) от наркотика и да отглеждат до шест растения. Търговията с марихуана не се легализира. Съседният щат Масачузетс, близкият Мейн и още шест щата легализираха употребата на марихуана.\r\n ", "date": "2018.01.23", "title": "И Върмонт: Марихуаната за развлечение – разрешена! "}
{"url": "https://www.dnes.bg/eu/2018/01/23/iztichane-na-gaz-zatvoriha-gara-charing-kros-v-london.365849", "text": "Лондонската гара Чаринг Крос е затворена заради изтичане на газ.Това съобщи Ройтерс, цитирана от БТА.Повече подробности засега не се съобщават.\r\n ", "date": "2018.01.23", "title": "Изтичане на газ: Затвориха гара Чаринг Крос в Лондон"}
{"url": "https://www.dnes.bg/balkani/2018/01/23/gyrciia-si-osiguri-oshte-6-7-mlrd-pomosht.365836", "text": "Гърция ще получи нов, четвърти транш от помощ от Европа, след като Еврогрупата - финансовите министри от еврозоната, изрази доволство от хода на реформите в страната и изпълнението на третата спасителна програма.19-те финансови министри, под ръководството на новия си шеф Марио Сентино, одобриха в Брюксел отпускането на 6,7 милиарда евро от Европейския спасителен механизъм.5,7 милиарда евро ще бъдат получени още през втората половина на февруари за покриване на идващи падежи по обслужването на външния дълг на Гърция (3,3 млрд), за текущи разходи, както и за създаване на финансов буфер, който да позволи на правителството да върне страната на световните фондови борси.Остатъкът от 1 милиард ще бъде преведен през април, ако евроинституциите потвърдят изпълнението на оставащите мерки, набелязани в спасителната програма. Най-важните от тях са намаляването на необслужваните банкови кредити и приключването на приватизацията на държавни активи.Сентено посочи, че доброто изпълнение на исканите от кредиторите реформи ще позволи да започне техническата работа по намаляването на гръцкия външен дълг, мярка, която се отлага многократно заради резервите на бившия финансов министър на Германия Волфганг Шойбле да я подкрепи.“2018 г ще е решаваща за Гърция. Това ще е годината, в която тя ще излезе от дългия период на финансово подпомагане, свързан с тежки социални последствия за гръцкия народ”, заяви финансовият еврокомисар Пиер Московиси.Той добави, че гръцката икономика излиза от този етап по-силна и по-устойчива и похвали властите, че 90% от поисканите структурни реформи вече са гласувани от гръцкия парламент.Шефът на Европейския спасителен механизъм Клаус Реглинг подчерта, че е оптимист, че Атина ще може да приключи успешно спасителната програма през август, както е по план.“Гърция постигна значителен напредък, включително по третия преглед, който приключи по-гладко, отколкото мнозина очакваха”, заяви Реглинг.Той посочи, че цената на гръцкия дълг стабилно се понижава и е достигнала нива, “невиждани от дълго време”.До момента Гърция е получила 44,2 млрд евро от спасителния фонд на Еврозоната по третата си спасителна програма. Размерът на програмата е общо €87 млрд.", "date": "2018.01.23", "title": "Гърция си осигури още €6,7 млрд. помощ"}
{"url": "https://www.dnes.bg/science/2018/01/23/kato-nebostyrgach-gigantski-asteroid-priblijava-zemiata.365845", "text": "Гигантски астероид приближава към Земята. Небесното тяло е голямо колкото знаменития небостъргач Бурж Халифа в Дубай, съобщи НАСА.По данни на специалистите най-близо до нашата планета AJ129 ще бъде на 4 февруари.Размерът на астероида може да достига 1,7 километра. Това е повече от най-голямата сграда на Земята кулата Бурж Халифа в Дубай, чиято височина е 800 метра, съобщи Нова тв.Скоростта на космическото тяло е около 34 километра в секунда, което е 15 пъти повече от това на най-бързия пилотируем самолет в света - хиперзвуковия X-15.Астероидът AJ129, който учените определят като \"потенциално опасен\", е най-голямото небесно тяло, което ще прелети покрай нашата планета тази година. \r\n ", "date": "2018.01.23", "title": "Като небостъргач: Гигантски астероид приближава Земята"}
{"url": "https://www.dnes.bg/kino/2018/01/23/bylgarskiiat-film-aga-zakriva-konkursa-na-berlinale.365851", "text": "Българският филм \"Ага\" на Милко Лазаров е в конкурсната програма на 68-ия международен филмов фестивал в Берлин.За пръв път от 29 години български пълнометражен игрален филм е в конкурса на \"Берлинале\". През 1989 г. в престижната конкурсна селекция е бил избран филмът на Иван Ничев \"Иван и Александра\".\"Áга\" е вторият пълнометражен филм на Милко Лазаров, чийто дебют \"Отчуждение\" (2013) беше селектиран във Венеция. Сценарият е дело на Милко Лазаров и Симеон Венциславов и получи престижната награда \"Кшищоф Кешловски\" на програмата \"Скриптийст\" през 2015 г. в Кан. Проектът, с работно заглавие \"Нанук\" стартира на София Мийтингс, 2014 г. Оператор е Калоян Божилов.\"Áга\" е мажоритарна българска копродукция с участието на Германия и Франция.  Разказва за Седна и Нанук, които живеят далеч на север и мечтаят да съберат семейството отново. След смъртта на Седна Нанук извървява дълъг път, за да открие напусналата ги преди години дъщеря Áга.\"Винаги ме е вълнувало как модерният и бързо развиващ се свят засяга малките общности, как процеси, които на пръв поглед нямат нищо общо, се отразяват върху живота на цели нации. С този филм изследвам как модерният свят застрашава устоите на основни човешки ценностти. Възхищавам се на хора, които живеят в непоносими за модерния човек условия и успяват да съхранят деликатните си взаимоотношения и да приемат живота смирено и състрадателно.\", казва Милко Лазаров.В състезателната програма на \"Берлинале\" участва и българската миноритарна копродукция \"Не ме докосвай\"– дебют на румънската режисьорка Адина Пинтилие с участието на Ирмена Чичикова и Георги Налджиев. \"Не ме докосвай\" е хибрид между реалност и художествена измислица, в който героите на филма търсят интимност. Техните самоти се срещат – случайно или може би по силата на съдбата – в един дълго копнян опит за общуване. Това е едно лично изследване на интимността, поставящо под въпрос начините на възприемането ѝ.Филмът разглежда въпроса как човешките същества могат да постигнат интимност по най-неочаквани начини.\r\nТазгодишната селекция на \"Берлинале\" е поредният изключителен успех на българското кино след миналогодишната селекция на \"Посоки\" на Стефан Командарев и копродукцията \"Уестърн\" на Валеска Гризбах в \"Особен поглед\" в Кан и \"Златният леопард\" от Локарно за филма \"¾\" на Илиян Метев.  Освен на международно признание българските филми се радват и на все повече зрители на голям екран.\r\n ", "date": "2018.01.23", "title": "Българският филм \"Ага\" закрива конкурса на \"Берлинале\""}
{"url": "https://www.dnes.bg/tenis/2018/01/23/grisho-stegna-bagaja-britanecyt-edmynd-go-otnese-v-melbyrn.365839", "text": "Григор Димитров отпадна на 1/4-финал на откритото първенство на тенис на Австралия.№3 в света и първа ракета на България се предаде в четири сета на британеца Кайл Едмънд.Преди този мач нашенецът имаше два успеха над британеца и дори го победи  в Бризбейн, но този път не успя да се справи с очакванията за  задължителен успех и в крайна сметка бе губещият.През целия двубой Гришо не можа да открие играта си, не влизаше и първя му сервис, така логично си стегна и багажа за България.По този начин българинът ще загуби и точки за ранглистата, след като игра 1/2-финал в турнира преди година.\r\nЕдмънд от своя страна пък ще срещне Рафаел Надал или Марин Чилич в спор за място в следващата фаза.\r\n     ", "date": "2018.01.23", "title": "Гришо стегна багажа! Британецът Едмънд го отнесе в Мелбърн"}
{"url": "https://www.dnes.bg/world/2018/01/23/15-dushi-postradaha-pri-izrigvaneto-na-vulkan-v-iaponiia.365850", "text": "15 души пострадаха в японски ски курорт след изригване на вулкана Кусацу-Ширане, съобщиха осведомителните агенции, цитирайки японски медии. Един скиор се издирва.\r\nЕдин от нагорещените вулканични камъни, които изхвърлял вулканът, ударил кабинка на лифт и счупил прозореца й. Пътувалите в нея са ранени от пръсналото се стъкло. Пробит е и покривът на павилион за почивка на скиори, каза на извънредна конференция в Токио генералният секретар на правителството Йошихиде Суга. Смята се, че изригването на вулкана е предизвикало и лавина, затрупала шестима военни, участвали в ски тренировка.\r\nНамиращите се в курорта са призовани да напуснат зоната с радиус от два километра около вулкана, висок 2160 метра. Той се намира на границата на префектурите Гума и Нагано в центъра на главния японски остров Хоншу.\r\nВ Япония има 110 активни вулкана, 47 от тях се наблюдават денонощно. През септември 2014 г. 63 души загинаха при изригване на вулкана Онтаке, най-смъртоносното от 90 години. /БТА/", "date": "2018.01.23", "title": "15 души пострадаха при изригването на вулкан в Япония"}
{"url": "https://www.dnes.bg/stranata/2018/01/23/v-sliven-nai-mnogo-bebeta-vyv-vidin-na-drugiia-polius.365847", "text": "Жените в Сливен раждат най-често и най-рано, показват данни на Националния статистически институт (НСИ). В последните 7 години градът на стоте воеводи е първенец по брой новородени, като на всеки 1000 жители на областта се раждат по 12 деца, пише \"Монитор\".На другия полюс са видинчанки, където се раждат двойно по-малко деца на глава от населението. На всеки 1000 души в крайдунавския град са се родили 6 бебета, показват данни на статистическия институт.\"Основна причина Сливен да е първенец по раждаемост е силната концентрация на ромско население, при което в повечето случаи в едно семейство има по три-четири деца\", обясниха социални работници, които отпускат помощи за новородени. Стана ясно и, че бременните тийнейджърки ще бъдат изпращани на семейни консултации.", "date": "2018.01.23", "title": "В Сливен най-много бебета, във Видин – на другия полюс"}
{"url": "https://www.dnes.bg/world/2018/01/23/sedem-deca-zaginaha-pri-pojar-v-obedinenite-arabski-emirstva.365854", "text": "Седем деца загинаха при пожар в жилище в град Фуджайра, Обединените арабски емирства, предаде Ройтерс, като се позова на министерството на образованието.\r\nСпоред местен вестник, цитиращ представители на полицията и службата за гражданска защита, майката на децата съобщила за пожара. \r\nОще не е ясно какво го е причинило, но се допуска, че може да е резултат от късо съединение.\r\nРазпоредихме на службата за гражданска защита в страната да гарантира незабавно, че в домовете на всичките ни граждани има системи за противопожарна защита, написа в Тwitter шейх Мохамед бин Рашид Ал Мактум, емир на Дубай и премиер и вицепрезидент на ОАЕ. /БТА/", "date": "2018.01.23", "title": "Седем деца загинаха при пожар в Обединените арабски емирства"}
{"url": "https://www.dnes.bg/stranata/2018/01/23/barakite-v-slynchev-briag-izchezvat-podmeniat-gi-pavilioni.365848", "text": "Забраняват тротоарната търговия в Слънчев бряг. Всички бараки, които в момента са плъзнали из целия курорт, още това лято ще бъдат подмени с нови модерни павилиони, обяви министърът на туризма Николина Ангелкова.Новите щендери ще са в типично морски цветове – синьо и бяло и ще бъдат направени от устойчиви материали, които да издържат на силния вятър и въздействието на морския въздух, пише \"Монитор\".Освен това така ще бъдат конструирани, че да не позволяват да се предлага търговия извън тях, а позициите им ще са на места, които да не пречат на туристите, пешеходците и колите.\nСлагането на новите сергии ще започне веднага след одобряване на схемата за разполагането им и когато времето позволи, но преди да бъдат прекратени всички строителства в курорта.Всеки търговец обаче сам ще поръчва тези павилиони от съответния производител, като просто трябва да се съобразява с изискванията. Ако пък не спази разпоредбите за външния вид на обекта, просто няма да има сключен договор.Павилионът ще остава като собственост на търговеца като той ще носи и отговорност за премахването му - според договорите, които са от 2 до 5 години.Според Ангелкова сегашните тротоарните сергии ще бъдат изцяло премахнати и ще се упражнява изключително завишен контрол върху тази дейност. Нещо повече – в договорите за наем, които \"Слънчев бряг\" АД подписва за преместваемите обекти, ще се включва клауза, според която при 3 нарушения за такива \"разхождащи се щендери\" договорът да се прекратява, поясни министърът.Целта на проекта е да се създаде единна визия на тази част от Слънчев бряг, която е под управлението на акционерното дружество, както и за морските плажове, а след време може да стане факт и за цялата му територия подчерта Ангелкова.Идейният проект е съобразен с действащото законодателство и фактическата обстановка на място. По думите на Ангелкова се водят предварителни разговори с кмета на община Несебър и ако този проект бъде припознат, той може да важи и за територията на целия курорт Слънчев бряг, а не само за зона изток и не само за територията със собственост на \"Слънчев бряг\" АД.Министърът на туризма добави, че концесионерите на морските плажове сами ще реализират тази визия според договорите, което са сключили. Обектите, които са в заварено положение, също ще бъдат сменени след приключване на договорите им.\r\nОсобено невралгично място в Слънчев бряг-изток е крайбрежната алея, там има преплитане на собственост както на частни имоти, така и на държавното дружество като инфраструктура и на територията на плажа, каза още министър Ангелкова. Тя припомни, че поради изключително драстични нарушения през 2016 г. бе прекратена от нея концесията на плаж \"Слънчев бряг-север\", където основното нарушение бе свързано с надвишаване на одобрената от министерството квадратура за разполагаеми обекти с почти 8 хил. кв. м.Новите наематели трябваше да премахнат доброволно всички обекти в нарушение и към днешна дата това е факт, поясни министърът.\r\nИзпълнителният директор на \"Слънчев бряг\" АД Златко Димитров съобщи, че в схемата ще бъдат заложени не само търговски обекти, но и места за атракциони – велорикши, детски кътове, места за триколки и други, като разположението им ще бъде съгласувано с институциите и граничещите частни собственици.", "date": "2018.01.23", "title": "Бараките в Слънчев бряг изчезват. Подменят ги павилиони"}
{"url": "https://www.dnes.bg/stranata/2018/01/23/gripyt-s-pik-do-dni-kak-da-se-predpazim.365855", "text": "\r\n                        \r\n                        \r\n                        \r\n                    \r\nЕпидемиологът проф. Мира Кожухарова посочи пред , че грипната епидемия се развива по нормален начин. Към края на миналата седмица заболеваемостта е била 189 на 10 хил. Около 134-135 хил. души са били болни от грип или друго респираторно заболяване, обяви тя.\n\nИма значително понижаване на броя на болните в София-град и Перник, където върхът на епидемията е преминал. Много висока е заболеваемостта в Благоевград, значително висока е в Пловдив.В още 12 области заболеваемостта също е висока. Грипните вируси от тип Б - \"Ямагата\" и \"Виктория\" са най-разпространени, като най-често в момента боледуваме от грип с щам \"Ямагата\".\"Грипът е заболяване към което трябва да се отнасяме сериозно. Малък брой хора се ваксинират в България, затова няма значение кой точно е грипният вирус\", стана ясно още от думите на проф. Кожухарова.Тя подчерта, че за съжаление започваме да говорим за епидемия, когато заболеваемостта е достигнала своя връх, но отбеляза, че човек може да се ваксинира и по време на грипната епидемия.\"Който може да си позволи да намали контактите с хора, трябва да го направи. Грипните ваканции не могат да спрат епидемията, но намаляват броя на заболелите\", каза още епидемиологът.", "date": "2018.01.23", "title": "Грипът с пик до дни. Как да се предпазим?"}
{"url": "https://www.dnes.bg/index/2018/01/23/receptata-dnes-lesno-brauni-s-tri-systavki.365753", "text": "2 и 1/2 чаши течен шоколад1 чаша брашно3 големи яйца  Загрейте фурната на 180 градуса. В купа комбинирайте всички съставки и разбъркайте добре до получаването на хомогенна смес. Намаслете тавичка за печене и поръсете в нея с брашно или с натурално какао, за да не залепне сладкишът. Изсипете тестото равномерно и печете за около 25 минути или до готовност. След като браунито се охлади може да го нарежете и да сервирате.", "date": "2018.01.23", "title": "Рецептата Dnes: Лесно брауни с три съставки"}
{"url": "https://www.dnes.bg/obrazovanie/2018/01/23/tri-godini-v-edno-jilishte-vhod-za-blizkoto-uchilishte.365846", "text": "Зоните на прилежащите райони към училищата, по които ще се приемат бъдещите първокласници, са описани по улици и блокове. Това става ясно от проекта на система за прием в първи клас в София. Основна тежест в класирането тази година ще има уседналостта в близост до желаното училище – т.е. адресната регистрация в прилежащия район, пише \"Монитор\". В тази връзка границите на общинските школа са описани по улици и блокове и родителите могат да се запознаят с тях на сайта на Столичната община (СО), където е публикуван и проектът на системата за прием в първи клас.\n\n\nЗаместник – кметът по образование Тодор Чобанов обясни, че тази година блоковете в прилежащите райони към училищата са изрично изброени, защото при предишната кампания имало проблем при определяне на зоните.\r\nРайонирането се извършвало чрез софтуер и имало случаи, при които един и същи блок попадал в различни прилежащи територии. Правилата за прием на СО са изцяло съобразени с наредбата на образователното министерство, която разделя кандидатите в четири групи. Най-голям шанс да бъдат приети в желаното школо ще имат децата с адресна регистрация в района на училището над три години. Във втора група пък ще са хлапетата с уседналост между 1 и 3 години, а в третата – с регистрация от по-малко от година. В четвъртата последна група ще са кандидат първокласниците, които живеят извън прилежащия район на училището. Адресната регистрация няма да се точкува.\r\nВместо това приоритетно ще се приемат децата от първа група и при наличие на свободно места, ще се преминава последователно към следващите три. Допълнителни критерии ще бъдат допускани само в случай че има хлапета от една и съща група, които са повече от свободните места в дадено училище.\r\nКритериите са общо 4. За първия се дават 16 точки, в случай че детето имат братче или сестриче, записано в същото училище. За кандидат-първолак с двама починали родители са отредени седем точки, а за дете с трайни увреждания над 50% - пет точки.\r\nПредимство от три точки е отредено и за хлапетата, които са били в подготвителна група в училището, в което кандидатстват.", "date": "2018.01.23", "title": "Три години в едно жилище – вход за близкото училище"}
{"url": "https://www.dnes.bg/obshtestvo/2018/01/23/shamari-sreshtu-shamari-koi-kogo-bie-v-edna-istoriia-ot-pirogov.365838", "text": "\r\n                        \r\n                        \r\n                        \r\n                    Пациентка и медицинска сестра си отправят взаимни обвинения за побой в \"Пирогов\".Според медицинската работничка пациентката е проявила агресия след операция, а според жената сестрата е направила опит да я удари.Лилия Андонова работи в спешната хирургия на \"Пирогов\" като анестезиологична сестра почти 30 години. Едно на пръв поглед обикновено дежурство на 16 януари тази година се превръща в кошмар за нея, разказва историята .\n\nВ спешната болница постъпва Вяра Димитрова - пациентка, на която трябва да бъде направена гинекологична операция. Хирургичната интервенцията преминава безпроблемно до момента, в който пациентката се разбужда и по думите на медицинската сестрата става агресивна и започва да крещи. Лилия се опитва да постави обезболяващо на жената, но тогава вербалната агресия става физическа.Гледната точка на пациентката Вяра Димитрова е напълно противоположна. Тя определи обвиненията срещу себе си като безсрамни и заяви, че когато се е разигравала случката дори не е можела да се помръдне, защото е била привързана към операционната маса.През сълзи младата дама заяви, че ще потърси правата си и че всъщност тя е жертвата в цялата ситуация.Въпросната сестра била учтиво помолена от самия директор на \"Пирогов\" професор Асен Балтов да напусне с мотивите, че ще последват дисциплинарни наказания за нея. .\r\n\r\n ", "date": "2018.01.23", "title": "Шамари срещу шамари: Кой кого бие в една история от \"Пирогов\"?"}
{"url": "https://www.dnes.bg/eu/2018/01/23/monika-makovei-sluchvashtoto-se-v-rumyniia-politichesko-borichkane.365858", "text": "\r\n                        \r\n                        \r\n                        \r\n                    Ключов ден за северната ни съседка е днес. Румънският парламент гласува вот на доверие на новото правителство.\r\nСоциалдемократите имат парламентарно мнозинство и изходът е предизвестен.\r\nМартина Ганчева потърси бившия правосъден министър и настоящ евродепутат Моника Маковей, за да я попита за политическата криза, за борбата с корупцията и още много други теми.\r\nПо думите ѝ това, което се случва в Румъния само по себе си не е политическа криза, а по-скоро вътрешнополитическо боричкане, провокирано от гласа на улицата.\r\n\"Надявам се българското европредседателство да бъде успешно и докато то трае, аз да мога да изпълня целите, които съм си поставила\", сподели пред  евродепутатът.\r\nКакво още каза Моника Маковей вижте във видеото!", "date": "2018.01.23", "title": "Моника Маковей: Случващото се в Румъния - политическо боричкане "}
{"url": "https://www.dnes.bg/sofia/2018/01/23/stolichniiat-jk-hadji-dimityr-utre-ostava-bez-voda.365865", "text": "\"Софийска вода\" временно ще прекъсне водоснабдяването в част от жк. \"Хаджи Димитър\" утре, 24 януари, съобщиха от дружеството.Във връзка с подмяна на уличен водопровод на ул. \"Златица“, жк. \"Хаджи Димитър“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 177, бл. 178,  ул. „Резбарска“ - от ул. „Макгахан“ до река Перловска, ул. \"Резбарска“ - от ул. „Васил Кънчев“ до автобусен гараж Малашевци.При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Резбарска“ пред бл. 178. След възстановяване на водоснабдяването е възможно временно повишаване  мътността на водата.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.23", "title": "Столичният жк \"Хаджи Димитър\" утре остава без вода"}
{"url": "https://www.dnes.bg/za-da-se-razbirame/2018/01/23/liubovta-kym-sebe-si-pyrva-stypka-kym-uspeh.365820", "text": "Кога бе последният път, когато се погледнахте в огледалото с любов към себе си, направихте нещо хубаво за себе си, похвалихте се за успехите, дори за онези малките? Да обичаме себе си и да се грижим за личността си е първата стъпка към щастието.Тази любов дава увереност, сила в трудни моменти, мотивира да променяме живота си. За да събудим вашата любов към собственото ви \"Аз\", споделяме няколко вдъхновяващи мисли.\"Да бъдеш себе си, не означава да бъдеш нарцисист или да подценяваш другите. Това означава да се виждате като почетен гост в сърцето си, гост, достоен за уважение\" – Марго Ананд\"Мисля, че най-важното нещо в живота е любовта към себе си, защото ако нямате любов към себе си и нямате уважение към всичко, което е свързано с тялото и душата ви, тогава как ще имате автентична връзка с някого другиго?\" – Шейлин Удли\"Никога не позволявайте да ви накарат да мълчите. Не си позволявайте да станете жертва. Не приемайте дефиницията на никого за живота си, а определете себе си\" – Харви Фирщайн\"Животът е твърде кратък, за да се чудите какво мислят другите за вас. Първо, ако имаха нещо по-добро в живота си, нямаше да имат време да говорят за вас. Това, което има значение за мен, не е мнението на другите за мен, а моето мнение за мен\" – Джойбел", "date": "2018.01.23", "title": "Любовта към себе си – първа стъпка към успех!"}
{"url": "https://www.dnes.bg/zvezdi/2018/01/23/berbatov-vzima-1-milion-evro-i-napuska-kerala.365868", "text": "От вчера в чуждите и наши медии се коментира предполагаемата раздяла на Димитър Бербатов с индийския футболен отбор \"Керала бластърс\".Българинът подписа договор с тима през лятото за един сезон, който вероятно няма да изпълни докрай.\r\n\"На Бербатов му се събира да е изиграл там по-малко от 4 мача общо заради контузии\" - коментира Петър Бакърджиев - спортен коментатор в bTV.Според футболния спец бившият нападател на \"Манчестър Юнайтед\" ще получи сумата, за която се е договорил за осем месеца с \"Керала\" - 1 млн. евро, защото там тези отношения не били като в Западния свят.Казусът с Бербатов предстои да се реши в най-скоро време. Ако той напусне отбора, мястото му ще бъде заето от нов футболист. Говори се, че отново ще бъде извършен трансфер с чужд играч в индийския отбор.Да напомним, че преди време Александър Томаш, който е начело на \"Берое\", подхвърли, че Митко Бербатов може да е новият играч в тима.Футболистът, който през 2016-та беше без отбор, след гръцкия ПАОК, предстои да навърши 37 години на 30 януари.", "date": "2018.01.23", "title": "Бербатов взима 1 милион евро и напуска \"Керала\"!"}
{"url": "https://www.dnes.bg/obshtestvo/2018/01/23/priemame-djendyr-konvenciiata-i-iurush-bylgarite-smeniat-pola.365876", "text": "\r\n                        \r\n                        \r\n                        \r\n                    Върху България се упражнява огромен натиск от Брюксел да приеме Истанбулската конвенция, коментира пред  журналистът Велислава Дърева.\"Такъв натиск върху България беше упражняван по повод трети и четвърти блок на АЕЦ \"Козлодуй\". Тогава от Брюксел казваха или ги закривате, или няма да няма да ви приемем в Европейския съюз\", обясни тя. Според нея това изнудване сега се повтаря.\n\n\n\nСкулпторът проф. Велислав Минеков пък е на мнение, че конвенцията не е задължителна за приемане от нашата страна и дори е частично излишна.\"Домашното насилие не се разрешава и сега\", обясни той.Велислава Дърева каза още, че според нея тази конвенция е опит да се внесе \"джендър\" идеологията.\"Джендър образованието трябва да влезе на всички равнища\", подчерта тя.Дърева обясни още, че в резултат на \"джендър\" образованието, в Англия са открити специални клиники за смяна на пола. По думите ѝ оттам всяка година преминават по около 2000 деца.Проф. Велислав Минеков пък каза, че случаите със смяната на пола са редки и са личен избор. По думите му обаче няма да бъдат спрени никъде в Европа.\"Това е изкуствено създадена тема с тази конвенция. Корупцията, унищожението на гражданските ни свободи, унищожението на свободата на словото - това са темите. Истанбулската конвенция е накрая\", подчерта той.", "date": "2018.01.23", "title": "Приемаме \"джендър\" конвенцията и юруш... българите сменят пола"}
{"url": "https://www.dnes.bg/notifikacii/2018/01/23/trus-s-magnitud-8-2-udari-krai-brega-na-aliaska.365888", "text": "Земетресение с магнитуд 8,2 удари на 256 км югоизточно от Чиниак, в Аляска, на дълбочина 10 км, съобщи Геофизическият институт на САЩ, цитиран от Ройтерс.\r\nТрусът е регистриран в 9 ч. и 31 мин. по Гринуич.\r\nСлед земетресението е издадено предупреждение за опасност от цунами за части от Аляска и Канада, води се и наблюдение за опасност от приливни вълни по цялото западно крайбрежие на Съединените щати, съобщи американската служба за наблюдение на цунами.  /БТА/\r\n ", "date": "2018.01.23", "title": "Трус с магнитуд 8,2 удари край брега на Аляска"}
{"url": "https://www.dnes.bg/sofia/2018/01/23/peticiia-sreshtu-zastroiavaneto-v-kv-krystova-vada.365853", "text": "\r\n                        \r\n                        \r\n                        \r\n                    Живеещите са недоволни още от унищожаването на зелени площи и липсата на тротоари и улици. Д-р Костадин Георгиев, който живее в квартал \"Кръстова вада\" и е по-известен, като Коцето Калки, сподели пред камерата на , че в миналото този квартал е бил един от най-зелените.\"Това е квартал, в който се издават разрешителни за строеж без никаква инфраструктура\", подчерта той в ефира на \"България сутрин\".Д-р Георгиев каза още, че освен липсата на тротоари, в квартала няма детска градина, училище, парк, културен дом, храм, няма и места, където да се разхождат майките с колички. Това се случва въпреки факта, че в квартал \"Кръстова вада\", жителите плащат едни от най-високите данъци в Столичната община.Още през месец юни миналата година жителите в района се обръщат към общината с молба да бъдат запазени дърветата в квартала, петицията им обаче остава без отговор. Според живеещите там строителството на още сгради и небостъргачи ще направи още по-големи задръстванията и въздухът в района ще стане по-мръсен.\"Искаме да се обяви мораториум срещу строежите, искаме ясна и конкретна политика за това каква социална инфраструктура ще бъде създадена в този квартал\", обяви още д-р Костадин Георгиев пред Bulgaria ON AIR.\r\n ", "date": "2018.01.23", "title": "Петиция срещу застрояването в кв. \"Кръстова вада\""}
{"url": "https://www.dnes.bg/politika/2018/01/23/borisov-se-sreshtna-s-turskiia-poslanik-dialog-es-turciia.365880", "text": "Диалогът между държавите-членки на ЕС и Турция трябва да бъде нормализиран в контекста на разбирателство и разумни решения. В това са били единодушни премиерът Бойко Борисов и посланикът на Турция Хасан Улусой, които са разговаряли в Министерския съвет.\nПо време на разговора Улусой е поздравил българския премиер с поемането на  ротационното председателство на Съвета на ЕС и е изразил очакване, че това  ще бъде успешен период не само за страната ни, но и за цяла Европа, съобщиха от правителствената пресслужба. \r\nДвамата са обсъдили и подготовката и организацията на предстоящата среща между ръководителите на водещите европейски институции и Турция.\r\nНа срещата е било дискутирано и продължаващото сътрудничество и партньорство между България и Турция в областта на културата.Възстановяването на духовни сгради на територията на двете страни беше заявено още при срещата на премиера Борисов с турския президент Реджеп Тайип Ердоган на 7 януари в Истанбул, когато двамата откриха реставрирания български храм \"Свети Стефан\".\r\nБългарският премиер и посланикът на Турция са обобщили, че България и Турция ще продължат да поддържат активно двустранно сътрудничество, защото освен непосредствен наш съсед, турската държава е и важен партньор в областта на миграцията, борбата с тероризма, земеделието и енергетиката.\r\n ", "date": "2018.01.23", "title": "Борисов се срещна с турския посланик: Диалог ЕС-Турция!"}
{"url": "https://www.dnes.bg/crime/2018/01/23/zadyrjaha-myj-s-mente-dokumenti-za-tehnicheski-pregled.365889", "text": "58-годишен мъж е задържан за изготвяне на фалшиви документи, съобщиха от Областната дирекция на МВР в Силистра.Вчера служители от сектор \"Противодействие на икономическата престъпност\" при ОДМВР - Силистра извършили претърсване в дома му.На адреса са намерени и иззети бланки за годишни технически прегледи, застрахователни полици, включително и чуждестранни, холограмни стикери и др. Установени са компютърна конфигурация, ламинатор, гилотина за рязане на хартия, лаптоп и принтери.Иззети са електронни носители на информация. 58-годишният мъж, срещу когото към момента на производство има дела за идентична дейност, е задържан за срок до 24 часа.По случая е образувано досъдебно производство. Разследването продължава под наблюдението на Районна прокуратура – Силистра.", "date": "2018.01.23", "title": "Задържаха мъж с менте документи за технически преглед"}
{"url": "https://www.dnes.bg/politika/2018/01/23/stoletnicata-pita-kyde-sa-iastrebinchetata-v-uchebnika-za-h-klas.365883", "text": "Градският съвет на БСП – София поиска оставката на просветния министър Красимир Вълчев заради програмата по История и цивилизация за Х клас.Според социалистите тя изопачава националната ни история, зачерква антифашистката съпротива у  нас и фактически съдейства за реабилитиране на фашизма.От Градския съвет посочват, че учениците ще трябва да усвояват и запаметят като най-типични за историята от първата и втората половина на ХХ век следните понятия: терор, атентат, комунизъм, съветизация, диктатура на пролетариата, експроприация, Комунистически интернационал, безпартиен режим, Народен съд, репресивен апарат, \"трудововъзпитателни общежития\" (лагери), горяни, \"Възродителен процес\", социалистическа индустриализация, насилствено коопериране, изселване.\"Същевременно, няма и дума за убийството на Стамболийски, за първото в света антифашистко въстание – Септемврийското въстание. Няма дума за приетия още през 1924 г. Закон за защита на държавата, който през 40-те години се насища с още по-радикални наказателни текстове. Няма дума за убитите без съд и присъда български комунисти, земеделци, леви интелектуалци, сред които Гео Милев, Христо Ясенов, Йосиф Хербст, Георги Шейтанов. Няма дума за присъединяването на България към фашистката коалиция с активната роля на Богдан Филов и Борис ІІІ. Няма дума за убитите деца от Ястребино, за набучените на коловете глави на партизани и ятаци. Няма и дума за фашизъм, нацизъм, хитлеризъм, Холокоста, концентрационни лагери\", се посочва в позицията.Според софийските социалисти заиграването с българската история, пренебрегването на крупни исторически събития, опитите да бъдат заличени фашизмът и хитлеризмът от паметта на българския народ ни разделя не само като общество, но и от фундаменталните ценности на Европейския съюз.\r\n\"Държим българското правителство да изтегли програмите по история и цивилизация за Х клас. Да се организира обществено обсъждане на програмите по българска история и по българска литература, разработени за българското училище, с оглед на тяхното обективно осветляване\", настояват от БСП - София.", "date": "2018.01.23", "title": "Столетницата пита: Къде са ястребинчетата в учебника за  Х клас?!"}
{"url": "https://www.dnes.bg/tenis/2018/01/23/razocharovaniiat-grigor-ne-znam-kyde-sbyrkah.365887", "text": "Най-добрият български тенисист Григор Димитров призна, че е разочарован след отпадането си на четвъртфиналите на Откритото първенство на Австралия, но отдаде и заслуженото на съперника си Кайл Едмънд.\r\nПоставеният под №3 Димитров претърпя поражение с 4:6, 6:3, 3:6, 4:6 от британеца, който за първи път в кариерата си достигна до полуфинал в турнирите от Големия шлем.\n\"Нормално е да съм разочарован, но Кайл заслужава уважение. Той си спечели победата, това е. Гледах всичките му мачове тук. Той се справи с много тежки срещи. Жегата не му влияе. Това се видя и днес. Той натискаше, вярваше в ударите си и в играта си. Много добре разчиташе кога трябва да атакува и кога да направи нещо различно. Когато си достигнал до полуфинал в турнир от Шлема, вече всичко е възможно. Зависи колко го искаш. Тези шансове не идват всеки ден, така че, когато ги имаш, трябва да се опиташ да се възползваш максимално\", коментира Димитров.\"Кайл работи толкова здраво в последните месеци. Видял съм го с очите си, играх няколко пъти срещу него. Поемам отговорността за представянето ми и днес. Не мога да кажа точно в какво сбърках, мога да седна и да говоря за всяко мое решение на корта, но сега той заслужава цялото внимание. Той е победителят\", заяви Димитров, който през миналия сезон игра полуфинал в Мелбърн.\r\n\r\n ", "date": "2018.01.23", "title": "Разочарованият Григор: Не знам къде сбърках!"}
{"url": "https://www.dnes.bg/notifikacii/2018/01/23/ranenite-na-hemus-s-polojitelna-proba-za-droga.365877", "text": "Двамата мъже, които пострадаха при катастрофата малко след тунела \"Топли дол\" на автомагистрала \r\n\"Хемус\" са с положителна проба за наркотици. Това съобщиха от  болница  \"Св. Анна\"-София , където са настанени ранените.\nПациентите са стабилизирани. Единният е с открита рана на тестис, а другия с открита рана на веждата. Те пострадаха при верижната катастрофа тази сутрин.Камион на \"Пътна помощ\" спрял в най-лявата лента на 37 км в посока София поради задръстване, при което бил ударен от лек автомобил, а малко след това в тях се нанизал и джип.Пострадалите са били във втория автомобил.", "date": "2018.01.23", "title": "Ранените на \"Хемус\" с положителна проба за дрога "}
{"url": "https://www.dnes.bg/stranata/2018/01/23/sled-katastrofa-jena-pochinala-deteto-i-e-v-bolnica.365884", "text": "Жена е загинала, а 8-годишното й дете е настанено за лечение в ловешката болница след тежка катастрофа на главния път София-Варна, съобщиха от ОД МВР-Ловеч.Инцидентът е станал малко преди 10:00 часа днес в района на село Голец. Челно са се сблъскали лек автомобил и камион. Жената е починала на път за болницата. Детето й е с наранявания по главата и е прието с комоцио.Движението в участъка от пътен възел Абланица до село Микре е ограничено за всички МПС. Обходният маршрут е през Голец. ", "date": "2018.01.23", "title": "След катастрофа: Жена починала, детето й е в болница"}
{"url": "https://www.dnes.bg/temida/2018/01/23/vtora-prisyda-za-kircho-kirov-15-godini-zatvor.365879", "text": "Бившият директор на разузнаването ген. Кирчо Киров получи втора, по-тежка присъда от 15 години лишаване от свобода, съобщиха от прокуратурата.\n\nКиров получава присъдата за присвояване на 5 млн. лв. Той вече има една 10-годишна присъда, която му бе присъдена от Софийския военен съд, отново за присвояване на големи суми.Срещу Киров се водят общо четири дела.Освен това срещу него се води дело разгласяване на държавна тайна и друго – за неправомерно пътуване с бизнес класа.", "date": "2018.01.23", "title": "Втора присъда за Кирчо Киров: 15 години затвор!"}
{"url": "https://www.dnes.bg/crime/2018/01/23/vylnite-krai-burgas-izhvyrliha-tialo-na-jena.365901", "text": "Морето край Бургас е изхвърлило тяло на жена, съобщават от МВР. По първоначални данни тя е на видима възраст между 30 и 40 години.Тялото й е откарано за аутопсия в бургаската болница. Там ще бъде изяснена причината за смъртта. Все още не е установена самоличността на жената.\r\n ", "date": "2018.01.23", "title": "Вълните край Бургас изхвърлиха тяло на жена"}
{"url": "https://www.dnes.bg/obshtestvo/2018/01/23/14-g-po-kysno-vania-chervenkova-sled-pokushenieto-v-kniga.365886", "text": "\r\n                        \r\n                        \r\n                        \r\n                    14 години по-късно бизнесдамата Ваня Червенкова разкрива каква е силата да продължиш напред след изпитания като покушението срещу нея в новата си книга \"Кодово име: Живот\". В изданието тя се връща в деня на покушението срещу нея през 2003 година.\"Върнах се 14 години назад, защото това беше единственият страх, с който исках да се преборя. Това са ужаси, които преживях. Върнах се, за да се срещна със страха, да погледна от другата страна на нещата\", каза Червенкова в студиото на .Книгата й е влязла с космическа скорост в Топ 3 на всички вериги книжарници в България. В по-голямата част от тях изданието е бестселър.Червенкова е заснела и късометражен документален филм, който върви заедно с книгата.\"Там говоря за компилация между всички религии... Трябваше да разкажа на хората онова, което искам да им дам като послание\", сподели бизнесдамата.Тя и екипът й имат амбицията да покажат филма на всички фестивали за късометражни филми.В него Ваня Червенкова се връща за първи път в реанимацията, където преди много години е лежала. За пръв път тя се среща и с жената, която я е поела в Спешното отделение веднага след инцидента.\"Исках тя да ми разкаже в подробности какво е видяла. Преди 14 години избягах от онази варненска болница и никога не съм имала възможността да разговарям с медицинската сестра, която ме е поела буквално като едно месо\", сподели още тя.Според Червенова книгата може да бъде нещо повече от урок за хората. Тя призна, че ѝ се налага да отговаря на съобщенията на хиляди хора и не е очаквало, че толкова много ще се влюбят в новата ѝ книга.", "date": "2018.01.23", "title": "14 г. по-късно: Ваня Червенкова след покушението – в книга"}
{"url": "https://www.dnes.bg/index/2018/01/23/horyr-na-sodyrbyrg-na-berlinale.365852", "text": "Кинофестивалът в Берлин включи още пет филма в програмата си, сред които световни премиери на творби на Стивън Содърбърг и на създателя на \"Робокоп\" Хосе Падиля, съобщи ДПА.\nСтивън Содърбърг ще представи на Берлинале новия си хорър \"Unsane\" за жена, затворена против волята й в психиатрия. В главните роли са Клеър Фой, Джошуа Ленард, Джей Фароа. Драмата \"Седем дни в Ентебе\" на Хосе Падиля е вдъхновена от спасителна мисия за отвлечен самолет на \"Ер Франс\" през 1976 г.Сред новоизбраните филми е и драмата \"Музей\" на мексиканеца Алонсо Руиспаласиос с Гаел Гарсия Бернал. Филипинецът Лав Диас ще представи \"Сезонът на Дявола\", описван като анти-мюзикъл/рок опера, пише БТА.Филмите на Падиля и Содърбърг ще бъдат представени извън конкурсната програма, както и филма \"Ага\" на българина Милко Лазаров.Специална гала програма ще бъде посветена на режисьорския дебют на Рупърт Евърет с биографията на Оскар Уайлд \"Щастливият принц\".", "date": "2018.01.23", "title": "Хорър на Содърбърг на Берлинале "}
{"url": "https://www.dnes.bg/business/2018/01/23/za-kakvo-se-opasiava-elityt-na-foruma-v-davos.365869", "text": "Ако нещата в глобалната икономика изглеждат твърде добре, за да са истина, това вероятно наистина е така. Или поне така смятат някои инвеститори, нобелови лауреати и академици, които ще посетят глобалната среща на Световния икономически форум в Давос, Швейцария, тази седмица, пише Bloomberg.Най-бързият глобален растеж от началото на десетилетието и силните прогнози за корпоративните печалби явно създават почти перфектни условия за много инвеститори, а оптимизмът на играчите на фондовите борси удря близо 8-годишен връх. Пазарите в цял свят вече са се разраснали с 3,4 трлн. долара тази година, а ръстът им продължава, макар че някои водещи показатели просветват тревожно. А ситуацията при биткойна е като при скоростно влакче.Въпросът е може ли те наистина да останат такива? Не всички в Давос са убедени, че това е възможно.„В момента сме самодоволни“, казва нобеловият лауреат Робърт Шилер. Той дори вижда паралели между днес и 1929 г., когато сривът на пазарите помогна за стартирането на Голямата депресия.Всяка корекция „вероятно няма да бъде толкова лоша, колкото през 1929 г., но може да доведе до сътресения“, казва той в интервю.По-оптимистично настроен е професорът от Харвард Кенет Рогоф, който твърди, че „дългата сянка на финансовата криза“ най-накрая избледнява, затова „растежът ще продължи да се представя повече от добре“.Представителите на форума обикновено познават поне за големите неща. През 2007 г. глобалният растеж изглеждаше стабилен, а акциите поскъпваха, но въпреки това финансовият министър на САЩ Лорънс Самърс заяви, че „си заслужава да си припомним, че пазарите бяха много оптимистични в началото на лятото на 1914 г.“. Нуриел Рубини от New York University пък очакваше \"твърдо приземяване\".Какви обаче са потенциалните заплахи пред сегашните перспективи?Втората по големина икономика в света се оказа положителна изненада през 2017 г., но започва да показва признаци за охлаждане. Планът за намаляване на риска пред финансовата система забави ръста на кредитите, но огромният куп дългове на страната, равняващ се на 264% от БВП през 2017 г., продължава да е повод за притеснение.Как властите в Китай ще ограничат кредитирането, без да спънат икономиката, е едно от големите предизвикателства тази година.„Мисля, че Китай вероятно ще бъде епицентърът, ако ударим глобална рецесия“, казва Рогоф.„Исторически фондовият пазар обикновено се отразява на настроението в Давос“, пише заместник-председателят на BlackRock Филип Хилдебранд, който също ще е на форума. „Затова ако нещата се запазят такива, очаквам настроението да е добро“. ", "date": "2018.01.23", "title": "За какво се опасява елитът на форума в Давос?"}
{"url": "https://www.dnes.bg/politika/2018/01/23/chakat-borisov-v-ns-toi-na-sreshta-s-ruskiia-poslanik-makarov.365927", "text": "Премиерът Бойко Борисов и руският посланик Анатолий Макаров обсъдиха развитието на двустранните отношения на работна среща. Като области от взаимен интерес бяха посочени енергетиката и туризма, съобщиха от правителствената пресслужба.\n\n\nРуският дипломат е поздравил премиера за началото на ротационното председателство на Съвета на Европейския съюз и убедителната защита на приоритетите му пред Европейския парламент.Той е изразил надежда, че България ще работи за подобряване на диалога между държавите-членки и Русия.По-рано днес премиерът Бойко Борисов се срещна с турския посланик Хасан Улусой.Междувременно в парламента текат дебатите по вота на недоверие, внесен от БСП за корупцията.Социалистите вече изразиха недоволство от отсъствието на Борисов от пленарната зала и настояха той да уважи депутатите с присъствието си. \r\n ", "date": "2018.01.23", "title": "Чакат Борисов в НС, той на среща с руския посланик Макаров"}
{"url": "https://www.dnes.bg/obshtestvo/2018/01/23/bylgarite-na-dve-za-demokraciiata-ubiistvata-evroto.365917", "text": "Българите показват раздвоение по основните теми на обществения и политически дебат в държавата. Една част от тях смятат, че демокрацията в страната е в опасност, но според друга не е. Почти наравно са тези, които искат да се въведе еврото и онези, които не искат. Близки са процентите и на подкрепящите идеята за стопляне на отношенията между ЕС и Турция и на противниците на тези опити.Това показва експресен телефонен сондаж на \"Галъп\", проведен между 15 и 16 януари сред 801 българи.Мнозинство от 67% от анкетираните смятат, че по време на европредседателството партийните различия трябва да се загърбят. 65 на сто обаче са запознати с публикациите в западни медии, а 82% от чулите за тях са и съгласни че страната ни е бедна и корумпирана, показват данните от изследването.Затова социолозите смятат, че председателството няма да успее да отмени вниманието от острите обществени проблеми.Според екипа на \"Галъп\" темата за качеството на демокрацията у нас и за концентрацията на власт и влияние става все по-популярна в страната.Твъдрението \"Демокрацията в България в момента е застрашена\" получава съгласие от 51%, а 40% са на обратното мнение. Останалите се колебаят. Данните могат да послужат само за хипотеза, но са важна \"сигнална лампа\", смятат социолозите.Повече една трета от българите, 38%, са склонни да се солидаризират с протестната вълна от последните дни, независимо от различните теми на недоволствата. 60 на сто са против.\"Тези 38% са около 2 милиона българи, които споделят сериозна критика към статуквото. Макар и да са малцинство, те са ясно свидетелство, че общественото напрежение става дори и на фона на тържественото откриване на европредседателството\", анализират още социолозите.Според тях има явно напрежение в обществото, което личи и от това, че за 50% от българите убийствата от последните седмици са по-скоро свързани с политиката. Според 37% това по-скоро не е вярно. Останалите се затрудняват да отговорят.\"Макар подобни въпроси да проверяват по-скоро обществения инстинкт по деликатни теми, отколкото обществената информираност, те показват ясно дълбокото и трайно недоверие към политическия процес в страната\", смятат социолозите.Противоречиви са нагласите на хората у на с и по два от приоритетите на кабинета и на премиера Борисов.Например 49% са съгласни да помагаме на Турция да \"стопли\" отношенията с ЕС, но 42% са на обратното мнение, а останалите се колебаят.Най-общата перспективата за въвеждане на еврото у нас пък се приема още по-нееднозначно - 46% принципно одобряват въвеждането му, но 48% не одобряват. Останалите се колебаят. ", "date": "2018.01.23", "title": "Българите на две за: Демокрацията, убийствата, еврото..."}
{"url": "https://www.dnes.bg/obshtestvo/2018/01/23/doc-ivo-petrov-specialistyt-po-syrcata-za-kogoto-govori-cial-sviat.365900", "text": "\r\n                        \r\n                        \r\n                        \r\n                    \"Не обичам суперлативите, бягам от тях\" - беше лаконичният и скромен отговор на доц. д-р Иво Петров пред .Той е и един от водещите специалисти у нас в инвазивната кардиология, завеждащ Сърдечно-съдов център в \"Аджибадем Сити Клиник\" - национален консултант, признат и в чужбина.Казано накратко – \"специалист по сърцата\".\n\nСкоро и Журналът на американското кардиологично дружество публикува уникална в световен мащаб интервенция, направена от доц. Петров, екипа му и д-р Зоран Станков.Това накара и българските медии да коментират постижението, при което 48-годишен пациент с разкъсана аорта беше върнат към живота, и то с безкръвна операция. За първи път в света е поставен стент в подобен случай.\"Влязохме през бедрената артерия на пациента и използвахме метод, който е като поставяне на тръба в тръба\" - обясни лекарят на разбираем език, както и каза какви са признаците, които трябва веднага да ни накарат да потърсим помощ.Когато се появи болка на широка основа в средата на гърдите, която върви към раменете и челюстта, е сигнал, че сърцето е в опасност. Иначе \"сърце не боли\", категоричен бе д-р Петров в \"Околосветско\". Така че ако усетим пробождане в сърдечната област, вероятно е мускулен спазъм.Като изключим генетична предопределеност към болно сърце, както и високо кръвно налягане, диабет, затлъстяване, сами можем да се погрижим то да е здраво.Съветът на кардиолога е да имаме нормално тегло, всеки ден да отделяме поне час, за да вървим пеша или да спортуваме, да следим нивото на холестерола си, да си наложим адекватен хранителен режим...Д-р Иво Петров разказа и в какви случаи се прави интервенция при хора с хипертония, която вече е достъпна и у нас. Той обясни, че когато се установи резистентност на пациента към поне три медикамента за високо кръвно налягане, може да се осъществи. Прави се прекъсване на връзката, която се намира между нервната система и бъбреците - \"виновни\" за проблема.А дали сърцето наистина боли, когато става въпрос за любов, докторът с усмивка каза, че при тахикардия определено става въпрос за силни емоции, защото сърцето е изключително чувствителен орган.За тези, които не знаят какъв път е извървял лекарят и защо е избрал да се развива в България, той обясни така: \"Патриот съм, но егоистични подбуди ме накараха да се върна и да работя в България (д-р Иво Петров е бил в Аржентина, б.а).Благодарен съм на професорите Джоргова и Чирков, че ми позволиха да приложа научените нови методи у нас преди време. А днес светът е едно голямо село и непрекъснато споделяме опита си навън, канят и на конгреси в чужбина\".Доц. д-р Иво Петров обаче не премълча истината, че между медицината у нас и здравната система на България има разлика.\"Докато медицината се развива, относно здравната система има още какво да се желае - каза той и подсказа, че екип от лекари работят над иновативен метод, който може да определи предполагаемата диагноза на пациента. - Искаме да направим \"медицински мозък\", който предварително е закодирал данни като сърдечна честота, кръвно налягане и други, за да може да улесни лекаря, ако се наложи при здравословен проблем на конкретен пациент\".", "date": "2018.01.23", "title": "Доц. Иво Петров – \"специалистът по сърцата\", за когото говори цял свят"}
{"url": "https://www.dnes.bg/sport/2018/01/23/rado-iankov-shte-e-znamenosecyt-ni-v-pionchan.365915", "text": "Общото събрание на Българският олимпийски комитет (БОК) утвърди българската делегация за зимните олимпийски игри в Пьончан следващия месец.  Делегатите решиха в най-престижната надпревара на планетата България да бъде представена от 19 състезатели в 6 вида спорт. Знаменосец на българската делегация по време на Откриването ще бъде най-добрият български състезател по сноуборд Радослав Янков, съобщи председателя на БОК Стефка Костадинова. От 82 членове, на Общото събрание бяха представени 46, всички гласуваха състава на делегацията за Пьончан. Все още съществува възможност да спечелим още една квота и да пратим 20-и спортист на Игрите. Това може да стане при пренареждане на ранглистата в сноуборда, където в момента Теодора Пенчева е първа резерва. \"Преди всичко бих искала да поздравя българските спортисти, извоювали правото да стартират в най-елитните и популярни състезания на планетата. Да благодарим на техните треньори, на хората от щабовете и федерациите, на всички, спомогнали за класирането. Сам по себе си този факт е една не малка победа\", заяви в краткото си приветствие председателят на БОК Стефка Костадинова. \"Сега за Пьончан в състава имаме настоящ носител на Световна купа, имаме и европейски шампиони в зимните спортове. Радослав Янков и Александра Жекова са в световния елит и са две от големите ни надежди в сноуборда. Красимир Анев и Владимир Илиев са европейски шампиони в биатлона, където при мъжете също имаме своите шансове. И в двата спорта всичко зависи от едно трепване, тъй че нека им пожелаем успех, да имат ден и късмет в Пьончан и да покажат максимума точно по време на Олимпиадата\", каза още Костадинова преди да пожелае успех на всички олимпийци и да благодари на Министерството на младежта и спорта и на държавата за оказана помощ в подготовката на олимпийската ни делегация. За първи път биатлонът е с най-много представители в олимпийска делегация на зимни игри - общо 10, в този спорт сме с пълни отбори при мъжете и жените, което се случва за втори път след Албервил 92. Общо в делегацията има, както много опитни спортисти - Жекова и Мария Киркова са за четвърти път на олимпиада, така и 9 дебютанти, сред които млади състезатели на 20 и 21 години. От спечелилите квоти за Пьончан най-млада е биатлонистката Милена Тодорова, която навърши 20 години преди пет дни. Алберт Попов и Йордан Чучуганов са по на 21 години. Най-възрастен е биатлонистът Михаил Клечеров - на 35 г. Специален гост на Общото събрание беше Н. пр. посланикът на Република Корея в България Шин Бунам, който запозна присъстващите с подготовката и с последните новини около Игрите. След това в залата бяха излъчени два промоционални тв клипа, представящи спортните обекти на Игрите и красотите на Република Корея. ", "date": "2018.01.23", "title": "Радо Янков ще е знаменосецът ни в Пьончан"}
{"url": "https://www.dnes.bg/politika/2018/01/23/ne-mei-meizer-viceto-simeonov-vs-korneliia-ninova.365944", "text": "\"Вместо в една българска Тереза Мей, Вие се превръщате в една политическа Анита Мейзер\". Това обвинение отправи вицето на премиера Бойко Борисов Валери Симеонов по време на дебатите по вота на недоверие, внесен от левицата за провал в борбата с корупцията.Очаквано думите му предизвикаха гневни реакции сред депутатите от опозицията.Червеният Антон Кутев се възмути от думите на Симеонов, защото били обидни.Йордан Цонев от ДПС отсече: \"Ще използвам неговия тон, това недоразумение не може да си позволява такива определения за партия, която има принос към нашето членство в НАТО, в ЕС!\".Корнелия Нинова също взе думата, но уточни, че това не е заради нея, а за да защити съпартийката си Елена Йончева.\"Недопустим език и груби обиди, не към мен лично, но както има и една приказка: \"Не трябва да се обиждаш, когато говори умен човек, а когато говори глупав, какво изобщо да се обиждаш“. Симеонов потвърди това, което казах - когато някой посочи корупцията, върху него се изсипва цялата система на манипулации, на груби думи, на цинизъм\", отсече тя.\n\n\n\nСимеонов пък обвини социалистите, че това, което правят, е унизително, защото вотът на недоверие е много силен парламентарен механизъм и трябва да се използва смислено.\"Това, което извършвате в момента, е поредната свинска опашка, с която унищожавате всичко здраво в БСП\", скочи той.Симеонов взе думата, за да защити всеки похарчен лев за изграждането на оградата на границата ни с Турция заради обвиненията, че и там потъват пари. Той определи всички упреци като \"нелепа пропагандна кампания\".Вицето отсече, че соцдепутатката Елена Йончева говори лъжи, като твърди, че оградата падала от само себе си и зейвали огромни дупки, през които мигрантите минавали свободно.Червената депутатка пък разгневи и депутата от ГЕРБ Делян Добрев, като отново спомена \"Хасковогейт\" като модел на управление на държавата.\"Явно ГЕРБ имат чувство за хумор и така в закачки и шеги корупцията се превърна в норма и неизбежност, днес вече има цели общини, където политици чрез роднини източват милиони, модел на управление, който превръща областните градове във феодални владения, където законът не важи за този, който е приближен на кмет, полицай, липсата на конкуренция отнема всеки бизнес, отнема правото на бъдеще на всяко поколение, но превръщането на България в корумпирано владение на ГЕРБ, на Борисов, в територия без перспектива за българите, няма да мине\", зарече се Йончева.Делян Добрев в отговор я засипа с въпроси дали е съдружник в офшорка, дали е получила 700 хиляди лева от дружества, включително с държавно участие, когато живееше с експремиера Сергей Станишев.Тя отрече всички обвинения на депутата от ГЕРБ и го призова, ако има информация за нещо нередно около нея, да подаде сигнал в съответните органи.А иначе дебатът по вота за недоверие мина без премиера Бойко Борисов, въпреки многократните настоявания на социалистите да бъде повикан. Обяснението беше – премиерът провежда важни международни срещи.", "date": "2018.01.23", "title": "Не Мей, Мейзер.... Вицето Симеонов vs. Корнелия Нинова"}
{"url": "https://www.dnes.bg/obshtestvo/2018/01/23/anatema-i-ot-katolicite-konvenciiata-predefinira-pola.365897", "text": "Епископската конференция на Католическата църква в България смята Истанбулската конвенция за неприемлива. Това каза д-р Богдан Пенев, съветник към Епископската конференция на Католическата църква в България по време на обществена дискусия по законопроекта за ратифициране на Конвенцията на Съвета на Европа, организирана от председателя на Народното събрание Цвета Караянчева.\n\n\n\n\nСпоред д-р Богдан Пенев с помощта на конвенцията се прави опит да се осъществи нов обществен ред, в който семейството и традицията се маргинализират, а държавата получава дълбок контрол върху тях.\"Безспорно насилието е едно обществено явление, което изисква мерки на много нива. Преди всичко това е възпитанието, образованието, институционални мерки, а също така и помощ на жертвите. Църквата винаги е работила по тези въпроси\", заяви той.Според него конвенцията не предприема и не насочва към действителна борба срещу истинските проблеми, не акцентира върху разпространеното в развлекателната индустрия насилие.\"Вместо това документът е концептуална, но също и правна основа за идеологическа и културна революция, която се състои в предефиниране на понятието на пола. Това не е само социална роля\", заяви д-р Пенев.В становище на Католическата църква се казва още, че Истанбулска конвенция заявява претенции за решаване на проблеми от жизнена значимост, но поражда същевременно множество противоречия и спорове в страните от Съвета на Европа и предизвиква повече притеснения и разделения отколкото да дава решения.Католиците настояват народните представители съвестно да анализират не буквата, а духа на Конвенцията, която е видимо подвластна на идеологически похвати, към които нашето общество проявява завидна критичност.Насилието срещу жените, децата, възрастните и хората в неравностойно положение, е обществено явление, което изисква противодействие на много нива - възпитание, образование, институционална намеса и помощ за жертвите, пише в становището. Католическата църква проповядва и работи посредством свои организации върху тези въпроси, като основна цел остава изграждането на пълноценни личности.Христовата вяра, формирала нашето общество и култура, ни е научила досега да зачитаме както всяка човешка личност, така и различията и допълването между мъжа и жената, да ценим тяхното равенство в достойнството, да благославяме съюза помежду им, водещ по естествен път до продължение на човешкия род.Предложената Конвенция не съсредоточава вниманието върху обществените проблеми, формиращи поведението на личността, а измества фокуса върху ново идеологическо предефиниране на понятието за жена и мъж, за пола като променливо социално, а не биологично явление и прехвърля отговорността за насилието върху брака, семейството, традицията.Особено притеснение будят препоръките на Конвенцията за въвеждане на подобна идеология и прочит на проблемите в обществото, на дефиницията на самия човек, на неговия пол и формиране, в образованието и възпитанието на подрастващите, се посочва в становището.Католиците предупреждават, че чрез Конвенцията се допуска експериментиране върху младото поколение, да растат неутрални и да се самоопределят спрямо динамично променящите се социални явления.Считаме, че тежестта на идеологията в предложената Конвенция е твърде голяма и документът би бил контрапродуктивен, са казва в становището и се апелира българското правителство да заеме активна позиция пред европейските институции за цялостно преразглеждане на Конвенцията в духа на изконните човешки и християнски ценности.", "date": "2018.01.23", "title": "Анатема и от католиците: Конвенцията предефинира пола!"}
{"url": "https://www.dnes.bg/obshtestvo/2018/01/23/sinodyt-speshno-reshi-ejednevni-molitvi-protiv-konvenciiata.365943", "text": "Светият синод реши извънредно да се отслужва ежедневна молитва във всички храмове и манастири, за да не бъде приета Истанбулската конвенция.\n\n\n\"Като помним думите на Господа \"… без Мене не можете да вършите нищо\" (Йоан.15:5) в тези дни на тежки духовни изпитания на вярата и съвестта на Православния български народ, Св. Синод на БПЦ – БП призовава Православния български народ с усърдна молитва да изпроси Божията помощ да не бъде приета Истанбулската конвенция, която, според нас, би довела до \"духовна смърт\" на народа\", пише в съобщението на сайта на Синода.Решението за извънредното ежедневно отслужване на  молебния канон към Св. Богородица е било взето единодушно от митрополитите.Обръщението на Св. Синод относно ратифицирането на Истанбулската конвенция пък ще бъде прочетено след светата Литургия от църковния амвон на 28 януари т.г. – Неделя на митаря и фарисея.В него митрополитите призоват парламента да не приема Истанбулската конвенция.Те предупреждават, че документът въвежда опасна gender идеология и преследва цели, различни от прокламираните - за защита на жените от насилие.\r\n\"Истанбулската конвенция поражда тревога за бъдещето на европейската християнска цивилизация, защото тя съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си\", се казва в позицията на Светия синод.\r\n\r\n ", "date": "2018.01.23", "title": "Синодът спешно реши: Ежедневни молитви против конвенцията!"}
{"url": "https://www.dnes.bg/science/2018/01/23/prof-pimpirev-globalnoto-zatopliane-e-vidimo.365911", "text": "\r\n                        \r\n                        \r\n                        \r\n                    Приключи първият етап на 26-та Антарктическа експедиция с ръководител проф. Христо Пимпирев. Преди няколко дни заедно с група български учени той се завърна успешно от полярната ни база \"Св. Климент Охридски\" на о. Ливингстън.\"Антарктида в момента е в разгара на южното лято. То е наподобяващо на зимата в България. Има снеговалежи, а температурите варират между минус 5 и минус 10 градуса\", каза пред  проф. Христо Пимпирев.Той уточни, че поредната експедиция на ледения континент е имала за цел да изпълни Националната антарктическа научна програма, приета с решение на МС.\"В основата ѝ стоят климатичните промени, които са във фокуса на учените от цял свят, тъй като засягат цялото човечество. Затова съм и изключително щастлив, че българите допринасяме за тяхното изследване\", сподели още проф. Пимпирев.По думите му резултатите от глобалното затопляне са видими с просто око за хората, участващи в изследванията на Антарктида.Изследванията на българските учени потвърждават, че има затопляне на климата, специално в тази част на планетата. За пръв път извън пределите на страната е поставена мареографска станция. Тя е разположена на четири метра под морското ниво на Южния океан и изследва колебанията му.", "date": "2018.01.23", "title": "Проф. Пимпирев: Глобалното затопляне е видимо!"}
{"url": "https://www.dnes.bg/stranata/2018/01/23/izdirvanata-liliana-sama-se-iavi-v-policiiata-v-montana.365920", "text": "12-годишната Лиляна Кирилова от Монтана се е явила днес в полицейското управление в града, след като разбрала, че е обявена за общодържавно издирване, съобщиха от МВР в Монтана.\nЛиляна излязла от час в Шесто училище в Монтана на 4 януари тази година и изчезнала. Същия ден тя не се прибрала в дома си в монтанския квартал \"Кошарник\" и никой до сега не знаел къде е.От тогава криминалисти провели на няколко пъти разговори с роднини на момичето в Монтана и Лом, но без да открият следа къде може да е.Вчера Лиляна беше обявена за общодържавно издирване, а снимката й беше разпространена в много медии.При появяването си в полицията тя е била в добро здравословно състояние, но не е дала никакво обяснение къде е била.В момента с Лиляна работят психолози, уточниха от полицейската дирекция в Монтана.", "date": "2018.01.23", "title": "Издирваната Лиляна сама се яви в полицията в Монтана"}
{"url": "https://www.dnes.bg/politika/2018/01/23/borisov-i-byrnabich-infrastruktura-i-integraciia.365932", "text": "Премиерът Бойко Борисов информира сръбския министър-председател Ана Бърнабич за обсъжданията, проведени от него през последните дни, за насърчаване на интеграцията на страните от Западните Балкани, съобщи правителствената пресслужба.\r\nВ телефонен разговор Борисов посочи, че темата, изведена като приоритет на Българското председателство на Съвета на ЕС, е била подкрепена консенсусно от различните групи в Европейския парламент и от лидерите на Съюза. \r\nОбщото мнение е, че първият етап е инфраструктурната свързаност и изграждането на трансевропейските транспортни коридори. \r\nВ това отношение премиерът Борисов посочи и възможностите, които предоставя Берлинският процес, както и интересът, проявен от международни финансови организации. \r\nБългарският министър-председател каза, че страната ни ще продължи да е активна в този процес и разчита на ангажираността и на сръбското правителство.\r\n ", "date": "2018.01.23", "title": "Борисов и Бърнабич: Инфраструктура и интеграция"}
{"url": "https://www.dnes.bg/health/2018/01/23/pestim-parno-pechelim-syn-lesno-i-prosto.365893", "text": "Има научни данни, че честите прозявки вечер са еволюционно наложено средство, което мозъкът използва, за да се охлади преди сън. Според учените охлаждането на мозъка улеснява заспиването и поддържането на съня. Не е случаен и фактът, че когато се събудим нощес, много по-лесно ни е да заспим отново, ако обърнем или завъртим възглавницата и положим морно чело върху по-студената й страна. Всичко това доказва, че мозъкът обича по-хладната обстановка, което повдига въпроса за това колко топла трябва да бъде спалнята, за да ни е комфортно нощес и да спим по-добре. Лекото понижаване на телесната температура вечер е естествен механизъм, предхождащ и улесняващ заспиването. Ако спалнята е по-прохладна, следва да заспиваме още по-лесно. И това е факт. Важно е да се отбележи, че прохладна, не означава студена. ", "date": "2018.01.23", "title": "Пестим парно, печелим сън – лесно и просто"}
{"url": "https://www.dnes.bg/sofia/2018/01/23/zadyrjaha-myj-za-bludstvo-v-stolichniia-kv-bykston.365947", "text": "Софийската районна прокуратура е образувала бързо производство за извършено снощи блудство, съобщиха от държавното обвинение на .Лицето е Георги Тодоров, който вчера около 20:00 часа в столичния кв. \"Бъкстон\", ул. \"Солун\", е извършил блудствени действия с цел да удовлетвори полово желание (без съвкупление), като употребил за това заплаха, заявявайки на пострадалата: \"Вече те хванах, сега ще видиш какво ще ти се случи\"; \"Този път избяга, но другия ще те хвана\"; \"Първо ще те изнасиля, а после ще те убия\". Престъплението се наказва с лишаване от свобода от две до осем години.С оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 25 януари в сградата на СРС, НО, когато ще бъде разгледано и искането за вземане на мярка за неотклонение \"задържане под стража\".По делото са налице данни, че непосредствено след това Тодоров се е насочил към друга жена – намираща се в близост - препречвайки й пътя, не позволявайки й да мине покрай него. Самоличността на жената обаче още не е установена от органите на досъдебното производство. Поради тази причина, Софийска районна прокуратура апелира към гражданите, които са станали свидетели на деянието на Тодоров, или са пострадали от действия, нарушаващи половата неприкосновеност, да се свържат незабавно с най-близкото полицейско управление или с прокуратурата.", "date": "2018.01.23", "title": "Задържаха мъж за блудство в столичния кв. \"Бъкстон\""}
