{"url": "https://www.dnes.bg/mish-mash/2018/06/08/pogrebali-novorodeno-izrovili-go-jivo-sled-7-chasa.378788", "text": "7 часа под земята престояло току-що родено бебе. Изровили го живо. Абсурдната ситуация с новороденото станал в Бразилия, в индианско племе, оповестиха местните власти, цитирани от Франс прес.\n\r\nПолицията получила сигнал от медицинска сестра, която станала очевидец на ужасната случка. Тя видяла как бебе от женски пол било погребано, малко след раждането му, в обитавания от много туземци национален парк Шингу в щата Мато Гросо.\n\r\nВластите направили публично достояние видео, на което се вижда как полицаи копаят в пясъка нощем, за да изровят новороденото, чиято пъпна връв все още била увита около тялото му.\n\r\nПрабабата на бебето, която е член на племето камаюра, е задържана. \"Започнахме разследване, за да установим дали става дума за убийство на дете или въпросната жена е помислила, че детето е мъртвородено - заяви прокурорът Пауло Роберто ду Прадо. - Макар че е прекарало 7 часа под земята, детето се чувства добре.\"\r\n                    \r\n                    \r\nСлед като извадили бебето, то било отведено в Куяба - административния център на Мато Гросо, за да бъде хоспитализирано в интензивно отделение за новородени, предава БТА.\n\r\nСледователи са ползвали услугите на антрополог и психолог, за да разпитат и други членове на семейството на клетото дете. От фамилията уверили, че майка му го родила в тоалетна и то паднало на глава. \n\r\nПолицията поставя под съмнение тази версия. \"Тъй като бащата отказва да признае, че детето е негово, а майката е само на 15 години, подозираме, че двамата са се опитали да убият новороденото\" - казват от полицията.", "date": "2018.06.08", "title": "Погребали новородено, изровили го живо! След 7 часа!"}
{"url": "https://www.dnes.bg/eu/2018/06/08/es-otkazva-da-sedne-na-masata-s-putin.378839", "text": "Европейският съюз отхвърли предложението на американския президент Доналд Тръмп руският му колега Владимир Путин да бъде поканен на следващата среща на 7-те най-могъщи икономики на света.\r\nЛидерите на САЩ, Канада, Япония, Германия, Великобритания, Италия и Франция започват днес разговори в канадския град Шарлевоа и ще определят датата на следващото събиране на Г7. На тях присъстват по традиция и президентите на Съвета на ЕС и на Еврокомисията. \nНаясно съм със задълженията и целта на Г7, но ще ми е трудно да определя каква би могла да бъде целта на формати с други партньори като Русия\", заяви председателят на Съвета на ЕС Доналд Туск.\r\r\n                    \r\n                    Русия беше изключена от събиранията на световните лидери през 2014 г, след анексията на Крим. Американският президент обаче смята, че тя трябва да бъде върната на масата още на следващото събиране.\r\n\"Независимо дали ви харесва или не, но ние трябва да управляваме света и Г7, която беше Г8, преди да изхвърлят Русия. Те трябва да й разрешат да се върне\", заяви Тръмп преди да отлети за Канада. Идеята получи изненадваща подкрепа от новия италиански премиер Джузепе Конте, който представлява крайно дясната коалиция, спечелила изборите в страната. Но според Туск и Юнкер, покана към Кремъл би била неуместна.\r\n\"Сега е много по-важно да убедим американските си партньори за запазването на формата Г7, отколкото да търсим нещо ново, за което ще бъде трудно да дифинираме целта\", добави Туск. Той предрече трудна среща в Канада, като хвърли вината основно върху Тръмп, с когото \"останалите сме на различно мнение за търговията, климатичните промени и иранската ядрена сделка\".\r\n\"Това, което ме тревожи най-много, е че основаният на правила международен ред е заплашен. Изненадващо не от обичайните заподозрени, а от главния си архитект и гарант - САЩ\", каза Доналд Туск.\r\nПреди няколко седмици от София той заяви, че с приятели като САЩ, Европа не се нуждае от врагове. От 1 юли ЕС въвежда по-високи мита за над 300 вида американкси стоки в отговор на по-високите тарифи за внос на стомана в САЩ.\r\n\"Няма да спрем да се опитваме да убедим американските си приятели и президента Тръмп, че подкопаването на този ред, е напълно безсмислено. Защото е в полза на тези, които търсят нов, постзападен ред, при който либералната демокрация и основните права ще престанат да съществуват\", каза Туск в Канада, добавяйки, че САЩ и Европа нямат полза от това.\r\nСпоред него \"противопоставянето на агресивната позиция на Русия\" е едно от нещата, които обединяват Г7, наред с търсене на политически изход в Сирия и обединяването на двете Кореи.\r\nТуск апелира към лидерите на 7-те най-мощни държави да подкрепят исканията на украинския кинорежисьор Олег Сенцов за освобождаването на 64 украински политически затворници. Председателят на ЕС припомни, че Сенцов е участвал в Майдана в Киев и се е противопоставил на анексията на Крим от Москва. След политически процес в Русия той беше осъден на 20 г затвор за тероризъм и излежава присъдата си в лагер в Сибир. От 24 дни режисьорът е обявил гладна стачка докато не освободят затворниците.", "date": "2018.06.08", "title": "ЕС отказва да седне на масата с Путин "}
{"url": "https://www.dnes.bg/akoshtete-vqrvaite/2018/06/08/lotos-mak-vasheto-cvete-spored-zodiiata.378804", "text": "Цветята са дар от природата, който внася свежест и настроение в скучното ни ежедневие. Поднасят се както за хубави, така и за тъжни поводи. С тях може да придадем атмосфера на скучните помещения. Всеки човек има различни предпочитания за цветя - едни винаги имат пресен букет на масата в хола, други предпочитат да ги подаряват или получават, трети въобще не ги харесват. \n\r\nЗнаете ли, че можем да научим много за характера на един човек от цветята, които харесва той. Вижте кое цвете най-добре представлява вашият зодиакален знак според астрологията:\n\r\n\n\r\nТова цвете е символ на прераждането, любовта, състраданието, красотата, постоянството, духовността. Още от Древен Египет се е свързвало със слънцето и прераждането. В Китай цветето се е смятало за свещено още преди появата на будизма. Тъй като символизира израстването и творческата сила, лотосът много подхожда на представителите на зодия овен, които се стремят към усъвършенстване и по-съвършен свят. \r\n                    \r\n                    \r\n\n\r\nАленочервеното цвете е символ на неувяхващата младост, плодовитостта и плодородието. Едно от поверията сочи, че Морфей приспивал хората, като ги докосвал с мак. Той се смята и за цвете на бляновете, а телците са едни от най-големите мечтатели сред зодиите. \r\nВижте останалите зодии в", "date": "2018.06.08", "title": "Лотос, мак... Вашето цвете, според зодията "}
{"url": "https://www.dnes.bg/eu/2018/06/08/briuksel-sydbata-na-penka-e-v-rycete-na-bylgarite.378812", "text": "Доколкото сме информирани, съдбата на кравата Пенка още не е решена и е изцяло в ръцете на българските власти. Това заяви днес Европейската комисия по повод българското добиче, което се заблуди и напусна територията на ЕС към съседна Сърбия.\r\n \r\nСлед като беше върната, кравата е заплашена със смърт, защото е влязла на територията на общността без нужните документи, че е здрава. Според Европейската комисия става дума за правилата за внос на животни, чието месо се използва за храна.\r\n \r\nПенка беше доставена със здравни сертификати от сръбски ветеринар и въпреки че изглежда напълно здрава, българските санитарни власти обявиха, че най-вероятно тя ще бъде заклана, за да бъдат спазени европейските правила.\n\n\n\r\r\n                    \r\n                    Еврокомисията обаче съобщи, че не е информирана, че такова решение вече е взето. Напротив, изследванията, които трябва да установят, че Пенка не е прихванала някаква болест в дните, в които е била нерагламентирано в Босилеградско, продължават.\r\n \r\nНякои тестове отнемат повече време и резултатите все още се очакват, коментира говорител на Еврокомисията.\r\n \r\n„Българските власти сега са отговорни за това да се докаже, че тя е здрава и ще може да се върне обратно в стадото си“, заяви говорителят.\r\n \r\nПенка се превърна в световна звезда и подкрепата за нейното спасяване не отслабва. Световните медии по цял свят, включително в Близкия изток и Югоизточна Азия публикуваха подробни статии за случая. В Индия, където кравите са свещени животни, темата представлява медиен хит. Най-много публикации обаче излязоха във Великобритания, където Пенка се превърна в символ на европейската бюрократщина и оправдание за Brexit-а. Най-големите британски таблоиди публикуваха анализи за пенкината участ и изпратиха на място кореспонденти в село Копиловци, за да видят кравата Пенка. Най-многотиражният вестник в Европа, германският „Билд“ също й посвети статия.\r\n \r\nБританският вестник „Телеграф“ започна онлайн подписка, в която настоява за милост. Тя ще бъде внесена в Европейския парламент. За по-малко от седмица тя събра над 21 600 подписа.\r\n \r\nБританският евродепутат Джон Флак писа на председателя на Европейския парламент Антонио Таяни и на премиера Бойко Борисов с апел за милост към кравата Пенка и обеща да покрие разходите по всички тестове, които трябва да бъдат направени, така че животът й да бъде запазен.", "date": "2018.06.08", "title": "Брюксел: Съдбата на Пенка е в ръцете на българите"}
{"url": "https://www.dnes.bg/obrazovanie/2018/06/08/izchezvasht-vid-li-sa-uchitelite-ni-edva-891-sa-do-25-godini.378754", "text": "Ще има ли кой да преподава на децата ни след години? Този въпрос се оказва съвсем основателен, след като в средното училище преподавателите до 25 години са едва 891. \n\n\n Притесненията учителите да изчезнат не са без основание и заради това ресорното министерство е предприело редица мерки, за да задържи преподавателите в класната стая.\r\nСпоред просветния министър Красимир Велчев явно усилията на властта в тази посока дават резултати.\r\nАко през 2014 година делът на преподавателите до 35 години е бил 10,53% от общия брой на учителите в средното образование, то през настоящата той е 13,25 на сто, похвали се министърът в писмен отговор на депутатски въпрос.\r\n                    \r\n                    \r\nВ същото време намалявал и броят на учителите на 61 години. В момента най-много учители са на възраст от 46 до 55 години. Те са 24 265.\n\r\nВтората по численост възрастова група е на преподавателите между 56 до 61 години - общо 18 951. Следват тези от 36 до 45 години, които са 16 202.\n\r\nМладите, до 25 години, в държавните и общинските училища, на които най-много се радват децата, обаче са едва 891. 7859 преподаватели в средното образование пък са до 35-годишни.\n\r\nОчаквано над 80% от учителите обучават децата в общинските школа, които са много повече от държавните.\n\r\nВелчев обяснява, че основен приоритет на министерството е да задържи квалифицирания състав и да привлече млади учители в системата.\n\r\nС тази цел бяха увеличени заплатите на преподавателите с 15% от септември 2017 г. Отделно се възстановяват разходите им за транспорт и наем.\n\r\nДават им се пари и за представителни дрехи, имат възможости за повишаване на калификацията, за продължаващо обучение.", "date": "2018.06.08", "title": "Изчезващ вид ли са учителите ни? Едва 891 са до 25 години"}
{"url": "https://www.dnes.bg/akoshtete-vqrvaite/2018/06/08/tatusi-na-pokaz-mnogo-iako-kich-ili-prosto-prekaleno.378697", "text": "\n\r\nМного хора влизат в тату студиата, за да увековечат своя любима, нещо преживяно, да покажат, че са различни или просто, защото е мода.\r\nНякои обаче толкова се пристрастяват, че изрисуват целите си тела, а понякога и целите си лица.\r\nЗа едни яко, за други - неприемливо. Вижте хора от цял свят, за които мастилото по тях е нещо специално.", "date": "2018.06.08", "title": "Татуси на показ: Много яко, кич или просто прекалено?"}
{"url": "https://www.dnes.bg/obshtestvo/2018/06/08/zloveshto-bylgariia-na-vtoro-miasto-v-es-po-smyrt-na-pytia.378840", "text": "България е на второ място в Европейския съюз, след Румъния, по смъртност на пътя, обяви в Бургас министърът на вътрешните работи Валентин Радев. \n\r\nТой информира, че през изминалата година загиналите при катастрофи у нас са 682-ма, а през 2016 година са били с 20 по-малко. В Областната администрация в морския град Радев участва днес в обсъждане на трите нови законопроекта, отнасящи се до движението по пътищата у нас - Закона за движение по пътищата, Закона за водачите на моторни превозни средства и Закона за пътните превозни средства. \n\r\nСпоред вътрешният министър, с разделянето на Закона за движение по пътищата в три закона се внасят важни промени, които целят по-добър контрол.\r\n                    \r\n                    \r\nПредложените промени имат една единствена цел - да съхраним човешкия живот. Не може толкова хора да загиват по пътищата, непрекъснато търсим начини да променим това, посочи Валентин Радев.\n\r\nСпоред него затова е необходимо да се разпределят отговорностите между институциите и да се съпостави международния опит и традициите и \"да ангажираме целия капацитет, който е компетентен по темета\". \n\r\n\"Идеята е да стесним кръга от грешки и да търсим общи решения\", допълни вътрешният министър.\r\n ", "date": "2018.06.08", "title": "Зловещо! България на второ място в EС по смърт на пътя"}
{"url": "https://www.dnes.bg/obshtestvo/2018/06/08/gei-paradyt-edin-a-sreshtu-nego-izlizat-tri-protesta.378818", "text": "В столицата утре, успоредно с гей парада \"София прайд\", ще се проведат три събития в защита на семейните ценности, които са съгласувани със Столичната община, съобщиха от кметството пред \"Труд\".\r\nНачалото на \"София прайд\" ще е в Княжеската градина е планирано за 16:00 ч.\n\n\n\n\r\nМитинг-шествие \"Поход за семейството\" ще се проведе от 14:00 ч. до 16.30 ч. в София. То ще тръгне от площад \"Народно събрание\".\r\nНа него ще се празнуват брака и традиционното семейство, състоящо се от мъж и жена.\r\nИнициативата ще се проведе и в 4 други града. В Пловдив шествието тръгва от пл. \"Аптека Марица\" в 11:00 ч., а във Варна – от сцена \"Раковина\" в 15:30 ч. В Бургас мероприятието ще се проведе на пл.\"Тройката\" от 18:00 ч., а в Русе при Дома на културата в 17:00 ч.\r\r\n                    \r\n                    Събитието не е протест, а своеобразен празник на българското семейство, заявиха организаторите. За шествието ще има розови и сини тениски, както и балони.\n\r\nАкцент в похода в част от градовете ще бъдат двойки, облечени в сватбените си костюми и булчински рокли. \n\r\nОрганизаторите ще излязат с декларация до народните представители с призив да работят за утвърждаване на семейството между мъж и жена.\n\r\nОт 17:00 ч., пред билетния център на НДК в София ще започне концерт с наслов \"За Възраждане на семейните ценности\". Той е организиран от партия \"Възраждане\" и е планирано да приключи в 20 ч.\n\r\nПротестът \"Да спасим децата на България и българското семейство\" няма да започне от Княжеската градина, както бе обявено, а от пилоните на НДК в 18.00 ч.\n\r\nШествието ще продължи по бул. \"Патриарх Евтимий\", ул. \"Граф Игнатиев\", бул. \"Христо и Евлоги Георгиеви\" и Национален стадион \"Васил Левски\".", "date": "2018.06.08", "title": "Гей парадът – един, а срещу него излизат три протеста"}
{"url": "https://www.dnes.bg/obshtestvo/2018/06/08/reshiha-li-se-problemite-na-bylgarskite-prevozvachi.378842", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа този етап има изключителен пробив по отношение на промяната за международните шофьори, благодарение на общите усилия на всички – на правителството, браншът се беше обединил. Това обяви в предаването \"Брюксел 1\" по телевизия Bulgaria On Air Венцислав Трендафилов, юридически консултант на Българската асоциация на сдруженията в автомобилния транспорт.\n\r\n\"В самото гласуване най-големият пробив беше, че извадихме международните шофьори от директивата за командировани работници и никога няма да се наложи, ако текста остане такъв, какъвто е в момента, те да бъдат командировани спрямо националното законодателство, което би оскъпило бизнеса толкова много, че на практика би го обрекло на фалит\", уточни евродепутатът ни Андрей Новаков. \r\n                    \r\n                    \r\nТой обясни, че в началото с готвените промени е имало идея за тотална забрана за спането в кабините. \"Никога и под никаква форма. Сега се преборихме това да е разрешено – тогава, когато камионът е паркиран на безопасно място, има камера за охрана, тоалетна, течаща вода и магазин, които продава сандвичи. Което отговаря на описанието на много на брой бензиностанции\", подчерта още Новаков.\n\r\n", "date": "2018.06.08", "title": "Решиха ли се проблемите на българските превозвачи?"}
{"url": "https://www.dnes.bg/notifikacii/2018/06/08/kyrvavata-istoriia-na-ostrova-koito-shte-prieme-trymp-i-kim.378762", "text": "Американският президент Доналд Тръмп и севернокорейският лидер Ким Чен Ун ще се срещнат за пръв път във вторник на остров в Сингапур, където в днешно време цари лукс, но в миналото се е ляла кръв, съобщи ДПА.\n\r\nОстров Сентоса, разположен южно от континенталната част на Сингапур, е известен с буйната си растителност, луксозни хотели и големи игрища за голф. Там има лъскаво казино, увеселителен парк, пристанище за скъпи яхти и вили на първа линия до плажа, които струват десетки милиони долари. На острова имат къщи някои от най-богатите хора на света.\n\r\nИзборът за провеждане на срещата точно там е логичен и от логистична гледна точка. Сентоса е само на 500 метра от континенталната част и до него се стига главно по един-единствен път. Това дава възможност за уединение и улеснява гарантирането на сигурността.\n\rЗад тропическата фасада на Сентоса обаче се крие кървава история. До 1830 г. островът е наричан от местното малайско население \"Пулау белаканг мати\". Името може да бъде преведено по няколко начина, но най-известният превод е \"Островът, където смъртта дебне зад ъгъла\".\n\r\nИсториците имат различни теории за произхода на това злокобно име. Някои спекулират, че може да е от времето на пиратските набези, плячкосването и кръвопролитията в района. \n\r\nПо време на Втората световна война японските окупационни сили използват острова за лагер за британски и австралийски военнопленници. \n\r\nПлажовете му стават място за масови екзекуции на сингапурски китайци, заподозрени в антияпонска дейност.\n\r\nПрез 1972 г. правителството на Сингапур започва преустройство на острова с цел развиване на туризъм и го прекръства на Сентоса, което на малайски значи състояние на \"мир и спокойствие\", пише БТА.", "date": "2018.06.08", "title": "Кървавата история на острова, който ще приеме Тръмп и Ким"}
{"url": "https://www.dnes.bg/akoshtete-vqrvaite/2018/06/08/nadpisi-krile-simona-zagorova-cialata-v-tatuirovki.378823", "text": "Симона Загорова очевидно е голям фен на татуировките, тъй като е направила многобройни по тялото си. \r\nДъщерята на Глория сподели провокативен кадър по бански в личния си профил в Instagram, на който позира, показвайки сърце.\r\n \r\nЗастанала в гръб, тя показва и многобройните татуировки по врата, надписи на гърба и огромни крила на кръста.\r\n \r\n\"Моят страхотен нов дом\", написа тя на кадъра, заснет от курорта Неа Ираклица в съседна Гърция.\r\n \r\n", "date": "2018.06.08", "title": "Надписи, криле... Симона Загорова цялата в татуировки"}
{"url": "https://www.dnes.bg/politika/2018/06/08/sled-ubiistvoto-na-pelov-poricanie-za-nadziratelite.378843", "text": "Избягалият затворник Владимир Пелов бе убит тази седмица край Ботевград, а покрай кървавия инцидент отново на преден план излезе въпросът  какви са предприетите мерки и наказанията за служителите на затвора, откъдето той и Радослав Колев избягаха. \n\n\n\"Приключваме с проверките на служителите, а именно изясняване за какво са виновни и какви да бъдат наказанията им. Изпълнителските кадри не са изпълнили качествено и в съответния обем своите задължения. Ръководителите не са приложили достатъчно контрол. Наложено им е наказание - порицаване\", обясни зам.-министърът на правосъдието проф. Николай Проданов.\n\r\nВ студиото на \"Денят ON AIR\" гостът съобщи, че зам.-директорът на Централния софийски затвор Анатоли Борисов ще бъде отстранен от длъжност. \"Срещу него беше заведено допълнително дисциплинарно производство. Той е извършвал \"устни\" нареждания, които са изключително неприемливи\", добави проф. Проданов.\r\n                    \r\n                    \r\n\"През април проведохме среща с началниците на 12-те затвора в страната. Те изразиха резерви към нормите в закона. Има нарушен баланс. Това беше основният им патос. Те поставиха въпроса за специфичното облекло на лишените от свобода. Има въпроси, за които не бива да се пестят средства\", отбеляза зам.-министърът.\n\r\nСпоред него затворническата система има сериозни пропуски в подготовката на служителите. \"Подготвя се обучителен център по модел на Норвегия. Работата в затворите не може да се разглежда като обикновена работа. Трябва да има някаква по-различна мотивация. Вероятно някога я е имало, когато системата е била военизирана\", посочи той пред Bulgaria ON AIR.\n\r\nДруг проблем на затворите у нас, който сравнително рядко се коментира, е състоянието на медицинския персонал.\n\r\n\"Има много сериозен проблем с медицинското обслужване на затворниците. Медицинските кадри са недоволни от факта, че увеличението на заплатите на надзирателите не ги засегна, за което се извинявам\", подчерта зам.-министърът.\n\r\n", "date": "2018.06.08", "title": "След убийството на Пелов: Порицание за надзирателите!"}
{"url": "https://www.dnes.bg/mish-mash/2018/06/08/navicite-koito-vrediat-na-zdraveto-vi.378820", "text": "Промяната на навиците понякога е не просто възможна, но и наложителна, твърдят специалисти. Всъщност за повечето от тях вероятно не се замисляте, защото ги приемате за даденост. Не са малко обаче тези, които могат да бъдат доста вредни. \r\nКакво да имате предвид?\r\n \r\n\r\n \r\nЗа никого не е тайна, че когато излизате навън, трябва да използвате слънцезащитно средство. По този начин може да се предпазите от преждевременно остаряване и развитие на рак на кожата.\r\n \r\nВажно е обаче да не прекалявате с количеството. Липсата на слънчева светлина и витамин D може да доведат до други вреди за организма, включително и до развитие на различни заболявания.\r\n \r\n\r\n \r\nТвърде голямото количество мазнини в хранителния режим може да е причина за сърдечни болести и проблеми с теглото. Не бива обаче да се ограничавате изцяло от тях.\r\n \r\nМазнините помагат за метаболизиране на витамините в организма. Консумирайте между 44 и 78 г полезни мазнини дневно.\r\n \r\n", "date": "2018.06.08", "title": "Навиците, които вредят на здравето ви"}
{"url": "https://www.dnes.bg/obshtestvo/2018/06/08/za-silata-na-choveshkiia-duh-sled-22-g-otnovo-na-pistata.378841", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМногократният шампион на писта и мотокрос Сергей Сергеев - Сижи е име, което е емблематично за мотосредите у нас. Преди 22 години той загубва способността си да ходи, но миналата година създаде първия мотор, пригоден за хора с двигателни увреждания и даде едно обещание на екипа на Bulgaria On Air.\r\nИ в крайна сметка го направи само половин година по-късно, ставайки пети на световно състезание за мотористи с двигателни увреждания, което се провежда от няколко години насам в Италия и Франция.\n\r\n\"Още когато стъпих на пистата краката ми започнаха да треперят. Спомних си за времето, в което с Богдан Николов карахме. Не мога да опиша с думи какво почувствах\", казва Сижо, който не пести благодарностите си за екипа, който стои зад него.\r\n                    \r\n                    \r\nСред него е и бившият мотоциклетист и каскадьор Калин Керин. Макар че само седмица преди старта екипът има сериозен проблем с двигателя на мотора, те не се отказват и в крайна сметка Сижи успява да развие над 200 км/ч. на пистата.\n\r\n\"Помагам му, защото ми е приятел, заради усмивката му, когато слиза от мотора\", казва Калин, който е категоричен, че подобно състезание у нас е невъзможно да се проведе, защото мисленето на хората тук е по-различно.\n\r\n\"Хората се озлобиха... не знам заради пари ли, заради какво ли? Не е като едно време. Сега отиваш на пистата и там виждаш едни хора, които воюват и те не знаят за какво. Няма го вече това приятелство в мотосредите\".\n\r\nОказва се, че Калин и Сижи са свързани с едно приятелство, за което ние в съвременния консуматорски свят можем само да мечтаем.", "date": "2018.06.08", "title": "За силата на човешкия дух: След 22 г. отново на пистата"}
{"url": "https://www.dnes.bg/sofia/2018/06/08/okolo-centralna-gara-amfiteatyr-sporten-centyr.378795", "text": "Зона за изкуство, спорт или парк да има около Централната жп гара в София, а северно от нея - ново сити с високи сгради. Това са идеи от конкурса за вторичен градски център на Столичната община и фондация Vizar, който е част от Европейските награди за българска архитектура.\n\r\nВ него участват 11 проекта, а победителите ще са ясни в събота. Те предлагат устройствена концепция за зоната около Централната гара - между ул. \"Опълченска\", бул. \"М. Луиза\", Централната автогара, предгаровия площад, жп ареала и близките северни територии.\n\r\nПроектите ще се оценяват от международно жури, в което са архитектите Данте Бенини, Хенриет Вамберг, проф. Бойко Кадинов и др. Победителят ще получи 10 000 лв., за второ място - 5000 лв., и за трето - 3000 лв.\r\n                    \r\n                    \r\nДо Централната гара да има Балкански център за култура и иновации с амфитеатрална зала за 1500 души, а през 2050 г. да се обособи зона за високо строителство, пише в една от концепциите.\n\r\nДруга предвижда трамвайното трасе и спирките да се изместят пред гарата. Павилионите от площада да се премахнат и да се вдигне сграда, която да комбинира пасажерски хотел и бизнес площи.\n\r\nНова автогара северно от Централната гара предвижда друга концепция. Пред гарата да има зелени, цветни и водни площи, а под ротондата - денонощни обекти. Старите промишлени сгради да се оформят като офиси, места за култура и спорт, изложбен и музеен комплекс.\n\r\nДруг проект предвижда парк вместо площада. Под него се планира зона за събития и заведения. Двете нива се свързват с амфитеатър и пешеходни мостове. Северно от гарата се разполагат експозиционен център, хотелска част, офиси и здравен център.\n\r\nПредлага се и ограничение на скоростта на движение от 30 км в час в историческите квартали между гарата и бул. \"Сливница\". Жп заводът става спортен център, а старото трамвайно депо - младежки културен център. Предлага се и продължение на бул. \"Хр. Ботев\", чието трасе минава под жп линиите.\n\r\nПарк до жп гарата, а отпред демонстрационен павилион с панорамна кула за наблюдение е друга от визиите в конкурса. Преместване на международната автогара северно от централната, потапяне на жп пероните под земята и превръщане на жп ареала в парк предлага друг проект.\n\r\nСеверно от Централната гара да стане зона с високи и ниски хибридни сгради, които да съчетават бизнес, жилища, търговия и наука, е друга от идеите. Предлагат се и 2 транспортни тунела по ул. \"Опълченска\" и по бул. \"М. Луиза\".\n\r\nДруга концепция вкарва бул. \"М. Луиза\" под земята, прави парк отгоре, а до гарата предвижда концертна зала, музей и артцентър. Идеята е така да се създаде нова северна дестинация. \n\r\nТам се предлагат дизайнерски хотели, иновативни жилищни и офисни сгради и дори факултет на университет. Идеята е всички сгради да са със зелени покриви и фасади и там да се разполагат заведения и уелнес центрове.\n\r\nИма идея за нов автомобилен тунел западно на гарата като продължение на бул. \"Хр. Ботев\" и озеленен пешеходен мост - на изток. Друга концепция предлага водно огледало на площада пред гарата, а северно - зона за високи сгради, парк и спортен комплекс.\n\r\n\"Районът има огромен потенциал. Този конкурс е изключително важен, защото районът около Централната гара има огромен потенциал, който не се използва.\r\nКато един от големите собственици на терени там - около ротондата и на бившата автогара, общината може да повлияе на развитието му\" - заяви главният архитект на София Здравко Здравков, според когото в конкурса има добри и доста смели решения, но трябва да се избере реалистична концепция.\n\r\n\"Търсим идеи как пешеходно да се свърже предгаровият площад с Лъвов мост, а после и с пл. \"Св. Неделя\" - казва още Здравков. - За северните територии трябва да се намери правилният микс от функции, който съчетава бизнес, жилища и развлечения.\n\r\n/\"\"/", "date": "2018.06.08", "title": "Около Централна гара: Амфитеатър, спортен център..."}
{"url": "https://www.dnes.bg/zvezdi/2018/06/08/pochina-antyni-burdein-rok-zvezdata-na-kuhniata.378821", "text": "Почина световноизвестният кулинар и телевизионен водещ Антъни Бурдейн.\r\nТой е открит в хотелска стая във Франция. По първоначална информация се е самоубил.\r\nБурдейн е бил във Франция за снимане на нови серии от предаването му по Си Ен Ен.\r\nВодещ е на предаването „Антъни Бурдейн: Без резервации“, което печели две награди „Еми“ и повече от десет номинации. Автор е и на най-продаваната книга за 2000 година „Не яжте, преди да прочетете това“.\r\n \r\nНаричат Бурдейн оригиналната рок звезда на кулинарния свят и Елвис на лошите готвачи.\r\n \r\n", "date": "2018.06.08", "title": "Почина Антъни Бурдейн, рок звездата на кухнята"}
{"url": "https://www.dnes.bg/notifikacii/2018/06/08/uchilishten-bus-profucha-prez-spusnata-jp-bariera.378797", "text": " \r\n\rПолицията проверява случай от община Разлог, при който училищен автобус, пълен с деца, е преминал жп прелез при спусната бариера и червен светофар. Проверката е започнала след като в социалните мрежи е разпространен видеоклип.\r\nМалко след 7:00 часа тази сутрин ученици от помощното училище в село Горно Драглище са тръгнали с училищния автобус към дневния център за деца с увреждания в Разлог.\r\nНа жп прелеза на теснолинейката край село Баня шофьорът е преминал през релсовия път при спусната бариера и сигнализиран в червено светофар.\r\nСлед като случаят стигна до институциите, отговорни за учебните заведения и безопасността на децата, местната власт в Разлог, полицията и Регионалното управление по образование са започнали проверка.\r\nШофьорът на автобуса вече е дал обяснения пред областния началник на Образователното министерство Ивайло Златанов.\r\n\"Беше дал едни устни обяснения след моето обаждане. Бариерите са били повредени, те са спуснати, а времето, в което той преминава, е далече от времето, в което преминава влака. Това му е дало основание да се търкаля с автобуса през жп прелеза\", каза Златанов пред БНР.", "date": "2018.06.08", "title": "Училищен бус профуча през спусната жп бариера"}
{"url": "https://www.dnes.bg/stranata/2018/06/08/matematicheskata-v-plovdiv-otlichnik-1.378796", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПет пълни шестици по математика и една по български. Това са резултатите от тазгодишните държавни зрелости изпити на седмокласниците от Математическа гимназия \"Академик Кирил Попов\" в Пловдив. Те са най-високите в цялата страна, разказва .\r\nЕдни от най-добре представилите се седмокласници на матурите са Силвия Сребрева и Арман.\n\n\r\nКато изключително амбициозни, със състезателен дух и много активни определи своите ученици преподавателят по математика Елка Вълканова.\r\nСпоред нея учениците ѝ участват в много състезания, помагат си в работата, а в класовете има много хубава атмосфера - на съревнование и сътрудничество.\r\r\n                    \r\n                    Обичайно учебното заведение се нарежда в челната тройка на училищата с най-високи резултати, сред които са и Софийската и Варненската математически гимназии.\r\nМотивацията на учителите да работят с тези деца и да дават всичко от себе си също е висока и естествено резултатите няма как да закъснеят. На 3 юли ще бъдат оповестени резултатите за първо класиране в елитните гимназии.", "date": "2018.06.08", "title": "Математическата в Пловдив – отличник №1"}
{"url": "https://www.dnes.bg/kino/2018/06/08/da-ovladeesh-erotikata-s-drugiiat-liubovnik.378471", "text": "\n\r\nВзискателно проследяващ човешката двойнственост, френският режисьор Франсоа Озон ни вмъква в поредната история, обвързана с женската емоционалност в \"Другият любовник\"  (L’amant Double).\r\nАвторът на \"Осем жени\", \"Трофейна съпруга\" и \"Басейнът\" нахлува дръзко в образа на главната героиня, опитвайки се да открие най-съкровеното в сексуалността й. Провокира още с първия кадър – вагина, преливаща в плачещо око. И въпреки дързостта, ракурсите са предизвикателни, но и описващи визуално условността на случващото се.\r\nСюжетът ни среща с Клое (Марина Вакт), преживяваща сложен период от живота си. Героинята посещава привлекателен психолог (Жереми Рение). Отношенията им постепенно се задълбочават и двамата заживяват заедно. И докато лекарят знае всичко за партньорката си, то тя се оказва, че споделя леглото си с непознат.\r\r\n                    \r\n                    Озон създава напрегната атмосфера, докато изследва в дълбочина човешките потайности. Майстор на психодрамата режисьорът тръгва смело да разплита сложността на сексуалното привличане между двама души и успешно съхранява естетска визия и в най-откровените сцени. Разказът е през призмата на Клое и това, което тя вижда в заобикалящото я.\r\nИзвити стълби, струпани огледала подсказват за сложността в дезориентираното подсъзнание. Камерата на оператора Маню Дакос следва отблизо героинята. Поставя я в музей на модерното изкуство, почти  сливайки я с експонатите.\r\nФилмът е вдъхновен от романа на Джойс Каръл Оутс \"Животът на близнаците\". Озон го превръща в психотрилър, правейки реверанс към киното на Хичкок и Верховен.\r\nРежисьорът работи с двамата актьори и в други свои проекти като \"Млада и красива\" и \"Трофейна съпруга\". Във филма ще видим за кратко още една звезда – Жаклин Бисет.\r\n\"Другият любовник\" може да гледаме от 8 юни. \r\n", "date": "2018.06.08", "title": "Да овладееш еротиката с \"Другият любовник\""}
{"url": "https://www.dnes.bg/stranata/2018/06/08/simona-reagira-na-signali-no-mozykyt-i-uvreden-za-prognozi-e-rano.378819", "text": "22-годишната Симона Тодорова, която бе простреляна в Слънчев бряг, вече реагира на определени сигнали, но лекари все още я държат упоена заради тежките мозъчни травми.\n\r\nОт болницата уточниха пред , че момичето е със стабилни показатели, продължава битката за възстановяване на жизнено важни функции.\r\nРано е обаче да се каже дали тя ще се възстанови напълно, тъй като куршумът е засегнал важни мозъчни центрове.\r\n22-годишната красавица от Дряново е в реанимацията на УМБАЛ Бургас, където бе приета на 2 юни вечерта.\r\nСимона диша самостоятелно, отваря и затваря очи, довериха запознати.\r\r\n                    \r\n                    Медици от отделението споделят, че досега не са имали случай на оцелял пациент, прострелян в главата, но Симона явно е късметлийка, а освен това тя бе оперирана от известния бургаски неврохирург д-р Николай Недев.\r\nЦелият екип на реанимация прави и невъзможното младото момиче да бъде върнато към живота, коментират от болницата.\r\nЗадръжаният за стрелбата по Симона Михаил Станчев, който преди да рани приятелката си, застреля хазартния бос Коста Николов-Миджурина, от когото ревнувал, остава в ареста. \r\nТой няма да обжалва мярката си за неотклонение пред Бургаския апелативен съд.", "date": "2018.06.08", "title": "Симона реагира на сигнали, но мозъкът й – увреден! За прогнози е рано"}
{"url": "https://www.dnes.bg/obshtestvo/2018/06/08/ot-chitalishteto-do-kosmosa-30-g-ot-poleta-na-aleksandyr-aleksandrov.378782", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n30 години изминаха от полета на втория български космонавт Александър Александров. Той излита заедно с двама съветски космонавти. \r\nЗа подготовката, рисковете, лишенията и уникалните експерименти, за пътя от читалището в родния Омуртаг до това да станеш втория български космонавт – вижте историята във видеото на .", "date": "2018.06.08", "title": "От читалището до Космоса: 30 г. от полета на Александър Александров"}
{"url": "https://www.dnes.bg/politika/2018/06/08/radev-vyv-varshava-bylgariia-podkrepia-usiliiata-na-nato.378833", "text": "България подкрепя усилията на НАТО за изграждане на съвременни отбранителни способности и модернизацията на Българската армия е част от този процес, заяви президентът Румен Радев във Варшава на срещата на високо равнище във формат Б9. На международния форум България, Естония, Латвия, Литва, Румъния, Словакия, Унгария, Чехия и Полша разменят мнения и координират своите позиции по въпроси от дневния ред на НАТО, преди предстоящата през юли среща на върха на алианса в Брюксел, съобщи президентският прессекретариат. \n\r\n\"Предизвикателствата, пред които сме изправени в сферата на сигурността, надхвърлят ограничените възможности на отделните държави за тяхното преодоляване и изискват общ отговор\", подчерта в изказването си на форума президентът. \r\n                    \r\n                    \r\nПо думите на президента, политиката на \"отворени врати\" на НАТО трябва да се запази и България ще продължи да подкрепя страните, които се стремят към пълноправно членство, да изпълнят необходимите условия. Румен Радев открои укрепването на стабилността, продължаването на реформите, изграждането на добросъседски отношения и насърчаването на евроатлантическата перспектива за Западните Балкани като ключов приоритет за България. \n\r\n\"Без гарантирането на сигурност е невъзможно да постигнем устойчива стабилност на Балканите\", подчерта президентът. \n\r\nОтношенията на Алианса с Русия трябва да бъдат водени от реализъм и прагматизъм, в съответствие с подхода на НАТО за едновременно развитие на отбранителни способности и провеждането на диалог, посочи още в изказването си държавният глава. На дискусията президентът подчерта, че трябва да се оценяват променените условия, да се търсят възможности за намаляване на напрежението и нормализиране на отношенията, като се избягва агресивният тон. По думите му това ще помогне за запазването на отворени канали за комуникация и за реализиране на важни национални икономически интереси, така както правят водещите държави в НАТО и ЕС.", "date": "2018.06.08", "title": "Радев във Варшава: България подкрепя усилията на НАТО"}
{"url": "https://www.dnes.bg/notifikacii/2018/06/08/otnesohme-s-klasicheskoto-3-0-iaponcite-v-osaka.378838", "text": "България спечели с 3:0 (25:14, 25:21, 29:27) срещу Япония в първия си мач от турнира в Осака от Лигата на нациите по волейбол. Двубоят продължи 94 минути, а \"трикольорите\" имаха проблеми срещу домакините единствено в третия гейм.\n\r\nВ първата част \"лъвовете\" лесно спечелиха с 25:14 и заслужено взеха аванс в двубоя. Във втория гейм също премина при пълно превъзходство за България и завърши при резултат 25:21.\n\r\nВоденият от селекционера Пламен Константинов състав имаше проблеми само в последната част. Резултатът беше равен до 27:27, а сервис в аут на японците направи резултата 28:27. При последвалото разиграване българските волейболисти показаха отлична игра в защита и след мощна атака на Валентин Братоев достигнаха до третия си успех в Лигата на нациите.\r\nНиколай Учиков реализира 16 точки, докато съотборникът му Валентин Братоев добави още 12. За Япония с 11 точки се отличи Юджи Нишида.\n\r\nПо-рано днес Полша се справи трудно с тима на Италия с 3:2 (25:17, 21:25, 25:17, 29:31, 15:10).\n\r\nБългария се намира на деветото място във временното класиране в турнира с три победи и четири поражения и девет спечелени точки.\n\r\nРано сутринта в събота българите ще се изправят срещу Италия в следващия си мач от надпреварата, докато в неделя противник на България е съставът на Полша.\n\r\n", "date": "2018.06.08", "title": "Отнесохме с класическото 3:0 японците в Осака"}
{"url": "https://www.dnes.bg/notifikacii/2018/06/08/buhalki-v-boiana-banditi-prebiha-semeistvo.378808", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бандити пребиха брутално с бухалки семейство в София. Инцидентът е станал снощи, около 21:40 часа. \r\nПодаденият сигнал в полицията е за възникнал скандал и сбиване. Това се е случило на автобусна спира в кв. \"Бояна\".\r\nПристигналият на място полицейски екип е установил трима пострадали – двама мъже и жена.\r\nРанени са 13-годишно момче, 37-годишната му майка и 37-годишният й съпруг. Травмите им са в областта на главата. Те са прегледани в болница и освободени, съобщи .\r\nПред разследващите разказаха, че извършителите са били с бухалки и са избягали в неизвестна посока.\r\nОказало се, че  пострадалите пребивават на територията на столицата без адресна регистрация. Те не са подали жалба в полицията.\r\nМВР търси свидетели на случилото се, както и видеозаписи от района на престъплението.", "date": "2018.06.08", "title": "Бухалки в Бояна? Бандити пребиха семейство"}
{"url": "https://www.dnes.bg/travel/2018/06/08/na-more-u-nas-ili-v-chujbina-povecheto-bylgari-na-rabota.378793", "text": "54% от българите твърдят, че не планират да почиват това лято, планове за отдих имат 44%, а останалите запитани заявяват, че още не знаят. Данните са от проучване на \"Галъп\" съвместно с Борда по туризъм. То е проведено между 13-17 април и 1-5 юни с по 1000 респонденти.\r\nВ България на море се готвят да отидат 55% от заявилите, че ще почиват. За море в чужбина пък мислят 36% от планиращите почивка. 26% от възнамеряващите да почиват пък предпочитат планина в България. Останалите споменават всякакви форми на културен, СПА или друг туризъм.\r\nСредният брой дни планирана почивка е 10, а за отдиха през това време се подготвят 1557 лв.,  тоест близо една средна за страната брутна месечна заплата и половина или една средна брутна софийска заплата.\r\r\n                    \r\n                    Повечето българи обаче не искат или не могат да слеят всичките дни почивка.\r\nЯсно е, че лятната почивка остава достояние на по-малка част от българите. По ред причини предпочитано остава Черно море. В отговорите \"на море в чужбина\" вероятно пък се има предвид най-вече Бяло море, обобщават социолозите.\n\r\nБългарите не харесват идеите за каквито и да било резки промени при  започнал туристически сезон, показват още данните. Пример за това са прословутите  преместваеми обекти. Мнозинство от 78% не приемат идеята за спешни промени в законите. 19% пък я приемат. Останалите се колебаят.\r\nОт \"Галъп\" са тествали отношението към някои конкретни идеи. Например,  има предложение премахването на обекти на плажа, като се ползва тежка  техника, да се състои пред месец юни, като сезонът вече е започнал.\r\nСпоред 74 на сто от отговорилите това ще се отрази негативно. 6%  са на обратното мнение. За 18 на сто няма да има особен ефект.  Останалите не могат да преценят.\r\nОчевидно е, че хората у нас искат повече правила и законност, като в  същото време не се създават допълнителни проблеми за почиващите,  коментират социолозите. \n\r\n", "date": "2018.06.08", "title": "На море у нас или в чужбина? Повечето българи: На работа!"}
{"url": "https://www.dnes.bg/notifikacii/2018/06/08/trymp-prizova-za-vryshtane-na-rusiia-v-g-7.378816", "text": "Президентът на САЩ Доналд Тръмп призова за връщане на Русия в Г-7, предадоха Асошиейтед прес и ТАСС.\r\n\"Русия трябва да присъства на срещата (на Голямата седморка), трябва да бъде част от това\", каза Тръмп пред репортери.\r\nРусия бе изгонена от елитния клуб през 2014 г. заради анексията на Крим и подкрепата за сепаратистите в Източна Украйна, припомня АП.\r\nАгенцията отбелязва, че американският специален прокурор Робърт Мълър води разследване за евентуален таен сговор между предизборния екип на Тръмп и Русия за президентските избори в САЩ през 2016 г., пише БТА.\r\nОт своя страна Канада обяви, че не е променила позицията си и остава против връщане на Русия в Г-7. Това заяви днес говорител на канадския премиер Джъстин Трюдо, цитиран от Ройтерс.\r\nНовият италиански премиер Джузепе Конте обаче подкрепи предложението на Тръмп за връщане на Русия в Г-7, предадоха Ройтерс и ТАСС. \"Това е в интерес на всички\", написа Конте в Туитър.", "date": "2018.06.08", "title": "Тръмп призова за връщане на Русия в Г-7"}
{"url": "https://www.dnes.bg/cars/2018/06/08/stari-no-byrzi-i-iarostni-top-5-nai-krasivite-koli-v-istoriiata.378715", "text": "\n\r\nГрупа от водещи автомобилни дизайнери направиха класация на най-красивите автомобили. В нея попадат предимно модели, произведени през 50-те и 60-те години на миналия век, като според мнозина екперти именно това е периодът, който променя автомобилния дизайн и през него са създадени най-големите шедьоври в историята.\r\nИдеята за този рейтинг е на изданието Autobild, а сред гласувалите са някои от топ-експертите в областта на автомобилния дизайн – Петер Шрайер, който е главен дизайнер на концерна Hyundai Motors, бившият художник на BMW и Mercedes-Benz – Пол Брак, и др. Позициите на всеки автомобил се определят след преброяване на гласовете за него.\r\n", "date": "2018.06.08", "title": "Стари, но бързи и яростни! Топ 5: Най-красивите коли в историята"}
{"url": "https://www.dnes.bg/zvezdi/2018/06/08/kristiano-ronaldo-namekna-che-shte-se-jeni-koga.378811", "text": "Майката на Кристиано Роналдо Мария Долорес намекна в интервю, че звездата на \"Реал Мадрид\" е на път да се ожени за приятелката си Джорджина Родригес.\r\nМария нарече красивата испанка Джорджина \"моята бъдеща снаха\", описвайки я като „много спокоен човек“. В края на миналата година 24-годишната мис Родригес дари футболния ас с дъщеря – Алана Мартина, която е негово четвърто дете.\r\nОсвен това горещата брюнетка помага на Роналдо и майка му в отглеждането на другите три деца на футболиста – 7-годишния Кристиано Джуниър и едногодишните близнаци Ева и Матео (всички родени от сурогатна майка).\r\nСкоро Роналдо ще представлява родната си страна Португалия в горещо очакваната световна купа на ФИФА в Русия.\r\nИзглежда обаче 33-годишният футболист смята да намери време и за сватба. \r\nВижте го в ", "date": "2018.06.08", "title": "Кристиано Роналдо намекна, че ще се жени. Кога?"}
{"url": "https://www.dnes.bg/mish-mash/2018/06/08/kristin-pravi-pyrvi-stypki-sled-katastrofata.378824", "text": "Моделът Кристин Илиева, която претърпя катастрофа с приятелката си Дивна, продължава да се възстановява успешно.\r\nТя направи първите си крачки навън, а щастливото събитие е споделила със своите фенове в социалните мрежи.\r\n \r\nТя качи видео в личния си профил в Instagram, на което се вижда леката ѝ разходка по софийските улици, подпирайки се с проходилка.\r\n \r\nКрасавицата изглежда чудесно и доказа силата на духа си след като пострада в катастрофата с Дивна и претърпя няколко операции както у нас, така и в Турция.\r\n \r\nМногобройните ѝ фенове изказаха поздравления и щастие за любимия си модел, подкрепяйки я с коментари под видеото.\r\n \r\n", "date": "2018.06.08", "title": "Кристин прави първи стъпки след катастрофата"}
{"url": "https://www.dnes.bg/politika/2018/06/08/mvr-shefyt-sled-kritikite-za-pelov-na-krachka-da-go-hvanem.378803", "text": "Възложил съм проверка, която да покаже дали са допуснати грешки в случая \"Пелов\", обяви в Бургас министърът на вътрешните работи Валентин Радев.\r\n\"Всичко това, което чух от професионалното ръководство, и това, което изгледах по телевизията, се разминава доста. Имало е сигнали постоянно. Ние сме го следели и сме били на крачка да го заловим преди това убийство. Както каза един колега, има ли сме малшанс да не сме ние.\n\n\n\n\n\n\r\nСпоред мен е добре, че убиецът не е направил по-големи бели. След това видяхте какво намерихме на мястото, където е живял този човек. Имаше взривни вещества, ръчни гранати. Аз казах, че рано или късно тези двамата по някакъв начин ще бъдат спрени да правят тези неща. И двамата са много опасни, особено Пелов\", коментира Радев.\r\r\n                    \r\n                    Главният секретар на МВР Младен Маринов допълни, че приема критиките, които са безпощадни, но и че подкрепя екипа, който е работил и продължава да работи по случая.\r\nПрипомняме ви, че в сряда премиерът Бойко Борисов размаха пръст на МВР и ги призова да си вадят изводите от кървавата престрелка в Ботевград.\r\n\"Сами да си направят изводите както МВР, така и директорът на областната дирекция. Казват, че са положили много усилия, много са се старали, четири, пет пъти се е измъквал от засади\", заяви той в отговор на въпрос как оценява работата на полицията по конкретния случай.\r\nВладимир Пелов, който избяга от Софийския затвор, бе поразен преди два дни при престрелка малко преди полунощ в Ботевград.\r\nДругият мъж, участвал в стрелбата, е криминално проявеният Марио Панчев. Той е настанен в \"Пирогов\" в тежко състояние.\r\nСпоред полицията причина за стрелбата са неуредени финансови отношения помежду им след общи криминални дела преди време. Възможно е и Пелов да е подозирал Панчев за \"къртица\" в МВР.", "date": "2018.06.08", "title": "МВР-шефът след критиките за Пелов: На крачка да го хванем!"}
{"url": "https://www.dnes.bg/health/2018/06/08/tendenciia-sluchaite-na-sifilis-i-gonoreia-zachestiavat.378768", "text": "20% увеличение на случаите на сифилис и 22% увеличение на тези с гонореята в сравнение с 2016 г., показват новите данни на Public Health England. \r\nДиагнозите на полово предаваните инфекции в Обединетото кралство остават непроменени като цяло, съобщава се относително същият брой като предходната година. Британските специалисти по здравеопазването изразяват загриженост относно спадането на теста за хламидиите. Въздействието на полово предаваните болести остава най-голямо при младите хора на възраст между 15 и 24 години, като сред най-изложените на риск са хората с различна от традиционната ориентация.\r\n \r\nХламидията остава най-разпространената болест, която представлява повече от 200 000 случая през изминалата година - почти половината (48%) от всички нови диагнози на полово предаваните инфекции през 2017 г. Тестването в специализираните клиники за полово предаваните заболявания е намаляло с 61% от 2015 г., което според експертите може да означава свиване на ресурсите. Това обаче може да отразява и увеличаването на използването на комплекти за тестване вкъщи - и наличието на тестване в други условия.\r\n \r\n\r\n ", "date": "2018.06.08", "title": "Тенденция – случаите на сифилис и гонорея зачестяват"}
{"url": "https://www.dnes.bg/sofia/2018/06/08/stolicata-pod-sybotna-obsada-sofiia-praid-shestva.378765", "text": "Полицията предприема засилени мерки за сигурност заради предстоящото шествие \"София Прайд\" в събота, предаде БНР.\n\n\r\nЩе бъдат изградени буферни зони и няма да бъдат допускани хора, носещи забранени предмети или в нетрезво състояние. \r\nОт столичната полиция обясниха още, че е възможно да бъде спирано движението поетапно заради придвижването на шествията, които ще бъдат общо четири. \r\nПод надслов \"Различни хора, равни права\" ще се проведе тази година София Прайд.\r\nОрганизаторите изтъкват, че София Прайд е възможност да хората с различна сексуална ориентация да комуникира с обществото по теми, които засягат ЛГБТИ хората.\r\r\n                    \r\n                    Тази година София Прайд поставя фокус върху темата за любовта – съкровената любов, споделената и несподелената любов, любовта като дълг, любовта към децата, любовта към родителите, любовта към самите нас, любовта, която плаши, и любовта, която ни дава сили, любовта, която законът зачита, и любовта, която остава извън закона.", "date": "2018.06.08", "title": "Столицата под съботна обсада: \"София Прайд\" шества!"}
{"url": "https://www.dnes.bg/festivali/2018/06/08/guitart-festival-sybira-fenovete-na-rok-muzikata-v-sofiia.378759", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        София става домакин на рок фестивала GuitArt Festival. На една сцена ще се качат три различни групи и ще зарадват софийските рок фенове.\r\nЕдин от организаторите на фестивала Боян Бояджиев уточни, че събитието ще се проведе за трета поредна година.\r\n\"Аз подбирам участниците и се старая да има разнообразие. Всички ще са китаристи, но ще има различни влияния, които ще носят с музиката си\", каза той в \"България сутрин\".\r\nБояджиев отбеляза, че по време на самия фестивал ще има различни майсторски класове, а всеки, който иска да се запознае с програмата, може да влезе в страницата на GuitArt.\r\nЕдин от участниците във фестивала е вокалът и основател на бандата Hive Tressman Петър Гигов. \r\r\n                    \r\n                    \"Групата съществува от миналата година. Написах няколко авторски парчета и реших да сформирам група. Това е страхотна платформа за изявяване на млади изпълнители\", посочи Гигов пред", "date": "2018.06.08", "title": "GuitArt Festival събира феновете на рок музиката в София"}
{"url": "https://www.dnes.bg/sofia/2018/06/08/bogat-urojai-400-000-leva-i-polovin-kilo-zlato-za-alo-izmamnicite.378772", "text": "65-годишна жена даде на телефонни измамници над 400 хил. лв. и половин килограм злато в София.\r\nИзмамата е била извършена между 2 и 6 юни, съобщи БНР.\r\nСхемата, по която е била излъгана възрастната жена, е съдействие на полицията за залавяне на хакери и измамници.\r\nПървият ден жената е оставила около 3000 лв. близо до кофа за смет на столичната улица \"Гогол\".\r\nНа 3 юни, отново в същия район, тя е оставила 104 хил. лв., 30 хил. евро и долари.\r\nДва дни по-късно на ул. \"Цар Асен\" жената е оставила още 210 хил. лева.\r\nПолицията издирва извършителите.", "date": "2018.06.08", "title": "Богат урожай: 400 000 лева и половин кило злато за ало измамниците"}
{"url": "https://www.dnes.bg/health/2018/06/08/nujdaete-se-ot-proteini-ne-nabliagaite-samo-na-iaica.378766", "text": "Яйцата са сред най-противоречивите хранителни продукти по отношение на това колко препоръки са давани за стимулиране и избягване на консумацията им. Едно е безспорно – яйцата са много богати на белтъчини (протеини), а и на други важни вещества, но съдържат и продукти, които в големи дози може да са вредни – например холестерол и други липиди. \r\nПоследните проучвания сочат, че едно до две яйца дневно няма как да навредят, но тук идва още една специфична особеност. Яйцата са доказани алергени и за много хора консумацията им е нежелателна. За всички тези случаи, за веганите, както и за хората, които искат да разнообразят менюто си от храни, богати на протеини, би било добре да се познават и продуктите, които са дори по-богати на протеин от яйцата.\r\n \r\n\r\nИзчислено е, че 100 г чисто пилешко месо съдържа между 20 и 25 г чист протеин. В състава му влизат някои от най-важните аминокиселини, включително незаменими такива. Това е количесто, значително надвишаващо протеиновото съдържание в 100 г яйца, независимо от това каква кулинарна обработка са претърпели\r\n \r\n", "date": "2018.06.08", "title": "Нуждаете се от протеини? Не наблягайте само на яйца"}
{"url": "https://www.dnes.bg/politika/2018/06/08/evrodeputati-i-sreshtu-dvoiniia-standart-pri-gorivata.378760", "text": "Евродепутатите от ГЕРБ Емил Радев и Андрей Новаков подхванаха и двойния стандарт при горивата, след като поискаха от Европейската комисия да създаде програма, благодарение на която да се сложи край на продажбата на храни и напитки с по-лошо качество в страните от Източна Европа.\r\nДвамата дават старт на пилотна програма за 3 милиона евро, която по думите им дълго обмисляна инициатива.\n\n\n\r\nТе настояват контролните органи във всички страни от ЕС ежедневно да правят проверки на горивата и да ги публикуват в онлайн платформа.\r\n\"Искаме всеки да може да провери дадена компания какво гориво продават в Холандия, в Белгия, в България“, отсече Новаков.\r\nСпоред него трябва да се знае какъв е процентът на водата, на фините частици, защото всичко това води до повреди в колите на българите.\r\nАко шофьорите имат достъп до такива данни, двойното качество на горивата ще отиде в историята, българите няма да се оплакват.", "date": "2018.06.08", "title": "Евродепутати и срещу двойния стандарт при горивата"}
{"url": "https://www.dnes.bg/obshtestvo/2018/06/08/borisov-se-iadosa-na-bsp-prezidentyt-ne-beshe-trasiral-nishto-v-rusiia.378773", "text": "\n\r\nПремиерът Бойко Борисов се ядоса на тона, начина и акцента, с който червеният депутат Антон Кутев му зададе въпроса какво е договорил на срещата си с руския президент Владимир Путин в Москва в края на май.\r\n\"Това, което трасира президентът Радев, това постигнахме и ние. Аз отидох да видя какво е трасирано, а то не беше трасирано нищо\", отсече Бойко Борисов, като призна, че отговорът му е кратък заради начина, по който е зададен въпросът.\n\n\n\r\nЗа пръв път от 11 месеца той взе участие днес в парламентарния контрол, а отсъствието му често става повод за критики от опозицията.\r\r\n                    \r\n                    След срещата си в Москва с Путин премиерът Борисов обяви, че са водени разговори газопроводът \"Турски поток\" да стигне до България и да бъде свързан с българската газопреносна мрежа, а пък говорителят на Кремъл Дмитрий Песков отсече, че няма договорки за това.\r\nСпоред Кутев явно Борисов има трудности с комуникацията с руските ръководители.\r\n\"Вие просто не се разбирате с тези хора, явно имате различна комуникация, ще трябва да си промените екипа, защото сам очевидно няма да можете да се справите\", упрекна го социалистът.\r\n\"Срещата с мен бе три часа. Толкова да не съм бил със заклет преводач и толкова да не съм разбрал какво казваше и на живо се предаваше\", отговори му Борисов.\r\nТой обяви, че е говорено за допълнително количество газ, което да влезе в България.\r\nСпоред премиера винаги, когато идва в парламента, опозицията използва случая да си каже репликите и това което са намислили, а не да свършат работа с него.\r\n\"Вместо да питате мен, може да отидете да питате президента какво е трасирал, а вие използвате случая да се заяждате с мен и да си разменяме реплики\", настоя Борисов.\r\n\"От едната страна нашите партньори ми казват, че съм васал на Путин и вие ми казвате, че не го разбирам, на кого да повярвам накрая\", продължи той.\r\n\"Като дойде тази година Путин, ще го помоля да седне той с вас на руски да ви обясни\", каза още Борисов на Кутев.\r\nПремиерът обясни, че дори се е обадил най-добронамерено и на енергийния експерт и бивш министър от БСП Румен Овчаров, за да обсъдят темата.\r\n\"Ние договор за газ имаме за 2030 година, в случая говорим за допълнително количество газ и това допълнително количество трябва да видим как да го прокараме по нашата газопреносна система до Сърбия, Унгария, Македония, Гърция, това е проблемът между ЕС и Русия и заради това и \"Северен поток\" забуксува. Заради това Путин разпореди на Милър, а ние на нашата министърка, сега на 13 в Белград се събират всички министри, мисля, че ще се договорим за част от газта да се търгува на територията на България, другата да отида директно за Сърбия и Унгария\", обясни Борисов.\r\nНа критиките на Кутев той отговори, че ГЕРБ има по-голям рейтинг от БСП, а омбудсманът Мая Манолова има по-голям рейтинг от президента, но това не означавало нищо.\r\nПремиерът коментира и обвиненията на червената шефка Корнелия Нинова за европредседателството ни.\r\nСъс сигурност можем повече и заради това преди време предложихме шеф на парламента, министър за европредседателството, да са от вашата партия, вие казахте, че сме искали да сме ви купили\", припомни той.", "date": "2018.06.08", "title": "Борисов се ядоса на БСП: Президентът не беше трасирал нищо в Русия!"}
{"url": "https://www.dnes.bg/health/2018/06/08/za-kakvo-e-polezna-speltata.378716", "text": "Спелта е пшеничена култура, позната още от Древността, отпреди 8 хиляди години. Днес се приема за по-здравословна алтернатива на пшеницата, тъй като съдържа по-големи количества протеини, фибри, минерали и витамини.\r\nБрашното от спелта се използва за различни печива, като текстурата на хляба от брашно от спелта например е много по-гъста и наситена в сравнение с традиционните пшеничени печива.\r\n\r\nТя е богата на здравословни въглехидрати, фибри, растителни протеини. В състава ѝ се съдържат още важни съединения и елементи като желязо, мед, манган, магнезий, фосфор, калий, цинк, селен, ниацин, тиамин, витамин В6, фолиева киселина.\r\r\n                    \r\n                    \r\nПодобрява храносмилането\r\nВисокото съдържание на фибри в спелтата улеснява храносмилането. Диетичните фибри помагат на червата в обработката на хранителните вещества. Те регулират запека и диарията, синдрома на раздразнените черва, подуването, газовете, гаденето. Спелтата е подходяща за облекчаване на язви.\r\nПонижава холестерола\r\nБогатото съдържание на влакнини в състава на спелтата помага за контролиране нивата на лошия холестерол в кръвта и предотвратяването на образуването на плаки по съдовете.\r\n", "date": "2018.06.08", "title": "За какво е полезна спелтата?"}
{"url": "https://www.dnes.bg/obshtestvo/2018/06/08/makron-srazen-za-prevozvachite-da-ama-ne-otseche-kurumbashev.378767", "text": "Евродепутатът от БСП Петър Курумбашев призова колегите си от ГЕРБ да бъдат по-внимателни в изказванията си за победа в битката за правата на превозвачите срещу плана \"Макрон\", защото въпросът не е решен.\n\n\r\n\"Хубаво е да обявяваме резултатите, след като гласуването е приключило, хубаво е да говорим английски, а ако и вече разбираме това, което е написано, цена няма да имаме\", отсече социалистът, след като евродепутатът от ГЕРБ Андрей Новаков си приписа заслуги в защита на българските превозвачи, но пък няколко часа по-късно се оказа, че транспортната комисия на ЕП е приела още по-драстични правила, които ощетяват още повече родните превозвачи.\r\n                    \r\n                    \r\nСпоред Курумбашев политиците трябва да са по-внимателни, когато отчитат победи над президента на Франция Еманюел Макрон, защото всякакви изказвания за капитулация не помагат в такива ситуации.\n\r\n\"Франция има три национални катастрофи – загубата на Наполеон при Ватерло, при гола на Емил Костадинов през 1993 г. и сега е вече третата загуба, която Макрон получи директно от генерал Новаков, който нанесе съкрушителен удар върху френското национално достойнство. И както примерно Криско казва: \"Шапка ти свалям\", коментира той.\n\r\n\"Както казва българският епос, Макрон лежи и пъшка, а около него има една 60-годишна самодива, която го в уста целува\", продължи Курумбашев.\n\r\nТой разясни, че в Директивата за международния транспорт е записано от комисията, че водачите няма да могат да ползват почивката си в кабината, освен ако не са паркирали на определени паркинги, каквито на практика не съществуват, защото са изредени около 10 изисквания – да са с маси за пикник, добри условия за кухня, навес за слънце, душове, пейк. Освен това има изискване всички те да са построени така, че да са съобразени с пола, т. е. джендър френдли.\n\r\nСъщо така изискването е намалената седмична почивка да се ползва в хотели на място, осигурено от работодатели, така че и то не е в наша полза.\n\r\nСпоред Курумбашев най-неприятното изискване всъщност е, че шофьорите трябва да се връщат или вкъщи, или на място, посочено от тях, но пък превозното средство задължително трябва да се прибира на всеки 3 седмици вкъщи.\n\r\n“Очевидно и камионите са привързани към своите семейства, а не само шофьорите“, каза още евродепутатът и посочи, че ще бъде трудно шофьорът да остане в Западна Европа, а камионите да се връщат.\n\r\n\"И по отношение на каботажа – той може да се извършва само в рамките на 7 дни, като те не могат да се вземат наведнъж, а на няколко пъти, но в период на не повече от 48 часа и каботаж може да се извършва само в посока на държавата, от която е тръгнал. Още нещо, което се гласува и е утежняващо за нашия бизнес – кратките срокове за въвеждане на интелигентния топограф, тъй като между 2022 и 2024 г. всички камиони ще бъдат оборудвани по този начин. Предстои процедура в Европейския парламент, тъй като това решение на Комисията по транспорт може да бъде критикувано от над 76 европейски депутати\", коментира Курумбашев и уточни, че този мандат може да бъде оспорван.\n\r\nАндрей Новаков отсече, че няма да отговаря на думите на Курумбашев. Той коментира, че първоначално не е имало проблеми с текстовете за каботаж, а сега група превозвачи имат проблеми с тях.\r\n\"Ще ги решим, намерили сме решение\", обеща евродепутатът от ГЕРБ.", "date": "2018.06.08", "title": "Макрон сразен за превозвачите? Да, ама не, отсече Курумбашев"}
{"url": "https://www.dnes.bg/pop/2018/06/08/shtastlivi-dni-na-meri-bois-bend-pod-zvezdite-vyv-varna.378761", "text": "В първия ден от лятото, 22 юни, \"Мери Бойс Бенд\" представя хитовете и новия албум \"Щастливи дни\" на първия си концерт в Летен театър – Варна.\r\nМузикантите пуснаха едноименната песен и лирик-видеото към нея по повод своята годишнина през януари. За събитието в морската ни столица на сцената ще има гост-акордеонист.\r\nСпециален гост на събитието ще бъде и тенорът Марио Николов, за да изпълни дуета си с Мария Мутафчиева - \"В моето сърце“.\r\nНа концерта ще звучат и нови сингли, и любимите песни от албумите \"Непознати улици\", \"Само за теб\" и \"Дългият път към дома\", които ще се предлагат с автографи на музикантите.\r\r\n                    \r\n                    \"Мери Бойс Бенд\" приема за година на създаването си далечната 1995-та, когато за първи път свири в такъв състав на единствената тогава музикална сцена в София - \"Кънтри клуб\".\r\nБилети за събитието във Варна: EVENTIM: http://www.eventim.bg/bg/bileti/koncert-na-meri-bos-bend-barna-leten-teatr-1048235/performance.html и партньорските им каси, в Летен театър и на място в деня на концерта. Деца до 7-годишна възраст влизат безплатно.", "date": "2018.06.08", "title": "Щастливи дни на \"Мери Бойс Бенд\" под звездите във Варна"}
{"url": "https://www.dnes.bg/obshtestvo/2018/06/08/iabylkata-na-razdora-v-es-bejancite-i-evroparite.378755", "text": "Премиерът Бойко Борисов заяви, че миграцията и кохезията са темите, които най-често разделят европейските страни.\r\n\"Всеки иска да реши вътрешнополитическите си проблеми и като се прибере вкъщи да каже - ние победихме, ние постигнахме най-добрия резултат за съответната страна\", коментира премиерът на конференция на високо ниво, посветена на Кохезионната  политика на ЕС.\r\nТой определи като тревожен факт това, че вчера Турция е отменила споразумението за реадмисия на мигранти с Гърция и посочи, че страната ни стриктно спазва ангажиментите си като външна шенгенска граница на ЕС и имаме нулев миграционен натиск.\r\nСпоред него споразумението ни с Турция работи перфектно.\r\r\n                    \r\n                    С решението на САЩ да излязат от ядреното споразумение с Иран и твърдата позиция на ЕС по тази тема ние засичаме все повече мигранти и от Иран, каза Борисов и допълни, че когато нещо предвещава война, нищо не може да спре хората да търсят убежище и по-сигурно място.\r\nТой повтори позицията на страната по темата за миграционния натиск - както ние сме затворили границите и се минава само през КПП-та, това трябва да направят и всички европейски държави, а тези, които са в центъра на Европа и нямат външни граници, да подпомогнат финансово страни като Италия, Испания, Гърция.\r\nЕвропа произвежда толкова кораби, ще се купят сто - двеста, толкова армия имаме, толкова полиция - ще се командироват, процесът ще може да се контролира, разясни Борисов.\r\nПремиерът беше категоричев, че кохезионната политика е най-важната политика за свързаността на Европа.", "date": "2018.06.08", "title": "\"Ябълката на раздора\" в ЕС – бежанците и европарите"}
{"url": "https://www.dnes.bg/politika/2018/06/08/ninova-kym-borisov-ne-idvate-v-ns-niama-takova-chudo-po-sveta.378775", "text": "Соцлидерката Корнелия Нинова нападна премиера Бойко Борисов, че не защитава националния интерес в Европа и го обвини, че не е идвал в парламента от почти една година. Днес министър-председателят участва в петъчния парламентарен контрол, за да отговори на въпрос за визитата си в Москва.\r\n\"Не сте идвали от 7 юли в Народното събрание. Смея да твърдя, че такова чудо няма по света. Почти година премиерът не е стъпвал в парламента, за да отчете работата на правителството\", обърна се червената шефка към премиера.\n\r\nТя осече, че нито веднъж Борисов не е представил пред депутати важните теми по време на европредседателството, както правят други европейски лидери.\n\n\n\n\n\r\n                    \r\n                    \r\nНинова настоя премиерът да внесе в парламента проекта за бюджет на Европа за следващия програмен период.\n\r\n\"Нали нямаме съмнение, че сме най-бързо изчезващата нация и най-бедната. Други държави обаче са оценени по-различно. В проекта Италия ще получи 11 млрд. повече, Испания - 10 , Гърция - 6. Това е, защото имат държавници, които бранят интересите на народите си и знаят как да се прави международна политика\", заяви соцлидерката.\n\r\n\"Правителството е голямо и е на върха на Европа и не може да се занимава с някакво дребнотемие като демографска катастрофа. От какво пазите неутралитет? Пазите неутралитет от българския национален интерес!\", настоя тя.\r\nКорнелия Нинова каза и че земеделеските ни стопани получават най-малките субсидии и даде за пример, че в държави като Естония, Литва и Латвия те ще бъдат увеличени.\r\n\"Настояваме да внесете в парламента проекта за бюджет на Европа за следващия програмен бюджет, да дебатираме, да намерим националния си интерес, да ви дадем мандат и да ви да даем сила да го защитите в общия европейски интерес, да бъдете равен с другите, а не послушен\", продължи тя.\r\nШефът на ПГ на ГЕРБ Цветан Цветанов отвърна на нападките и настоя, че ГЕРБ води дебатите не тук, а в Европа, и отстоява българските национални интереси на европейските форуми.\r\n\"Няма такъв политик, който да е бил приет от всички европейски лидери и лидерите на Западните Балкани\", контрира Цветанов.\r\n\"Нека да бъдем обективни, когато говорим, да имаме необходимото уважение към изпълнителната власт. Чест прави на премиера, че е тук, да отговори на въпроси, въпреки натоварената си програма\", каза вторият в ГЕРБ.", "date": "2018.06.08", "title": "Нинова към Борисов: Не идвате в НС, няма такова чудо по света!"}
{"url": "https://www.dnes.bg/akoshtete-vqrvaite/2018/06/08/3-te-zodii-jenite-ot-koito-gi-jelaiat-vsichki-myje.378691", "text": "Любовните отношения са много важни за всеки човек.\r\nВсички мечтаем за страхотни връзки, в които да се чувстваме сигурни, щастливи и преди всичко – обичани. \r\nРазбира се, това е пряко свързано с това колко ни желае човекът до нас и как му влияем ние като привличане.\r\n \r\nТова има много общо със зодиакалния знак и датата, в която сме родени. Представяме ви топ 3 на зодиакалните знаци, жените от които са най-желани от мъжете.\r\n \r\n\r\n \r\nТя ще превърне живота ви в най-красивата любовна история, ще накара душата ви да лети и ще създаде нов облик на живота ви. Независимо дали ви е приятелка или жена, тя ще бъде диамантът, който ще ви показва хубавата страна от живота. Трябва много да я пазите от чужди погледи, тъй като красотата и е една на милион и определено много мъже я желаят за себе си.\r\n \r\n\r\n \r\nВсички имаме събития в живота си, които не можем да забравим, но денят, в който целунем представителка на зодия Стрелец ще най-важният в живота ни. Ако сте достатъчно големи късметлии да имате такава дама до себе си, поздравления! Вие сте само на една крачка от това животът ви да се превърне в истински Рай. Тя ще изпълни дните ви с радост и любов, а силата, която ще ви дава, ще ви кара да се усещате така, сякаш имате криле.\r\n\r\n\r\n ", "date": "2018.06.08", "title": "3-те зодии, жените от които ги желаят всички мъже"}
{"url": "https://www.dnes.bg/notifikacii/2018/06/08/koi-shte-plashta-smetkata-na-kim-v-singapur.378780", "text": "Разходите за участието на Северна Корея в историческата среща на върха със САЩ вероятно ще бъдат покрити от Сингапур или Южна Корея, съобщи Франс прес.\n\r\nКато домакин Сингапур поема сметката за организирането на тези исторически преговори между севернокорейския лидер Ким Чен Ун и американския президент Доналд Тръмп в луксозен хотел на остров Сентоса.\n\r\nДвамата политици навярно ще отседнат в хотели от доста висок клас и е много вероятно Северна Корея, срещу която има много наложени санкции, да не плати и стотинка, пише БТА.\n\r\n\"Пхенян е свикнал други да плащат за всичките дипломатически ангажименти на изолирания режим\", обясни за АФП Сон Йон И от школата по право и дипломация \"Флечър\" към американския университет \"Тафтс\".\r\nМиналия уикенд сингапурският министър на отбраната Нге Ън Хън заяви, че страната му е готова да поеме част от севернокорейските разходи, за да допринесе за историческата среща.\n\r\nСметката вероятно ще излезе солена, понеже севернокорейската делегация няма да се настани къде да е, отбелязва АФП. Петзвездният хотел \"Фулъртън\" например, чиято внушителна сграда в колониален стил е разположена на морския бряг, предлага за 6000 долара на нощ президентския си апартамент, който може да допадне на Ким, чийто вкус към лукса не е тайна за никого.\n\r\nМладият лидер може да отседне и за 6700 долара в президентския апартамент на \"Сейнт Реджис\", известен с частната си колекция от над 70 произведения на изкуството, включително с творби на Пикасо и Миро.\n\r\nПо-интересният въпрос е как той и антуражът му ще стигнат до Сингапур. Според авиационни експерти неговият самолет Ил-62 няма техническата възможност да долети до Сингапур. Затова може да се наложи да го закара някой друг или да наеме самолет.\n\r\nАко иска да не остане по-назад от \"Еър форс уан\" на американския президент и наеме \"Боинг 747-200\", това ще му струва по над 17 000 долара на час.\n\r\nГоворител на Мун Дже Ин каза, че южнокорейският президент няма намерение да посяга към чековата книжка за севернокорейците. Въпреки това всички погледи са насочени към Сеул, който отпусна 2,7 милиона долара да приеме внушителната делегация на Северна Корея на Зимните олимпийски игри в Пьончан, изиграли централна роля в сегашното разведряване на полуострова.\r\n ", "date": "2018.06.08", "title": "Кой ще плаща сметката на Ким в Сингапур?"}
{"url": "https://www.dnes.bg/zvezdi/2018/06/08/oficialno-pipa-midyltyn-e-bremenna.378781", "text": "Новината за Пипа Мидълтън, че чака дете, вече е потвърдена от самата нея. По-малката сестра на Катрин Мидълтън сложи край на спекулациите за това дали е бременна или не, като призна пред изданието \"Уейтроуз\", че ще става майка.\r\nТя каза, че първите три месеца на бременността й са минали и сега адаптирала гимнастиката, която прави, за настоящото си състояние, предава БТА.\n\r\nПипа Мидълтън се омъжи за фондовия мениджър Джеймс Матюс през 2017 г. Той е бивш автомобилен състезател и настоящ финансов ас.\r\nМатюс е съосновател и изпълнителен директор на Eden Rock Capital Management. Компанията управлява инвестиции на стойност поне 1 млрд. лири и е кръстена на хотела, който родителите му притежават в Сен Бартелеми. \r\n                    \r\n                    \r\nЗа богатия наследник и Пипа фразата, че старата любов ръжда не хваща, е съвсем точна. Двамата се срещат за кратко през 2012 г. и след 3-4-годишна пауза отново намират път един към друг, за да създадат семейство.\n\r\n34-годишната балдъза на принц Уилям очаква през октомври първородната си рожба. Той и кака й вече имат три деца - две момчета и едно момиче.", "date": "2018.06.08", "title": "Официално! Пипа Мидълтън е бременна!"}
{"url": "https://www.dnes.bg/politika/2018/06/08/simeonov-niamam-spor-s-angelkova-a-s-narushitelite.378790", "text": "Вицепремиерът Валери Симеонов отново обвини, че има незаконни заведения и постройки в Слънчев бряг и изрази надежда още това лято те да бъдат премахнати. \r\nТой настоя, че няма спор с министъра на туризма Николина Ангелкова, а с хора, които не спазват закона.\n\n\n\n\n\r\n\"Имаме разминавания по някои въпроси, свързани с това кое е законно и кое не е. Подал съм сигнал по въпроси, които тя смята, че са законни решения\", уточни вицето.\r\nПо думите му става въпрос за огромни постройки, които по никакъв начин не са закрепени към земята и са опасни за хората.\r\n\"Не са закрепени по никакъв начин и ще станат гробища за десетки хора. Не мога да гледам как трупат стотици хиляди на вечер, рискувайки живота на децата, които са там\", каза Симеонов.\r\r\n                    \r\n                    Той настоя, че законността не трябва да има сезони и че незаконните постройки могат да бъдат премахнати бързо.\r\n\"Може да стане лесно, те не са закрепени, те са поставени върху пясъка. Убедил съм се лично с очите си. Става дума за демонтиране\", обясни Симеонов.\r\nВицепремиерът коментира и че няма нищо нередно в това да подава сигнали срещу членове на правителството, когато има закононарушение и настоя, че всеки гражданин е длъжен да го прави в такива случаи.", "date": "2018.06.08", "title": "Симеонов: Нямам спор с Ангелкова, а с нарушителите!"}
{"url": "https://www.dnes.bg/top-novini/2018/06/08/znaete-sofiianka-dade-400-hil-leva-na-apashi-a-diado-ot-selo-600-hil.378785", "text": "Както вече знаете 65-годишна софиянка даде 400 хил. лева на телефонни измамници, а 76-годишен мъж, живеещ в софийско село - 600 000 евро.\r\nЖената била измамена между 2 и 6 юни по схемата за съдействие на полицията. Тя дала парите на няколко транша.\n\r\nСхемата, по която е била излъгана възрастната жена, е съдействие на полицията за залавяне на хакери и измамници.\r\nПървият ден жената е оставила около 3000 лв. близо до кофа за смет на столичната улица \"Гогол\".\r\nНа 3 юни, отново в същия район, тя е оставила 104 хил. лв., 30 хил. евро и долари.\n\r\nДва дни по-късно на ул. \"Цар Асен\" жената е оставила още 210 хил. лева.\r76-годишният мъж пък дал 600-те хиляди евро в рамките на половин година.\r\nТой дори продавал имоти, за да има пари, които да даде на измамниците, пише \"\".\r\nМъжът е самотно живеещ, нямал роднини. Бандитите му казали, че ще пазят парите в сейф.\r\nПолицията разследва двете измами.\n\r\n ", "date": "2018.06.08", "title": "Знаете: Софиянка даде 400 хил. лева на апаши, а дядо от село – €600 хил.!"}
{"url": "https://www.dnes.bg/notifikacii/2018/06/08/pasajerka-zaplashi-s-ubiistvo-pytnicite-v-samolet.378729", "text": "Самолет, летящ от австралийския град Мелбърн до австралийския град Пърт, трябваше да се приземи аварийно заради заплашително поведение на пътничка, предадоха световните агенции, цитирани от БТА.\n\r\nСамолетът на авикомпания Върджин Острелия кацнал в Аделайда. Причината била пасажерка, която започнала да вика, че иска да излезе от самолета и заплашила да убие останалите пътници, ако искането й не бъде удовлетворено.\n\r\nСлед приземяването на самолета в него се качили петима полицаи, които ескортирали жената. Самолетът продължил пътя си за Пърт.\n\r\nИнцидентът последва осъждането на 12 години затвор на шриланкиец, който казал, че ще взриви бомба в самолета на малайзийските авиолинии от Мелбърн до Куала Лумпур през май. Мъжът беше озаптен от екипажа и пътници. \r\nСлед като самолетът се върна в Мелбърн, мъжът бе обискиран и у него не бе открито взривно устройство. Той обаче бе първият осъден според новия закон, предвиждащ строги наказания за опит за похищение или заплашване на сигурността на самолет.", "date": "2018.06.08", "title": "Пасажерка заплаши с убийство пътниците в самолет"}
{"url": "https://www.dnes.bg/notifikacii/2018/06/08/zadyrjaha-v-germaniia-chetirima-irakchani-chlenove-na-id.378730", "text": "Германските власти арестуваха четирима иракчани, за които се предполага, че са членове на групировката \"Ислямска държава\". За един от тях се смята, че е извършил нападения, при които са били убити и ранени американски войници, предаде Асошиейтед прес, цитирана от БТА.\r\nФедерални прокурори казаха, че мъжете са задържани вчера в западногерманските градове Дортмунд и Ботроп и в окръг Амберг-Зулцбах в провинция Бавария.\r\nСпоред изявлението 27-годишният Мохамед Рафеа Ясин вероятно е станал член на ИД в родния си град Рутба през 2006 г. Предполага се, че той е помагал за изработването на самоделни взривни устройства, използвани при 12 нападения. \r\nПрокурорите казаха, че при 10 от тези атаки са били убити и ранени американски войници, а при останалите две - членове на иракските сили за сигурност и мирни иракски граждани.\r\nИ четиримата задържани са напуснали Ирак в средата на 2015 г. и малко след това са дошли в Германия.", "date": "2018.06.08", "title": "Задържаха в Германия четирима иракчани, членове на ИД"}
{"url": "https://www.dnes.bg/zvezdi/2018/06/08/djuliana-margulis-na-52-zvezdata-ot-speshno-otdelenie.378646", "text": "\n\r\nНа днешния 8 юни рожден ден празнува популярната американска актриса Джулиана Маргулис. Тя е родена през 1966 година в Спринг Вали, Ню Йорк и става световно известна с ролите си в сериалите \"Спешно отделение\" и \"Добрата съпруга\".\n\r\nМаргулис има десет номинации за \"Еми\" и единадесет за \"Златен глобус\", като е печелила по един път всяка една от двете награди.\n\r\n\n\r\nТя е най-малката от общо три сестри в семейството. Тя има румънски, унгарски и австрийски корени.\n\r\nБаща й е писател, а майка й – балерина.\n\r\nЧаст от детството си бъдещата актриса прекарва в Европа - във Франция, Италия и Великобритания.\r\n                    \r\n                    \r\nДжулиана е дипломиран актьор. Тя завършва бакалавърска степен по актьорско майсторство в колежа Сара Лорънс в Йонкърс, Ню Йорк.\n\r\nДебютът и в киното е през 1991 година във филма \"Борба за справедливост\" със Стивън Сегал. Там бъдещата звезда играе епизодичната роля на проститутка.\n\r\nПрез 1995 година получава \"Еми\" за най-добра поддържаща женска роля в драма сериал за участието си в \"Спешно отделение“.\n\r\nВсъщност, бъдещата звезда в \"Спешно отделение\" е трябвало да изиграе в сериала само... един епизод. Първоначално е предвидено героинята ѝ да се самоубие заради нестабилната любовна връзка с доктор Рос (Джордж Клуни). Продуцентите обаче са толкова впечатлени от Маргулис, че я оставят в сериала цели 6 сезона.\n\r\nТя се жени през 2007 година за своя съпруг, от когото има един син.\n\r\nОбожава котките и има две в своя дом.", "date": "2018.06.08", "title": "Джулиана Маргулис на 52: Звездата от \"Спешно отделение\""}
{"url": "https://www.dnes.bg/notifikacii/2018/06/08/prez-poslednite-meseci-svinskoto-poevtinialo-s-20.378731", "text": "Драстичен спад на цената на свинското месо през последните месеци, показват данните на Центъра за изследвания в селското стопанство. Спрямо същия период на миналата година намалението е с 20 на сто. \n\r\nПрез март и април килограм кланично тегло се е продавал по 2,86 лв., а през май и началото на юни има слабо покачване до 2,90-3,30 лв. \n\r\nВъпреки спада в цените на едро, по магазините килограм бут се предлага по 7-8 лева, а плешката – 6-7 лева за кг, пише \"Труд\".\n\r\nСпоред експертите от центъра цените на дребно ще запазят стабилно равнище в рамките на 7,70 -7,90 лв./кг. Няма предпоставки за драстичния спад на свинското, защото европейските пазари, и най-вече испанският, който има по-силно отражение върху вътрешните цени, поддържат ценови нива от 1,15 евро/кг живо тегло, коментират от Центъра за изследвания в селското стопанство.\r\nПрез миналата година у нас производството на свинско възлиза на 71,3 хил. т., а прогнозите сочат през 2018 г. то да продължи да се покачва до 73 хил. тона.\n\r\nВ същото време цените на едро на говеждото и телешкото месо вървят нагоре и достигат 4,70-4,90 лв. за килограм кланично тегло. Основните причини са по-слабото предлагане в Европа и ръстът на цените там. Пониженото количество на вноса през периода януари-февруари 2018 г. с около 2% на годишна база също поддържа поскъпването у нас, обясняват експертите.\n\r\nЦените на пилешкото месо остават над нивото на 2017 г., като подобна е и тенденцията в рамките на ЕС. По борсите у нас замразеното пиле се продава по 4,08 лв. за кг, като за седмица цената му се е покачила с 2,5%.\n\r\nЗаради по-големия брой на заложените яйца в люпилните и реализираните еднодневни пилета през първите три месеца на 2018 г., може да се очаква увеличение в производството на месо от бройлери, коментират експертите.", "date": "2018.06.08", "title": "През последните месеци: Свинското поевтиняло с 20%"}
{"url": "https://www.dnes.bg/notifikacii/2018/06/08/nov-byg-vyv-facebook-zasegna-14-mln-potrebiteli.378732", "text": "Социалната мрежа Фейсбук съобщи, че погрешка е направила обществено достояние личните съобщения на 14 милиона потребители в продължение на четири дни през май, предадоха Асошиейтед прес и Франс прес, цитирани от БТА.\n\r\nСлучилото се дължи на компютърен дефект, който бил открит неотдавна и който превръщал автоматично в публични съобщенията на някои хора, разказа Ерин Игън, отговаряща за въпросите на неприкосновеността на личния живот към Фейсбук.\n\r\nТази грешка става в момент, в който социалната мрежа работи по нов начин на споделяне на някои елементи от профила на потребителите, като например снимки.\n\r\nГрешката е засегнала мрежата в периода 18-27 май. Техническият дефект бил отстранен още на 22 май, но на компанията били нужни още пет дни, за да превърне отново в лични всички направени обществено достояние съобщения.\r\n\"Решихме проблема и започнахме от вчера да предупреждаваме засегнатите хора и да ги караме да проверяват съобщенията, които са постнали през този период\", казва Игън.\n\r\n14-те милиона засегнати потребители ще видят при влизането си в социалната мрежа известие, което ще ги прикани да посетят отделна страница, на която ще могат да прегледат постовете, засегнати от дефекта.\n\r\nПроблемът се случва в момент, в който Фейсбук се оказа забъркан в няколко афери с лични данни. Групата е силно критикувана заради това, че е допуснала лични данни на десетки милиони потребители, без тяхното знание, да се озоват в ръцете на аналитичната компания Кембридж Аналитика. \n\r\nТази седмица Фейсбук отново стана обект на критики, след като потвърди, че китайският производител на смартфони Хуавей, смятан за близък до властта в Китай и забранен от доставчиците на американската армия, фигурира сред производителите, на които е разрешено да използват личните данни на потребителите.", "date": "2018.06.08", "title": "Нов бъг във Facebook засегна 14 млн. потребители"}
{"url": "https://www.dnes.bg/snimka-na-denia/2018/06/08/slynchev-i-topyl-petyk-temperaturite-stigat-do-34-s.378733", "text": "Днес над по-голямата част от страната ще е слънчево. След обяд временни увеличения на облачността ще има главно в планинските райони и там на места ще превали и прегърми. \n\r\nЩе духа слаб източен, в Източна България – до умерен югоизточен вятър. Ще е топло и максималните температури ще са между 29° и 34°. Това съобщи дежурният синоптик от НИМХ Боряна Маркова за \"Фокус\".\n\r\nПо Черноморието ще преобладава слънчево време с временни увеличения на облачността. Ще духа слаб до умерен югоизточен вятър. Максимални температури на въздуха - 23-25°. \n\r\nТемпературата на морската вода е 21-23°. Вълнението на морето ще е 2-3 бала.\n\r\nПреди обяд над планините ще бъде предимно слънчево, след обяд ще се развива купеста и купесто-дъждовна облачност. \r\nНа места в масивите от Западна България ще превали слабо. Ще духа слаб южен вятър, по билата до умерен – от северозапад. \r\nМаксимална температура на височина 1200 метра около 22°, на 2000 метра – около 15°.", "date": "2018.06.08", "title": "Слънчев и топъл петък. Температурите стигат до 34°С"}
{"url": "https://www.dnes.bg/politika/2018/06/08/vyoryjavat-armiiata-za-3-3-mlrd-leva.378735", "text": "НС ще гласува днес два от проектите за модернизация на армията. Вчера депутатите обсъждаха близо час и половина параметрите им, но в крайна сметка гласуването остана за петък сутринта.\n\n\n\n\r\nПроектите предвиждат купуване на поне 8 изтребителя и 150 единици бронирана бойна техника на обща стойност близо 3,3 млрд. лв, пише \"Монитор\". Плановете на МО са да поиска 12 оферти за закупуване на изтребители от 7 различни държави, като преобладават тези за американския F-16, който е и най-продаваният боен самолет в света, претърпял множество модернизации и отговарящ изцяло на предварително заложените от страната ни критерии.\r\n                    \r\n                    \r\nОт самото начало проектите за превъоръжаването на армията, с които трябва да се усъвремени авиопаркът на ВВС, разполагащ сега с МиГ-29, и да се подменят овехтелите БТР-и, срещнаха подкрепа в лицето на ГЕРБ и ДПС. Депутатите от БСП, както и партията на Веселин Марешки „Воля“ пък пробваха да ги спънат многократно. Явно усетили, че позицията им срещу модернизирането на армейските редици е в разрез с нагласите в обществото, вчера червените дадоха да се разбере, че все пак ще подкрепят проектите.\r\n ", "date": "2018.06.08", "title": "Въоръжават армията за 3.3 млрд. лева"}
{"url": "https://www.dnes.bg/eu/2018/06/08/i-nai-dobrite-vuz-ove-masachuzetski-institut-harvard.378734", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nЗа 14-та поредна година, британската компания \"Куакуарели Саймъндз\" подрежда най-добрите учебни заведения в света. В Топ 10 влизат предимно американски и британски вузове.\r\nКласацията е оглавена от Масачузетският технологичен институт, последван от Станфордският и Харвардския университет, съобщава . \r\nВ престижната класация има само един български университет, в лицето на най-старото висше учебно заведение у нас. СУ се нарежда на позиция след първите 800 най-добри, за съжаление през последните години реномето на най-старото висше учебно заведение пада с над 100 позиции.\r\r\n                    \r\n                    \"Куакуарели Саймъндз\" оценява критериите по шест основни критерия, сред които академична репутация, съотношение между преподавателски състав и брой студенти, както и репутация сред работодателите.\r\nПроучването се прави на 15 различни езика, използвани от ООН, за да се осигури възможно най-голяма представителност\n\r\n ", "date": "2018.06.08", "title": "И най-добрите ВУЗ-ове: Масачузетски институт, Харвард..."}
{"url": "https://www.dnes.bg/index/2018/06/08/receptata-dnes-maslen-limonov-sladkish.378629", "text": "\r\n1 чаша брашно + 2 супени лъжици\r\n¼ чаша пудра захар\r\n¼ чаша масло\r\n1 чаша бяла захар\r\n½ чаена лъжичка бакпулвер\r\n2 яйца\r\n3 супени лъжици лимонов сок\r\n1 супена лъжица лимонова кора\r\nпудра захар за поръсване\r\n \r\n\r\n \r\n\r\n \r\nСмесете 1 чаша брашно с ¼ чаша пудра захар. Разтопеното масло добавете към сухите съставки и разбъркайте с лъжица. След това намачкайте трошливото тесто с ръце. Разпределете го на дъното на намазнена тавичка. Печете за 20 минути в загрята на 170-180 градуса фурна.\r\n \r\nДокато се пече направете горния слой.\r\n \r\nСмесете 1 чаша бяла захар, 2 супени лъжици брашно, бакпулвер. Разбъркайте и добавете разбитите яйца към сместа. Разбъркайте добре отново. Добавете лимоновия сок и корички.\r\n \r\nРазпределете сместа върху запечената долна кора. Върнете обратно във фурната за още 25 минути на същата температура. Преди да нарежете лимоновите барчета на квадратчета, охладете ги и поръсете обилно с пудра захар.\r\n\r\n", "date": "2018.06.08", "title": "Рецептата Dnes: Маслен лимонов сладкиш"}
{"url": "https://www.dnes.bg/notifikacii/2018/06/08/109-sa-veche-jertvite-na-vulkana-fuego-v-gvatemala.378737", "text": "Сто и девет станаха жертвите на изригването на вулкана Фуего в Гватемала. Смята се, че около 200 души са изчезнали в изригването, станало в неделя.\r\nИздирвателните операции са преустановени заради рисковите условия за издирвателните екипи. Изригването на Фуего беше най-мощното от 4 десетилетия.\n\n\r\nГватемала поиска международна помощ за справяне с последиците от стихията, засегнала според оценките 1,7 милиона души.\r\nГватемалски прокурори наредиха разследване дали процедурите по евакуация на населението в района на вулкана са били спазени, пише БТА.\r\nВашингтон обяви, че изпраща спешна помощ за пострадалата страна. Тя включва и финансови средства за храна и вода за нуждаещите си. Вашингтон прати и самолет за транспортирането на най-тежко обгорелите при изригването. Те са откарани в болници в щатите Флорида и Тексас. Сред транспортираните има и шест деца.\r\n ", "date": "2018.06.08", "title": "109 са вече жертвите на вулкана Фуего в Гватемала"}
{"url": "https://www.dnes.bg/notifikacii/2018/06/08/imitator-na-kim-zadyrjan-za-razpit-v-singapur.378736", "text": "Имитатор на Ким Чен Ун бе задържан и разпитван при пристигането си в Сингапур, броени дни преди срещата на върха на Ким с Доналд Тръмп, предаде Асошиейтед прес.\n\r\nХауърд Екс, който живее в Хонконг, дошъл в Сингапур заради свързана със срещата на върха промоция на различни компании. Той разказа, че е бил разпитан от полицията, която го спряла на международното летище. Полицаите му казали да не се приближава до остров Сентоса и до хотел Шангри-ла.\n\n\n\r\nСрещата на Ким с Тръмп ще е в хотел Капела на Сентоса, а в хотел Шангри-ла се очаква да отседне американският президент.\n\r\nСъщевременно говорителката на Белия дом Сара Сандърс каза, че Тръмп ще напусне срещата на върха на Г-7 в Квебек още утре сутринта местно време и ще се отправи към Сингапур, предаде ТАСС. Президентът ще си тръгне от форума след сесия, посветена на разширяването на правата и възможностите за жените, пише БТА.\r\nСрещата на Г-7 е в град Малбе в Квебек. Тя започва днес и приключва утре. Срещата на върха на Тръмп с Ким е на 12 юни в 9 ч. местно време.\r\n ", "date": "2018.06.08", "title": "Имитатор на Ким задържан за разпит в Сингапур"}
{"url": "https://www.dnes.bg/stranata/2018/06/08/padni-za-20-raz-dva-raz-dva-raz-deputatska-fizzariadka.378738", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес в 12:20 часа фитнес инструкторът Лазар Радков се събира заедно със свои съмишленици пред Народното събрание, където малко по-късно всички ще се включат в правенето на лицеви опори и клекове.\r\nС тази инициатива ще бъде отбелязана първата година на кампанията \"30 за 30\", която цели да се мотивират повече българи да спортуват редовно.\r\n\"Според данни от 2014 година сме на първо място по сърдечносъдови заболявания и на последно място по двигателна активност в целия Европейски съюз\", каза Лазар Радков в студиото на \"България сутрин\".\r\nПо думите му именно движението е най-добрата превенция на проблемите със сърдечносъдовата система.\r\r\n                    \r\n                    Радков допълни още, че инициативата му ще се проведе пред Народното събрание, за да има повече обществено внимание именно върху тези проблеми.\r\nБогдан Василев, който също ще участва в събитието днес обясни, че идеята е с личен пример да се мотивират повече хора да спортуват, за да са в по-добро здраве.\r\n\"Възрастта няма никакво значение, при мен тренират хора на 60-70 години\", сподели Василев пред .\r\nЛазар Радков пък покани всички, които желаят да дойдат днес от 12:20 часа пред Народното събрание и да се включат в тази масова физическа активност. Инструкторът прикани и народните представители, които днес ще бъдат в парламента, да се включат в инициативата.\r\n\"Те трябва да са първите хора, които да дадат личен пример по темата\", допълни Лазар Радков.\r\nТой съобщи, че след проучване е станало ясно, че за една година от началото на кампанията \"30 за 30\", над 50 хиляди души за започнали да спортуват именно благодарение на тази инициатива.\n\r\n\r\n ", "date": "2018.06.08", "title": "Падни за 20! Раз, два, раз, два, раз... депутатска физзарядка"}
{"url": "https://www.dnes.bg/notifikacii/2018/06/08/vdigat-izvynrednoto-polojenie-v-turciia-sled-vota.378739", "text": "Турският президент Реджеп Тайип Ердоган заяви, че извънредното положение в страната, въведено след опита за преврат през юли 2016 г., може да бъде вдигнато след изборите, които ще се произведат на 24 юни.\n\r\n\"След изборите ще сложим закона за извънредното положение на масата и ще го преразгледаме\", каза Ердоган в интервю за телевизия Си Ен Ен Тюрк. \"Нещо като отмяната му може да се случи\", допълни той, предаде ДПА.\n\r\n\"Тези неща няма да се отлагат прекалено дълго. Тези неща ще бъдат свършени бързо и ще се придвижат напред\", добави той.\n\r\nСлед опита за преврат по време на извънредното положение около 150 000 души бяха уволнени от държавните институции и армията. Турция обвинява намиращия се в САЩ проповедник и едно време съюзник на Ердоган - Абдуллах Гюлен, че е организирал опита за преврат. Гюлен отрича да има вина.\r\nВ интервюто Ердоган каза, че Турция ще нанесе удар на кюрдски бунтовнически лагери в планините на Северен Ирак, в Кандил, Синджар и Махмур, ако иракското централно правителство не прочисти района от тях, предаде Ройтерс.\n\r\n\"Ако Багдад не може да реши проблема с тероризма, то ние не смятаме да чакаме разрешение от когото и да е било. Ние можем да нанесем удар по Синджар и Кандил. Казвам това за първи път. Махмур също е много важен район, ние можем да ударим и него\", заяви турският лидер, предаде ТАСС.\n\r\n\"Можем да дойдем във всеки момент\", каза Ердоган, предаде Франс прес.\n\r\nТурският президент редовно споменава за Кандил и Синджар, но за първи път говори за Махмур, намиращ се южно от Мосул и за който се смята, че подхранващ тиловите бази на Кандил, предаде Франс прес.\n\r\nТурската армия, както изглежда, умножи в последните седмици акциите в зоната на Ирак по границата с Турция, която редовно е бомбардирана от нейните самолети. Миналата седмица Турция съобщи за четирима убити военни в сблъсък с ПКК в Северен Ирак.\n\r\nАнкара редовно говори за възможност да започне трансгранична офанзива по модела на двете военни операции, водени срещу Ислямска държава и кюрдските бунтовници в Северна Сирия от 2016 г. Тонът както изглежда ескалира с приближаването на изборите на 24 юни, отбелязва Франс прес.\n\r\nСъщевременно при среща с представители на младежки организации, състояла се в президентския дворец в Анкара, Ердоган каза, че Турция се готви да изпрати астронавт в космоса, предаде ТАСС, цитирана от БТА.\n\r\n\"Вече работим по изстрелване на спътник и е възможно именно благодарение на нашата младеж да стигнем до този етап, в който ще можем да отправим в космоса и астронавт\", каза Ердоган.", "date": "2018.06.08", "title": "Вдигат извънредното положение в Турция след вота?"}
{"url": "https://www.dnes.bg/temida/2018/06/08/snimash-seksa-s-gadjeto-spodeliash-go-v-neta-i-beleznici.378742", "text": "95 родни порноактьори, повечето от които са аматьори, се оказват с белезници и в ареста заради заснети секссцени с приятелките си или със случайни бройки, които са качили после в интернет. При първото оплакване те получават обвинение по член 159 от Наказателния кодекс. В най-строгата си част той предвижда до 3 години престой зад решетките. Повечето обвинения обаче са едва за година затвор. \n\r\nСтатистиката показва, че за изминалата година с присъди от тези арестувани вече са се сдобили 45 души. Те обаче са получили условни наказания заради закачките си в интернет.\n\r\nПричината – при признаване доброволно на обстоятелствата и сключване на споразумение с прокуратурата присъдата е обществено порицание и минимална глоба, рядко надвишаваща 1000 лева.\r\n                    \r\n                    \r\nПоследното постановено наказание е от варненския съд, който издал условна присъда за 50-годишен фотограф, снимал и разпространявал порнографски материали. Николай Георгиев се разминал с решетките, но се бръкнал с 1500 лева глоба. Освен това бил включен в пробационна програма за обществено въздействие. \n\r\nНиколай снимал само актова фотография в продължение на 10 години. Чрез различни сайтове, където се публикували обяви за фотомодели, той се свързвал с пълнолетни момичета и жени, като им предлагал срещу определен хонорар да заснемат еротични сесии.\n\r\nСамите снимки и клипове се заснемали на плажната ивица и трябвало да изглеждат като случайни кадри, направени от воайор. Впоследствие качвал снимките и клипчетата в интернет сайт, където се провеждало класиране, а според натрупания рейтинг той получавал заплащане. Хонорарът на моделите му бил 150-200 лева, разказва \"Монитор\".\r\nВ средата на юни 2016 г. в дома на фотографа било извършено претърсване и изземване. От назначената визуално-художествена експертиза на намерените видеофайлове и снимки по делото било установено, че материалите представят „открито сексуално поведение, изразяващо се в похотливо показване на половите органи в предизвикателни пози, мастурбация, фелацио и полово сношение“, пише в обвинението срещу него.\n\r\nФотографът досега не е бил осъждан, с висше образование е и е съдействал за разкриване на обективната истина.\n\r\nСъдебните актове мълчат за случаи, в които се касае за изтипосване на бившата половинка в интернет, тъй като голяма част от делата за закрити, за да не се нарушат правата на жертвите, които са претърпели големи вреди от личен характер, включително и с пускането на голите им видеа в интернет.\n\r\nКласация от преди две години на \"Индипендънт\" пък поставя българите на седмо място в Европейския съюз по брой порнографски канали, които се излъчват по телевизията. В същото време обаче според законите това е напълно забранено в България. Ние сме една от двете страни в Европа, в които е забранено порнографското съдържание. Наказателният кодекс обаче го гони, ако то е пуснато в интернет. Телевизионните канали успяват да заобиколят закона и необезпокоявано да го излъчват.\n\r\n\n\r\nВсяка седмица полицията в страната залавя по един човек, който изнудва някого със секскомпромати. Това са основно снимки и клипчета, с които се цели някой да бъде дискредитиран, уволнен от работа или да плати немалка сума пари. Това показва статистиката на МВР за задържаните хора за този тип престъпления. Само за година те са над 60, като повечето от тях са мъже. Едва пет жени са заловени за изнудване. \n\r\nВ повечето случаи те отговарят по чл. 213 и 214 от Наказателния кодекс, но в зависимост от типа на изнудването съдът ги санкционира по различни точки. Най-тежкото наказанието може да достигне дори до доживотен затвор, ако от изнудването е последвала смърт. Най-лекото обаче е 2 години, като това е и основната санкция, която понасят изнудвачите.\n\r\nПрисъдите обаче рядко са ефективни, тъй като престъпниците признават вината си и така минават в рамките на условното наказание.\n\r\nЕдна от най-показателните истории се разиграва в Ихтиман, където криминално проявен мъж се оказва в затвора след изнудване. Работата по случая започнала, след като 42-годишна жена сигнализирала в полицията, че е обект на изнудване. \n\r\nТя споделила, че чрез системни заплахи е шантажирана да плати значителна сума, за да не бъдат публикувани нейни лични снимки в социалните мрежи. Жената сама била изпратила фотосите на интимната си половинка, но по думите й била \"предразположена\" да направи това.\r\nНепосредствено след това той започнал да я изнудва, че ще ги разпространи публично на профилите на нейни познати в социалните мрежи, ако не му даде 2 хил. лева в точно определен срок. Жертвата обаче се обадила в полицията и така изнудвачът бил заловен, а по-късно пратен в затвора, тъй като имал и други подобни провинения и условна присъда.", "date": "2018.06.08", "title": "Снимаш секса с гаджето, споделяш го в нета и... белезници"}
{"url": "https://www.dnes.bg/obrazovanie/2018/06/08/roditeli-na-start-vtoro-klasirane-za-pyrvolacite.378740", "text": "Важен  ден за хиляди кандидат-първокласници. Днес по обяд започва подаването  на заявления за прием за второ класиране. Резултатите от първото  предизвикаха напрежение сред родители, които се оплакаха, че въпреки че  отговарят на водещите критерии, а именно местоживеене и близостта до  училище, не са попаднали в желаното учебно заведение. \n\r\n                    \r\n                    \n\n\n\n\r\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВажен ден за хиляди кандидат-първокласници. Днес по обяд започва подаването на заявления за прием за второ класиране. Резултатите от първото предизвикаха напрежение сред родители, които се оплакаха, че въпреки че отговарят на водещите критерии, а именно местоживеене и близостта до училище, не са попаднали в желаното учебно заведение.\n\n\n\r\n\"В сравнение с предишни години кампанията по прием върви спокойно. Ясно изградените критерии и условия дисциплинират обществото и хората са по-спокойни. Все пак приемът тепърва стартира\", каза пред камерата на  директорът на Регионалното управление на образованието – София Ваня Кастрева.\r\nПо думите ѝ само в три столични училища всички места на първо класиране са били заети и е имало неприети ученици - в 73-то, 5-то и 23-то училище.\r\n\"В 73 СУ има обявени доста свободни места за 2-ро класиране. В 5 СУ пък ръководството откри нова паралелка. Желаещите понякога са толкова, колкото училището не може да приеме заради материалната база\", подчерта Касрева.\r\nТя уточни, че останалите извън класирането деца трябва да подадат заявление за участие във второ класиране, а самите критерии не се променят.\r\n\"Хубаво е, когато родителите решават къде точно да учи детето им, но това е доста труден процес. София е доста голям град и всичко зависи от системата. Нуждаем се от още училищни сгради. Възможно е пред следващата година първолаците да кандидатстват онлайн\", отбеляза директорът на Регионалното управление на образованието – София.\n\r\n ", "date": "2018.06.08", "title": "Родители на старт: Второ класиране за първолаците"}
{"url": "https://www.dnes.bg/stranata/2018/06/08/prestypnici-se-shmatkat-kyde-e-policiiata.378743", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетири месеца занимаваме министър Валентин Радев с проблема на Ботевград. Престъпниците знаят, че в Ботевград няма полиция и си правят каквото си искат. Това заяви председателят на АБВ Румен Петков в сутрешния блок на .\r\nДни преди избягалият от Централния софийски затвор Владимир Пелов да бъде застрелян в Ботевград, от АБВ поискаха оставката на вътрешния министър именно заради проблемите с реда в града.\n\n\n\n\r\nПо думите на Румен Петков убитият престъпник неслучайно е отишъл да живее там, а съставът на полицията в Ботевград може да обслужва само една патрулна кола.\r\r\n                    \r\n                    \"Какво означава \"пуснал брада, сложил качулка\"... Какво очакват - да тръгне с табелка \"Аз съм Пелов\"?, подчерта Петков, визирайки обясненията на органите на реда защо рецидивистът не е бил заловен по-рано.\r\n\"Не може Пелов да се шматка там месец и повече, да е ясно къде е живял... Вътрешна сигурност и прокуратурата трябва да направят много сериозна проверка. Имаме пример на тотално бездействие в ущърб на десетки хиляди граждани\", каза още бившият вътрешен министър.\r\n\"Нека Валентин Радев да излезе от министерството без връщане\", настоя Петков, според когото вътрешният министър е показал грозно отношение към служителите на МВР и действията му са довели до деморализация в системата.", "date": "2018.06.08", "title": "Престъпници се шматкат! Къде е полицията?"}
{"url": "https://www.dnes.bg/notifikacii/2018/06/08/skrivalishteto-na-zatvornicite-baraka-visoko-v-planinata-izdal-gi-dim.378727", "text": "Все по-ясен става пътят на двамата бегълци от затвора Владимир Пелов и Радослав Колев в последните два месеца. След бягството от затвора двамата рецивидисти са успели да се придвижват без проблем до различни места.\r\nПоследно двамата са се крили в апартамент в Ботевград, който е на няколко пресечки от мястото, където Владимир Пелов беше убит. Следите на Радослав Колев засега се губят.\n\n\n\n\n\n\r\nПреди да отидат в апартамента обаче двамата затворници се крият в старото крило на болницата в града.\n\r\nУбежище за бегълците е било и село Огоя, община Своге. Няколко дни след бягството излезе информацията, че затворниците може да са именно там, но полицията тогава не ги откри.\r\nПървото скривалище на двамата бегълци, за което има информация, е постройка високо в планината край село Ябланица, отново в община Своге.\n\r\nТам са ги видели двама младежи, които забелязали, че от барачката, собственост на баща им, излиза дим. Именно този дим е издал бегълците.\n\r\n\"Отваряме вратата и двамата бегълци срещу нас! И питат: \"Момчета, какво правите тука?\". Ние обясняваме: \"Отиваме за див чесън\". \"А, добре, добре, не се бойте!\", казват ни. Ние им казахме, че не се притесняваме, при което затворихме вратата. Почервеняха и двамата, като отворихме... при което си мръднаха ръцете и ние помислихме да не е нещо пистолет, но нищо не стана\", разказва пред bTV едно от момчетата.\r\nМладежите успяват да отидат при баща си и звънят в МВР. Два часа по-късно за проверка на сигнала идват полицаи, но се качват в планината едва на следващия ден.\n\r\n\"Показахме им къде трябва да се качат, но нямаше възможност – не бяха облечени подходящо, нямаха джип и седяха с нас и чакахме полицията...\", разказва момчето.\n\r\nПо същото време до колибата пристига джип, в който вероятно се качват Пелов и Колев и бягат.\n\r\nКакъв точно е бил пътят на Пелов и Колев след това не е съвсем ясно. Колев се издирва и сега. ", "date": "2018.06.08", "title": "Скривалището на затворниците – барака високо в планината. Издал ги дим!"}
{"url": "https://www.dnes.bg/science/2018/06/08/organichni-molekuli-na-mars-ima-li-jivot-na-chervenata-planeta.378728", "text": "На Марс са открити нови признаци на възможни минали или дори настоящи форми на живот на Червената планета, съобщиха специалисти от НАСА, цитирани от Асошиейтед прес и Ройтерс.\n\r\nМарсоходът \"Кюриосити\" е намерил на Марс органични молекули с неясен произход в бивше корито на река на възраст 3 милиарда години на дълбочина 5 см, което може да означава, че някога на Марс са съществували условия за развитие на форми на живот, съобщиха представители на космическата агенция на САЩ на нейния сайт и в социални медии, в които приемат въпроси с използване на хаштага #askNASA.\n\r\nСпециалистите уточниха, че откритите органични съединения не са свързани непременно с жизнена дейност на някакви същества и може да са се образували и без участие на организми, отбелязва Ройтерс.\r\n                    \r\n                    \r\nОстава обаче възможността някога Марс да е бил обитаван от микроорганизми или дори те все още да съществуват на планетата, посочва АП, цитирана от БТА.\n\r\n\"Кюриосити\" е потвърдил и сезонни повишения на равнищата на метан в атмосферата на Марс, като не е изключено те да имат биологичен източник.", "date": "2018.06.08", "title": "Органични молекули на Марс, има ли живот на Червената планета?"}
{"url": "https://www.dnes.bg/science/2018/06/08/sredizemno-more-stava-more-ot-plastmasa.378741", "text": "Средиземно море е застрашено да се превърне в \"море от пластмаса\", предупреди Световният фонд за дивата природа, който предложи серия от мерки за спасяване на морето от пластмасовите отпадъци, които го задушават, предаде Франс прес.\n\r\nАсоциацията представи доклад, в който е обобщила данните от научни изследвания, пораждащи безпокойство. В Средиземно море има рекордно ниво на микропластмаса - пластмасови частици, които са по-малки от 5 милиметра и които тровят цялата хранителна верига и застрашават човешкото здраве.\n\r\nКато цяло концентрацията на микропластмасата е почти четири пъти по-висока в Средиземно море отколкото в \"континентите\" от пластмасови отпадъци, открити в океаните, подчертава Световният фонд за дивата природа.\r\n                    \r\n                    \r\nЗа да се променят нещата, неправителствената организация пледира за международно обвързващо споразумение, за да бъдат намалени пластмасовите отпадъци или за борба с изоставените във водата материали за риболов.\n\r\nСветовният фонд призовава за увеличаване на рециклирането и събирането на отпадъци в страните по крайбрежието на морето. Фондът призовава и за забрана на всички полиетиленови торбички за еднократна употреба, както на север така и на юг, и за забрана на добавянето на микропластмасата, например в козметичните продукти или почистващите препарати през 2025 г.\n\r\nПромишлеността трябва да развие алтернативи на пластмасата, \"които да могат да се рециклират или да се превръщат в компост\", и да произвежда неща от възобновяеми материали, а не от петролни деривати, се казва в доклада. Туристическата индустрия трябва да избягва да използва пластмасови продукти за еднократна употреба като бутилки, торби, сламки или тапи.\n\r\nСветовният фонд призовава и за \"лов на пластмаса\" на индивидуално ниво - използване например на дървени гребени и пинцети, на гъби от целулоза, на биоразграждащ се конец за зъби, на керамични съдове, стъклени бутилки, памучни кърпи или постелки за йога от бамбук, пише БТА.\n\r\nФондът отправя призив да не се хвърлят отпадъците където и да е, което ще допринесе също за спасяването на Средиземно море.\r\n ", "date": "2018.06.08", "title": "Средиземно море става \"море от пластмаса\""}
{"url": "https://www.dnes.bg/eu/2018/06/08/penka-na-syzdyrma-chetiri-dni-babh-bistri-kraveshkata-saga.378744", "text": "Окончателното решение за живота на кравата Пенка ще бъде взето в понеделник, обявиха от Българската агенция за безопасност на храните (БАБХ).\n\r\nТака присъдата на кравата беглец, която напусна пределите на страната ни и гостува в рамките на две седмици в съседна Сърбия, беше отложена с 4 дни.\n\n\n\n\n\r\nДиректорът на агенцията по храните Дамян Илиев ще проведе извънредни срещи с представители на ветеринарните служби на Македония и Сърбия по повод казуса с преминаването на безстопанствени животни през граничната зона. \n\r\nВ сряда Илиев се е срещнал с македонските ветеринари в София, а в неделя ще проведе разговори и със сръбските експерти в Ниш. След това се очаква да бъде съобщено окончателното решение за съдбата на Пенка. \r\n                    \r\n                    \r\nОчаква се тя да бъде умъртвена, тъй като след \"екскурзията си\" е влязла в страната ни от държава извън Европейския съюз. \n\r\n“Не може по този начин да се действа – да избиваме всичко живо и проблемът е решен. С такива случаи ние отново увреждаме имиджа на България\", заяви пред \"Труд\" евродепутатът от ГЕРБ Емил Радев.\n\r\n\"Не е смъртен грях, но това е още един пример как заради такива казуси се критикува европейското законодателство. Но тук говорим за една оценка от административни органи, каквато е Агенцията по храните. Нормално е да се види животното заразено ли или не, а не цялата държава и ЕС да се занимава с кравата Пенка. Призовавам Агенцията, ако кравата е здрава и всичко е наред, тя да продължи да живее\", настоя той.", "date": "2018.06.08", "title": "Пенка на създърма!? Четири дни БАБХ бистри кравешката сага"}
{"url": "https://www.dnes.bg/crime/2018/06/08/katastrofa-ubi-na-miasto-mlad-shofior-v-smoliansko.378750", "text": "Млад мъж от Разложко умря в катастрофа, която стана в Смолянско. 23-годишният мъж е шоирал микробус, който е блъснат от лекотоварен пикап. Ударът между МПС-ата е станал в Смолянското село Търън. \r\nЗагиналият е спрял вдясно на тротоара, тъй като се е появил проблем с превозното средство с пловдивска регистрация. Пикапът, който е шофиран от 47-годишен жител на Търън, връхлетял върху микробуса. \r\nМладият мъж е получил тежки наранявания. Жители на селото казват, че дори единият му крайник е бил откъснат. Мястото на катастрофата било локва с кръв, осеяно с разхвърчани обувки, дрехи и вещи.\r\nПострадалият е бил транспортиран в МБАЛ-Смолян, и въпреки усилията на лекарите, четири часа след инцидента е починал.\r\r\n                    \r\n                    В микробуса са пътували още двама мъже, които са невредими. Водачът на пикапа със смолянска регистрация също е приет за наблюдение в болница. Той е с натъртвания по тялото, но нямало опасност за живота му.\r\nПътя Смолян-Мадан е бил затворен за няколко часа, а движението отклонявано през Рудозем и други обходни маршрути. Образувано е досъдебно производство, пише .", "date": "2018.06.08", "title": "Катастрофа уби на място млад шофьор в Смолянско"}
{"url": "https://www.dnes.bg/obshtestvo/2018/06/08/aec-ivancheva-a-nie-se-zanimavame-da-smeniame-imena-na-mestnosti.378749", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРешението на общинския съвет в Стара Загора да промени турско-арабските имена на стотици местности, накара патриотично настроени политици да поискат същото и във Варна.\r\nСред тях е лидерът на партия \"Възраждане\" Костадин Костадинов, който припомни, че подобно решение е било взето във Варна още през 2013 г. По думите му обаче тогавашният турски посланик е оказал брутален натиск върху кмета на града и решението е било върнато.\n\n\n\r\n\"Става дума за елементарна историческа справедливост. В момента само в кадастъра трябва да се сменят имената. Първият подобен случай беше в Бургас през 2009 г. За 9 години имаме 3 общини, в които се е случило. Това е съвсем нормален процес\", обясни Костадинов пред .\r\r\n                    \r\n                    На противоположно мнение е адвокат Николай Хаджигенов, който определи процесите в Стара Загора и Шумен като нов Възродителен процес.\r\n\"Всички патриоти използват такива моменти и вместо да гледаме Белене, казуса Иванчева, корупцията в държавата, ние сменяме имената, настройваме хората едни срещу други. С нетърпение очаквам момента, в който ще останат само истински българи в тази скапана държава. Какво ще правят тогава освен да си извадят очите един на друг\", коментира юристът.\r\nТезата на Хаджигенов не се хареса от лидера на партия \"Възраждане\", който контрира: Кое точно ви е българско, не се държите като българин! Не защитавате българския национален интерес!\r\n\"Гражданството ми е българско\", отвърна Хаджигенов и добави, че защитава българското повече от събеседника си.\r\n\"Ако оставим целия този процес да свърши, те ще изтрепят всички, които не са истински българи. Ще се вдигнат високи стени и ще останат сами\", завърши Хаджигенов.", "date": "2018.06.08", "title": "АЕЦ, Иванчева... А ние се занимаваме да сменяме имена на местности"}
{"url": "https://www.dnes.bg/crime/2018/06/08/haskovliika-izgoria-s-5-000-levove-i-bijuta.378757", "text": "75-годишна жена от Хасково стана поредна жертва на ало мафиоти, съобщи МВР - Хасково. \r\nТелефонните измамници заблудили вазрастната жителка на града по схемата \"съдействие на полицията\".\r\nВчера по обяд непознат мъж се представил по телефона за полицай и успял да я убеди да събере пари за залавянето на престъпник. Жената изтеглила от банка наличните си 5000 евро.\r\nИмала още 300 лева и златни накити, които също доброволно дала.\r\nСпоред инстукцията взела такси, което я закарало до парк, който се намира в близост до болницата в Димитровград.\r\nЕдва към 20 часа вечерта потърпевшата разбрала, че е била излъгана и подала сигнал в полицията.", "date": "2018.06.08", "title": "Хасковлийка изгоря с €5 000, левове и бижута"}
{"url": "https://www.dnes.bg/rusia/2018/06/08/priakata-liniia-na-putin-instrument-za-upravlenie.378746", "text": "Вчерашната традиционна \"пряка линия\" с президента на Русия Владимир Путин, отговарял в ефир на въпроси от граждани, мина в изцяло нов формат. В студиото нямаше зрители, затова пък имаше доброволци, които участваха в подготовката на програмата и помагаха на хората, пожелали да зададат въпрос, пише \"Известия\".\n\r\n\"Росийская газета\" нарича събитието \"откровени разговор\" и изтъква, че Путин е включвал в ефир и министри, и губернатори за коментиране и поясняване на темите.\n\r\nПрезидентът изтъкваше, че основна задача на новото руско правителство е да повиши благосъстоянието на хората, приканваше губернаторите да бъдат максимално внимателни към проблемите на населението, посочва \"Известия\", цитиран от БТА. Вестникът отбелязва излъганите очаквания на експерти Путин \"да нахока немарливи губернатори\" по време на предаването, подчертава и демонстрираните от руския лидер познания \"по много теми и въпроси\", когато \"се налагало да подсказва\" на някои длъжностни лица.\n\r\r\n                    \r\n                    Политтехнологът Дмитрий Фетисов вижда във вчерашното предаване по-специално сигнал за регионалните елити, че Кремъл има стратегия за извършване в Русия на \"рязко вътрешно усилие\". Тя обаче трябва да се осъществява по места и централната власт внимателно ще проследи това. \"Оттук идва и липсата на явни критики към губернаторите. Президентът им дава кредит на доверие и се надява, че няма да го изложат\", казва експертът.\n\r\nЗа пръв път от старта на путинските \"преки линии\" през 2001 г. \"формата стана едва ли не по-важна от съдържанието\" - новият формат \"открои важен механизъм за реформиране на управленската класа\" в Русия, заявява \"Взгляд\". Видяхме нов инструмент за управление на номенклатурата. Нещо повече, нов инструмент за управление на страната. \"Тристранните\" съвещания от този вид със сигурност ще се превърнат в традиция, коментира електронният вестник.\n\r\nВместо поредното съвещание по проблемите на Далечния изток или за безработицата в Северен Кавказ ще може да се проведе пряка линия с президента Путин по тези теми. След това личната отговорност на служителите ще нарасне твърде осезаемо - както и скоростта, с която се решават много проблеми, добавя \"Взгляд\".\n\r\nНовият формат демонстрира, че \"пряката линия\" се превръща от пиар акция в един от инструментите за управление на държавата, смята и политологът Андрей Колядин, говорил пред \"Ведомости\". \"И за разлика от държавите, където има публична политика, (предаването) се търси от обществото, защото иначе властта ще си съществува отделно, а хората - отделно\", казва той.\n\r\n\"Пряката линия\" е основна институция в Русия, където вместо избиратели има телевизионни зрители, констатира \"Новая газета\".\n\r\nИзданията уточняват, че в предаването участваха и хора, които формират общественото мнение, както и популярни видеоблогъри, предварително събрали въпроси сред своите абонати. Влиятелни блогъри запитаха Путин няма ли в Русия да бъдат забранени Instagram и YouTube - но той веднага прехвърли разговора към историята с блокирането на месинджъра Telegram и фактически обеща промяна в ситуацията около забраната му в Руската федерация, отбелязва \"Независимая газета\" по повод \"изненадващото събитие\".\n\r\n\"Комерсант\" акцентира върху засегнатите в предаването международни проблеми и \"новите формулировки\" на Владимир Путин, говорил за антируските санкции на Запада и отношенията между Европа и САЩ. Действията на САЩ, наложили \"забранителни мита върху стоманата, върху алуминия не само за Европа, но и за Канада, за Мексико - това всъщност са си санкции!\", цитира вестникът думите на руския лидер. \"Само дето нещата са формулирани другояче. А всъщност това си е така\", добави Путин.\r\n ", "date": "2018.06.08", "title": "\"Пряката линия\" на Путин – инструмент за управление "}
{"url": "https://www.dnes.bg/kino/2018/06/08/tarantino-razkazva-imalo-edno-vreme-v-holivud.378751", "text": "Актьорите Деймиън Луис, Дакота Фанинг и Люк Пери ще се снимат в деветия филм на Куентин Тарантино \"Имало едно време в Холивуд\", съобщи Контактмюзик.\r\nСюжетът на филма проследява опитите на телевизионния актьор Рик Делтън и неговия ловък дубльор Клиф Бут да пробият в Холивуд през 60-те години на миналия век. Той се развива на фона на убийствата, извършени от последователите на Чарлз Менсън през 1969 г., пише БТА\r\nДеймиън Луис ще се превъплати в ролята на американския актьор Стив Маккуин, а Дакота Фанинг ще изиграе Линет Фром, членка на култа \"Семейство Менсън\", известна с опита си да убие американския президент Джералд Форд.\r\nЛюк Пери ще се превъплати в Скоти Лансър, един от полубратята, герои на сериала \"Лансър\", излъчван от Си Би Ес от 1968-1970 г.\r\r\n                    \r\n                    Те обаче не са единствените нови попълнения в актьорския състав на трилъра. Към него се присъединяват още актьорите Никълъс Хамънд и Емил Хърш. Тарантино иска да привлече и Бърт Рейнолдс за ролята на фермер.\r\nЛеонардо ди Каприо и Брат Пит вече са подписали договорите си за участие в \"Имало едно време в Холивуд\". Преговорите с австралийската актриса Марго Роби, която трябва да се превъплати в ролята на убитата съпруга на Роман Полански Шарън Тейт, са на финалната права. \"Имало едно време в Холивуд\" се очаква да излезе на екран през 2019 г.", "date": "2018.06.08", "title": "Тарантино разказва \"Имало едно време в Холивуд\""}
{"url": "https://www.dnes.bg/za-da-se-razbirame/2018/06/08/novolunie-v-bliznaci-kakvo-da-ochakvate-spored-zodiiata.378718", "text": "На 13 юни 2018 се очаква поредното космическо събитие – новолуние в знака на зодия Близнаци. То ще се случи по време на връзката между Меркурий в Рак и Уран в Телец, както и прехода на Венера в знака на Лъв.\r\nВсичко това ще окаже огромно влияние върху нашия живот, така че е много важно да бъдете внимателни към тези фази на Луната.\r\nВъздействието на новолунието ще се усети от момента на неговото настъпване и още две седмици преди да започне пълнолунието. Какво ви очаква според зодията вижте в следващите редове.\r\n\r\nОвенът ще стане по-комуникативен и общителен. Това ще му помогне да постигне целите си и да създаде нови контакти. Новолунието през юни 2018 г. Ще ви предложи пътувания, бизнес срещи и ще може да постигнете голяма част от целите си.\r\r\n                    \r\n                    \r\nУважаеми Телци, бъдете внимателни с финансите, разходите. Новолунието в Близнаци показва, че мислите ви ще бъдат повече насочени към финансови въпроси и промени, които искате да направите в тази посока. \r\nВъзможно е да намерите допълнителни източници за увеличаване на доходите си. Като цяло очаквайте успехи в тази посока.\r\n", "date": "2018.06.08", "title": "Новолуние в Близнаци – какво да очаквате според зодията?"}
{"url": "https://www.dnes.bg/notifikacii/2018/06/08/kato-na-film-maskirani-vyrzali-semeistvo-dirili-pari.378752", "text": "Трима мъже са задържани за въоръжен грабеж в Нова Загора, съобщиха от МВР-Сливен.\r\nПрестъплението е извършено на 1 декември 2017 година. Тогава четирима маскирани влезли в частен дом в град Нова Загора и привели в безпомощно състояние мъж и две жени.\r\nПрестъпниците ги заплашили с оръжие и им отнели мобилните телефони, докато търсели в къщата пари и ценности.\r\nНа 5 юни са задържани 41-годишният Пейчо И. от Сливен, криминално проявен за кражби, грабеж, палеж и изнудване, Славейко Ш. на 39 години от София, криминално проявен за кражба и грабеж, и Петър В. на 40 години от село Зимница, криминално проявен за грабеж.\r\nОт Окръжната прокуратура в Сливен съобщиха, че спрямо тримата е взета мярка \"задържане под стража\".\r\nСпоред прокурора, обвиняемите могат да се укрият или да извършат ново престъпление.\r\nОпределението на Окръжен съд - Сливен може да бъде обжалвано пред Апелативния съд в Бургас.", "date": "2018.06.08", "title": "Като на филм: Маскирани вързали семейство, дирили пари"}
{"url": "https://www.dnes.bg/politika/2018/06/08/eksperti-aec-belene-niama-kak-da-startira-za-7-g.378756", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПарламентът реши да рестартира проекта за АЕЦ \"Белене\". Втората атомна централа може да се изгради само на пазарен принцип от стратегически инвеститор и без държавни гаранции. До 31 октомври енергийната комисия трябва да подготви процедурата по избор на нов инвеститор. Според икономиста Владимир Каролев и бившия заместник-министър на енергетиката Явор Куюмджиев, това няма как да стане.\n\n\n\r\n\"Абсолютно съм съгласен, че е нереално, невъзможно за 5 месеца да се намери инвеститор. Особено, ако просто си седиш в София, в кабинетите, и чакаш някой да дойде\", каза в студиото на \"България сутрин\" Явор Куюмджиев. \r\r\n                    \r\n                    По думите на бившия енергиен министър проблем е и това, че мораториумът за изграждането на централата в Белене не е вдигнат.\r\n\"Това е все едно да кажеш на някой: \"Ела да строиш нещо, което е забранено със закон\", аргументира се Куюмджиев.\r\nИкономистът Владимир Каролев пък сподели, че в българската енергетика има сериозни нужди от инвестиции и не само в АЕЦ \"Белене\".\r\nДвамата гости бяха категорични още, че няма как централата да бъде построена за 7 години, какъвто е срокът според министъра на енергетиката Теменужка Петкова.\r\n\"Единствените две държави, в които не се закъснява много са Русия и Китай\", подчерта Каролев пред .\r\nПо думите му Петкова може да е видяла, че най-бързо някоя централа е била построена за 7 години, а Явор Куюмджиев беше категоричен, че ако всичко е готово и започне изграждането на АЕЦ \"Белене\", минималният срок това да се случи е 10 години.", "date": "2018.06.08", "title": "Експерти: АЕЦ \"Белене\" няма как да стартира за 7 г."}
{"url": "https://www.dnes.bg/politika/2018/06/08/ns-modernizirame-armiiata-s-iztrebiteli-i-tehnika-za-3-3-mlrd-leva.378764", "text": "Парламентът реши да похарчи 3,3 млрд. за модернизацията на българската армия след двудневни дебати. Със 151 гласа \"за\", 7 \"против\" и 1 \"въздържал се\" депутатите приеха двата проекта за придобиване на нова бронирана машина и нови бойни самолети.\r\nПравителството предвижда да се закупят не по-малко от 90 броя бойни бронирани машини за механизирано отделение и не по-малко от 60 броя специални /осигуряващи и обслужващи/ бронирани машини. Логистичната поддържка на бойната техника ще се извършва от българска фирма и това условие ще бъде заложено в договора. Първият проект ще струва 1.464 млрд. лв. с ДДС със срок на плащане 12 години.\n\n\r\r\n                    \r\n                    Предвижда се да се придобият и общо 16 бойни самолети на два етапа, които да отговарят на изискванията на ЕС и НАТО. На първия етап ще бъдат закупени не по-малко от 8 и ще струват около 1,8 млрд. лева.\r\nПо време на дебатите партиите изразиха принципна подкрепа за модернизацията на армията и отчетоха значението й за националната ни сигурност. Единствено депутатите от \"Воля\" бяха против, тъй като според тях държавата не може да си позволи в момента такъв разход, предвид че има по-приоритетни сектори като здравеопазване и образование.\r\n\"Това е най-големият грабеж, който обрича поколенията на нищета\", настоя Веселин Марешки.\r\nПозицията на \"Воля\" провокира ГЕРБ и \"Обединени патриоти\" да отговорят с притчи и вицове. \r\nПатриотът Юлиан Ангелов от трибуната разказа виц от социалните мрежи, според който Веселин Марешки бил против закупуването на изтребители, защото не му разрешили да направи бензиностанция в Граф Игнатиево.\r\nПо време на разискванията от левицата изтъкнаха, че в проектите няма конкретика и изразиха притеснения дали те наистина ще бъдат осъществени, но въпреки това застанаха зад тях.\r\nСоцлидерката Корнелия Нинова заяви, че от БСП са \"за\" модернизацията на армията, стига разходите да не надхвърлят повече от 2% от БВП, както и да бъдат ангажирани фирмите от българската военна индустрия и българската икономика в проектите. Тя отчете, че и двете условия са изпълнени в проектите на министър Красимир Каракачанов.\r\nБорис Вангелов от \"Обединени патриоти\" напомни, че 28 години българската армия не е модернизирана и не е придобивала нова основна бойна техника, освен транспортни самолети и хеликоптери и настоя, че не става дума за колосален разход.\r\n\"Разходите са 1,23% от БВП, а той е над 100 млрд. лева. Това означава, че по трите проекта - за въоръжените сили е третият, общо годишно ще се плаща 300-400 млн. лева, дори по-малко\", каза той.\r\nГен. Константин Попов от ГЕРБ пък настоя, че дебатът не е точно какви изтребители и бойни машини да бъдат закупени, а за това Народното събрание да покаже отношението си към армията и националната сигурност.\r\n\"В момент на криза се обръщаме към армията. Отбраната осигурява инвестиции, работни места\", напомни той и призова всички да гласуват \"със зеленото бутонче\".\r\nОт ДПС също застанаха зад проектите за превъоръжаването и очакват следващите стъпки - конкретните оферти от държавите за закупуване на бойната техника.\r\nДесислав Чуколов от \"Атака\" отбеляза, че не е против модернизацията, но пък настоя да не се ограничаваме с избор на изтребители само от държави от ЕС и НАТО. ", "date": "2018.06.08", "title": "НС: Модернизираме армията с изтребители и техника за 3,3 млрд. лева"}
{"url": "https://www.dnes.bg/notifikacii/2018/06/08/otriazanata-glava-na-zmiia-uhapa-myj-toi-edva-ocelia.378758", "text": "Отровна змия дори с отрязана глава може да представлява заплаха за живота. В това се е убедил неотдавна на собствен гръб американец от Тексас.\r\nЗа инцидента пред журналисти разказа жената на пострадалия Дженифър Сатклиф.\r\nНа 27 май, докато копаел в градината, съпругът й Джеръми Сатклиф се натъкнал на гърмяща змия, дълга над метър.\r\nБез да се замисля много, той хванал лопата и отрязал главата на влечугото, съобщи местният канал KIII TV.\r\nКогато мъжът се навел, за да изхвърли останките на змията, отрязаната глава го ухапала. При това главата впръскала в него цялата останала отрова, а не малко количество, какво се случва при \"обикновено\" ухапване.\r\n\"Чух го да крещи: \"Ухапа ме!\" Изтичах да му помогна, като той по някакъв начин успя  да изтръгне главата на змията от ръката си\", разказва жената пред \"Вашингтон пост\".\rПо думите на специалисти при мъртва отровна змия рефлексът за ухапване може да се запази практически до един час, дори и главата да е отделена от тялото.\r\nДженифър която е медицинска сестра, качила бързо мъжа си на колата, обадила се на 911 и тръгнала към най-близката болница.\r\n\"Той мислеше, че ще умре, след километър и половина започна да губи зрение. Страшно се боеше, а аз се опитвах да остана позитивна\", разказва по-нататък Дженифър.\r\nДжеръми бил прехвърлен по въздух в болница, където лекарите съобщили на Дженифър, че мъжът й е получил септичен шок и вътрешен кръвоизлив.\r\n\"Кръвното му постоянно падаше, органите му започнаха да отказват... Трябваше да го поставят в медикаментозна кома. През първите 24 часа три пъти идваха при мен и ми казваха, че той няма да оцелее, а аз знаех за какво говорят. Докато беше в кома, през цялото време му говорех, че трябва да се бори\", казва Дженифър. \r\nДжеръми излязъл от комата след няколко дни и в момента състоянието му е стабилно.\r\nОбикновено при ухапване на пострадалия се дават две до четири дози противоотрова, но на нейния мъж са били нужни 26 дози, за да оцелее. ", "date": "2018.06.08", "title": "Отрязаната глава на змия ухапа мъж, той едва оцеля"}
{"url": "https://www.dnes.bg/notifikacii/2018/06/08/predizborno-erdogan-obeshta-bezplatni-sladkishi-i-chai.378763", "text": "Турският президент Реджеп Тайип Ердоган обеща да създаде \"народни кафенета\" (на турски \"къраатхане\"), които денонощно да предлагат безплатно \"сладкиши, чай и кафе\" в цяла Турция, предаде ДПА.\n\r\nНеобичайното предизборно обещание Ердоган даде на митинг в югоизточния турски окръг Хатай вчера.\n\r\nМлади и стари ще идват, ще четат книги и ще получават безплатно сладкиши, чай, кафе, заяви президентът.\n\r\nОбичаят да се пие кафе и чай в Турция датира от преди стотици години, а традиционният двоен чайник е вещ, без която не може да мине нито един турски дом.\n\r\nПрез 2013 г. ЮНЕСКО включи специалния начин на приготвяне на турско кафе в списъка на нематериалното културно наследство, окачествявайки го като символ на гостоприемство, приятелство и забавление.\r\n\"Тези (кафенета) ще бъдат напълно оборудвани с книги, библиотека... Имам предвид, че тези места ще добавят цвят в живота ни. Те ще бъдат отворени 24 часа дневно\", каза той.\n\r\nПрез март Ердоган заяви, че \"кафенето не е място за хазартни игри, а за четене на книги\", предаде Анадолската агенция, цитирана от БТА.\n\r\nДумите му бяха последвани от проект за преустройство на такива заведения и 30 кафенета в северозападния окръг Бурса бяха превърнати в \"къраатхане\", съобщи още турската държавна агенция.\r\n ", "date": "2018.06.08", "title": "Предизборно Ердоган обеща: Безплатни сладкиши и чай"}
{"url": "https://www.dnes.bg/notifikacii/2018/06/08/sled-semeina-svada-myj-ubi-bashta-si-v-pazardjik.378783", "text": "Възрастен мъж почина на място, след като е бил блъснат от сина си по стълбището на жилищна кооперация в Пазарджик, съобщиха от полицията.\r\nТрагедията се е разиграла в следобедните часове в четвъртък. \r\nСигналът за инцидента е бил подаден в полицията от медици от Спешна помощ, които били извикани за паднал на приземния етаж мъж. \r\nНа място те само констатирали смъртта на 71-годишния Михаил.\r\nВ хода на започналото незабавно разследване станало ясно, че починалият пенсионер е бил блъснат по стълбите от 46-годишния си син Никола. \r\nОт доста време двамата били в лоши отношения и почти не поддържали контакт по между си. Двамата вчера се срещнали случайно на стълбите на кооперацията, в която живеели, и избухнал скандал между тях. \r\nВ пристъп на гняв синът блъснал баща си и възрастният мъж полетял по стръмното стълбище, а тялото му се търкаляло до приземния етаж, което се оказало фатално. Синът е задържан.\r\n ", "date": "2018.06.08", "title": "След семейна свада: Мъж уби баща си в Пазарджик"}
{"url": "https://www.dnes.bg/health/2018/06/08/utre-v-pleven-otbeliazvame-30-g-invitro-v-bylgariia.378769", "text": "\r\n \r\nКогато започнах да се интересувам лично от темата за забременяването, попаднах на един интернет форум, където се бяха събрали доста момичета и общуваха оживено по Интернет. Те знаеха много, а аз – нищо. Започнах да чета, да осмислям информацията, престраших се да се запозная виртуално с някои от хората и един ден се озовах на сбирка на „Зачатие“. Бяха малко на брой, но много ентусиазирани и се нуждаеха от цялата помощ на света. Беше неизбежно да се включа. Уж, за малко, уж, само да помогна и така станаха вече 13 години.\r\n \r\n\r\n \r\nС хората от „Зачатие“ станахме приятели. Родихме заедно децата си, отглеждаме ги заедно през годините, те станаха едни от най-близките ми хора. А „Зачатие“ израстна с нас и се превърна в едно от нашите деца. А човек не оставя нито детето си, нито приятелите си, нали? Поне не и докато не предаде рожбата си в други сигурни и надеждни ръце. Твърде ценно ни е това, което постигнахме през годините и не можем да спрем просто така.\r\n \r\n\r\n \r\nСтрашно много – като се има предвид, че започнахме буквално от нулата. Бяха шепа хора, без средства, без влияние, без достъп до медиите. За стерилитет в България не се говореше, информация за лечението почти нямаше. Работеха шепа клиники и абсолютно нищо не се поемаше от здравните фондове. \r\n\r\n\r\n \r\nСтерилитетът вече не е срамна дума и за ин витро не се шушука под сурдинка. Хората не се срамуват да кажат – аз имам репродуктивен проблем и го решавам чрез методите на асистираната репродукция. Темата за репродуктивните проблеми е във фокуса на всички медии. Имаме държавна и общинска политика в областта. Имаме финансиране за пациентите. Имаме трудова закрила на хората, преминаващи през лечение ин витро. Сдружение „Зачатие“ има обществено признание и заслужена репутация на двигател и основен фактор за тези промени. Казано накратко, животът на пациентите днес е в пъти по-лесен отколкото преди 15 години и „Зачатие“ има огромната заслуга за това.\r\n \r\n", "date": "2018.06.08", "title": "Утре в Плевен – отбелязваме 30 г. инвитро в България"}
{"url": "https://www.dnes.bg/sport/2018/06/08/zaradi-ideite-s-hazarta-kralev-pritesnen-za-tototo.378794", "text": "Министърът на младежта и спорта Красен Кралев коментира пред медиите предложените промени в Закона за хазарта по време съвместна пресконференция с Българския футболен съюз и Българския спортен тотализатор, на която беше представено партньорството между трите институции с обезпечаване на футболни топки за Първа, Втора и Трета лиги и детско-юношеските школи.\r\n\"Не мога да скрия, че съм притеснен. Изключително добре разбирам моралните аргументи на вносителите на промените в закона и ги споделям. Но ми се струва, че нещата тук са много по-сложни, отколкото изглеждат на пръв поглед. Много внимателно съм изчел всички аргументи на спортните федерации, на спортисти, на политици, на гражданите в социалните мрежи. Много добре знам каква е обстановката и настроението. В интерес на истината съм малко изненадан, че всички коментират  основно последиците върху частния сектор. Като че ли се забравя фактът, че Българският спортен тотализатор е най-големият спомоществовател на българския спорт\", каза Кралев.\r\r\n                    \r\n                    Министърът съобщи, че бюджетът на ММС за тази година е малко над 75 млн. лв., като 27,5 млн. е предвидено да влязат от БСТ.\r\n\"Това прави около 1/3 от бюджета за спорт. Тези пари са планирани на 1 януари, договорени са бюджетите на федерации, клубове, за домакинства, за масов спорт и т.н. Няма начин една такава забрана да не се отрази на оборотите. Както на частните оператори, така и на държавния оператор\", заяви Кралев.\r\nТой допълни, че бюджетът на тотализатора е около 160 млн. годишно. От тях 120 са от цифровите лотарийни игри и 40 млн. от моментните лотарийни игри, т.н. билетчета.\r\n\"Ако оборотът спадне примерно с 10%, а аз мисля, че ще е с много повече, но това трудно може да се изчисли в момента, това ще доведе до неизпълнение на нашия бюджет в размер близо 2,8 - 3 млн лева. За нас това е огромна сума. Ако една частна компания може да понесе 20-30% загуби, възстановява се, прави си друга стратегия и през следващите години може да се развие, тотализаторът и Министерството няма от къде да компенсират тези 3 млн. лв. Няма от къде да ги вземем, което значи, че няма да можем да си изпълним бюджета. Не искам да давам окончателно мнение, в момента нашите експерти работят по становище, което ни е изискано от Народното събрание. Но ми се струва, че ако думата забрана се замени с регулация, нещата ще си дойдат на мястото\", каза Кралев.\r\nМинистърът подчерта, че всеки лев за спорт е ценен и за това трябва да се внимава много какво ще се случи с БСТ.\n\r\n\"Разбирам моралните подбуди на колегите, които са разработили тези промени, но българският спорт е изключително много зависим от начина, по който работи БСТ. Цифрите, които изнесох са максимално прецизни и коректни и могат да Ви дадат представа за това от къде са тези мои притеснения и опасения. Всяко намаление на бюджета се отразява на цифрите, които ние вече сме планирали. Общият бюджет за спорт на министерството далеч не е голям. 75 млн. са крайно недостатъчни за българския спорт и всеки лев ни е ценен. Всяка федерация се бори максимално рационално да изразходва парите си, така че ние сме много внимателни с това какво ще се случи с БСТ\", завърши Кралев.", "date": "2018.06.08", "title": "Заради идеите с хазарта: Кралев притеснен за тотото"}
{"url": "https://www.dnes.bg/obrazovanie/2018/06/08/napred-naukata-e-slynce-no-ne-i-za-32-ro-su-ne-iskat-boris.378747", "text": "Представете си следната ситуация - детето ви е прието в първи клас, в уж \"елитно\" училище. Но оказва се, училището не иска точно вашето дете - не е удачно да бъде записано там.\r\nИменно с това се сблъсква Надежда \"Хера\" Данабашева, чиито син Борис трябва да е първокласник наесен.\r\nДетето й е със специални образователни потребности (СОП), и оказва се, училищата не го искат. Тя , където одисеята й предизвиква вълна от гняв и съпричасност.\r\nНадежда подала документи за приема на Борис в няколко училища. В крайна сметка неговото училище се оказва 32-ро СУ.\r\r\n                    \r\n                    \"Много добро, централно, какви възпитаници има ехее-е-е му се не знае и Оксфорда на Софията\", възмущава се Надежда.\r\nСъбрала всички нужни документи и отива да го запише - бърза, защото след първо класиране детето трябва да бъде записано до 24 работни часа. Ни повече, ни по-малко.\r\n\r\n\r\n\r\nНадежда прекарва цял следобед в разговори по телефона, разхожда се до Столичния инспекторат по образованието, говори с директорка и преподаватели на детска градина, и получава заветната бележка в 17:33 часа. С компромис, за който е благодарна на всички, влезли в положението й.\r\nИ така вчера в 9:30 тя отново отива в 32-ро СУ - уверена, че не може да я изгонят под предлог, че няма документи. Попълва документи, разговаря и с училищния психолог на име Люси, от която е останала с добри впечатления. Надежда отива в кабинета на психолога, а самата Люси е заинтересована от детето.\r\n\r\n\"Люси затваря телефона, и аз даже без да я изчакам питам: \"Директорката иска да ме види?\" Люси свежда поглед и потвърждава. Казва: \"Вие знаете как са нещата\". О, да, знам\", разказва Надежда.\r\nИ така стига до директорския кабинет, своеобразната съдебна зала на 32-ро СУ. Надежда се изправя срещу трима души, сякаш на разпит. Отново, това е процес по записване на дете в първи клас, но дали?\r\n\r\n\r\n\r\n\"Защото, уважаеми педагози, общинари, държавни служители... нашите деца са за ДРУГО училище, да бъдат нечий проблем, на някой друг, не на великото елитно училище, да не им разваляме рахатлъка. Защото трябва да промените, себе си, начина по който преподавате, начина по който третирате всички деца като говеда от едно стадо, начина по който НЕ разрешавате проблеми\", възмутена е майката.\r\nВ крайна сметка Борис вероятно няма да учи в елитното 32-ро СУ.\r\n\"Вие не заслужавате Борис\", категорична е майка му, но най-вече: Той не заслужава всичко, което ще му причините, ако го дам в повереното ви учебно заведение.\r\n\"Продължаваме търсенето. На другото училище. Там, където Борис ще е у дома. И ще бъде обичан и разбиран. А до тогава, успех на първокласниците и напред, науката казват била слънце\", завършва разказа си Надежда.\n\r\nНадежда заяви пред БНР, че вече не иска да се среща с учителите, с които е разговаряла при подаването на документите. \n\r\nОт Регионалния инспекторат по образование и от Министерството на образованието са се свързали с майката: \"Заместник-министърът лично се ангажира да помогне с каквото може. Институциите определено проявиха загриженост“.", "date": "2018.06.08", "title": "Напред! Науката е слънце. Но не и за 32-ро СУ, не искат Борис!"}
{"url": "https://www.dnes.bg/mish-mash/2018/06/08/da-ne-bydem-posledni-v-sporta-licevi-opori-pred-ns.378789", "text": "\n\r\nПреди година Лазар Радков стартира кампания в опит да мотивира българите да спортуват повече.\n\r\nГодина по-късно предизвикателството #30 за 30 вече е събрало хиляди последователи. \r\nА организаторът предизвика депутатите да излязат - и те да поспортуват.", "date": "2018.06.08", "title": "Да не бъдем последни в спорта: Лицеви опори пред НС"}
{"url": "https://www.dnes.bg/stranata/2018/06/08/kamioni-ostavat-blokirani-s-chasove-na-kulata.378787", "text": "Стотици шофьори са блокирани на граничния пункт \"Кулата - Промахон\" заради бавната обработка на товарите от екипите на Агенция \"Митници\".\r\nЗа това алармираха международни превозвачи, които чакат повече от 12 часа да влязат или да излязат от страната, предаде БНР.\n\r\nБлизо 10 километра е колоната от чакащи камиони преди Граничния пункт \"Кулата\". Аналогична е ситуацията и на гръцка територия. През цялата нощ превозвачите са се придвижвали изключително бавно.\r\nПричината за огромното задръстване е бавната обработка на митническите кантари. Един камион се обработва средно за осем минути, твърдят превозвачи. \n\r\nСпоред шофьорите е недопустимо в най-натоварения сезон за търговия със земеделски стоки, които се развалят бързо, Агенция \"Митници\" да командирова екипи от други гранични пунктове, които не познават спецификата на работа на \"Кулата\".\r\n                    \r\n                    \r\nОт контролната агенция са заявили, че правят всичко възможно да оптимизират пропускането на камионите, но трафикът е изключително голям. Според тях един камион се обработва средно за шест минути. Повече от 400 камиона чакат на българска територия, което означава, че за да преминат, са необходими около 40 часа.\n\r\nОбластният управител на Благоевград Бисер Михайлов се е разпоредил на граничния пункт да бъде осигурена линейка и вода за шофьорите.", "date": "2018.06.08", "title": "Камиони остават блокирани с часове на \"Кулата\" "}
{"url": "https://www.dnes.bg/snimka-na-denia/2018/06/08/slynce-prez-uikenda-na-mesta-shte-vali-no-za-kratko.378784", "text": "Утре ще преобладава слънчево време. Около и след обяд над западните райони ще започне да се развива купесто-дъждовна облачност, според прогнозата на НИМХ-БАН.\r\nДо края на деня и през нощта срещу неделя в много райони от западната половина на страната ще има краткотрайни, на места - интензивни, валежи от дъжд с гръмотевични бури. Ще има условия за градушки. В Източна България ще се задържи почти без валеж и с повече слънчеви часове. Ще духа слаб до умерен югоизточен вятър. Максималните температури ще са предимно между 28 и 33 градуса.\r\nАтмосферното налягане е по-ниско от средното за месеца и ще продължи да се понижава.\r\nНад Черноморието ще бъде предимно слънчево. Сутринта в отделни райони ще е с мъгла, а през деня ще има временни увеличения на облачността. Валежи са малко вероятни. Ще духа слаб до умерен вятър от изток-югоизток. Максималните температури на въздуха ще са от 23 до 27 градуса. Температурата на морската вода е 21-24 градуса. Вълнението на морето ще е около 2 бала.\rНад планините в Западна България облачността ще е по-често значителна, след обяд - купесто-дъждовна. На много места там ще има валежи от дъжд, ще се развиват и гръмотевични бури. Над масивите от източната половина от страната ще се задържи почти без валеж. Ще духа слаб до умерен южен вятър, който вечерта ще започне да се ориентира от изток. Максималната температура на височина 1200 метра ще е около 22 градуса, на 2000 метра - около 14 градуса.\r\nВ неделя и в източните райони температурите слабо ще се понижат; максималните в страната ще са между 27 и 32 градуса. На места в Западна и Централна България ще има краткотрайни валежи и гръмотевични бури, интензивни и локални, със значителни количества в отделни планински райони. Остава и вероятността за градушки.\r\nМного слънчеви часове ще има на изток. В началото на новата седмица отново бързо ще се затопли. В понеделник ще бъде предимно слънчево. След обяд над планинските райони ще има временни увеличения на облачността, но преваляванията ще са само на отделни места там. (БТА)", "date": "2018.06.08", "title": "Слънце през уикенда, на места ще вали, но за кратко"}
{"url": "https://www.dnes.bg/obshtestvo/2018/06/08/imoti-zaemi-chinovnicite-podavat-imotni-deklaracii.378792", "text": "Днес изтича крайният срок, в който висшите публични лица и всички държавни служители трябва да подадат имотните си декларации.\r\nОт Професионалното обединение на държавните служители сигнализираха, че в администрациите цари хаос и много от чиновниците не са наясно какво трябва да декларират и къде трябва да изпратят документите, съобщава . \r\nНовото тази година е, че хората, които работят в държавната администрация, ще трябва да декларират не само недвижими имоти и кредити, но също пари в брой, пари в банки, всички заеми, пенсионен фонд. В декларацията се попълва и информация за притежаваното от лицата, с които държавните служители живеят, дори и без брак.\r\r\n                    \r\n                    Чиновниците, които не са подали декларацията си до края на днешния ден, ще бъдат санкционирани с глоба от 3000 лв. до 5000 лв.\n\r\nПри подаване на информация с неверни данни пък следва наказателно съдебно производство и множество проверки.\n\r\n2500 висши държавни служители трябва да подават декларация в Комисията за разкриване на конфликт на интереси, което е новият антикорупционен орган.\n\r\nОстаналите 130 хиляди чиновници трябва да подадат своите декларации в дирекциите \"Човешки ресурси\" на отделите \"Личен състав\". Подаденото след това ще бъде проверявано от инспекторати.\r\n ", "date": "2018.06.08", "title": "Имоти, заеми... чиновниците подават имотни декларации"}
{"url": "https://www.dnes.bg/rusia/2018/06/08/sigurnostta-na-mondiala-prioritet-za-putin.378777", "text": "За президента Владимир Путин Световното първенство е повод за гордост, дългоочаквана възможност да покаже постиженията на Русия и да укрепи международния й престиж. За руския лидер сигурността на състезанието е основен приоритет и е наредил да бъдат взети мерки за париране на всякакви потенциални заплахи по суша, море и въздух, пише  Асошиейтед прес.\n\r\n\"За Русия цялото събитие трябваше да бъде упражнение по използване на мека сила\", казва Марк Галеоти, старши изследовател в Института за международни отношения, който отблизо следи руските служби за сигурност. \"Руснаците ще се опитат да гарантират, че могат да сторят всичко възможно то да е безопасно\", каза той.\r\n                    \r\n                    \r\nНо въпреки старателните приготовления много са предизвикателства за сигурността в една страна, която се е борила със сепаратистко съпротивително движение в Северен Кавказ, преминала е през серия от самоубийствени бомбени и други терористични атаки през годините и е започнала военна кампания в Сирия. Радикални ислямисти от всякакъв сорт горят от нетърпение да атакуват Мондиала, за да уязвят Русия и да увеличат собствената си популярност.\n\r\nОсъзнавайки надвисналата опасност, руските правоохранителни органи са прекарали последните няколко години, подготвяйки се усърдно за събитието - проследявайки радикални групи, монтирайки системи за сигурност и провеждайки учения.\n\r\n\"Мога да ви уверя, че всички аспекти са взети предвид и сме взели под внимание всички заплахи\", казва Алексей Сорокин, шеф на организационния комитет на Мондиала и добавя: \"Ще бъде намерен правилният баланс между сигурността и удобството на феновете\".\n\r\nКато част от мерките за сигурност властите са въвели т.нар. \"паспорт на запалянкото\" - карта с чип, издадена след цялостна проверка на онези, които искат да посетят мачовете от Световното първенство.\n\r\nНа миналогодишната Купа на конфедерациите руските власти изработиха черен списък със 191 фенове с криминални прояви, а само часове преди започване на състезанието на десетки други, включително членове на местни радикални групи, не бе разрешено да посетят проявата.\n\r\nИгор Зубов, заместник-министър на вътрешните работи на Русия наскоро обеща, че полицията няма да допусне никакви сблъсъци и бързо ще депортира всички чужди фенове, които нарушават обществения ред.\n\r\nПри мерките за сигурност властите стигнаха дотам, че затвориха пристанищата в близост до градовете домакини на състезанието за всички потенциално опасни товари за два месеца от 25 май до 25 юли. Забраната, която включва различни химически компоненти, пречи на нормалното функциониране на големи автомобилни заводи и други индустриални предприятия в цяла Русия.\n\r\nРуските власти затегнаха и правилата за въздушния трафик, силно разширявайки зоните, забранени за полети в близост до градовете домакини на Световното първенство и близките спортни обекти.\n\r\nРуското министерство на отбраната и Федералната служба за сигурност (ФСС), основната служба приемник на КГБ, са разположили модерно антидронно оборудване във всичките 11 града, които ще приемат Мондиала, включително някои системи, използвани за защита на руската военновъздушна база в Сирия от атаки с дронове.\n\r\nРуската армия ще защитава обектите, свързани със световното първенство, с противовъздушни ракети и други оръжия, а ескадрили от изтребители са в готовност да бъдат вдигнати по тревога за отразяване на всякаква въздушна атака.\n\r\nЗа Зимната олимпиада в Сочи през 2014 г. бяха взети подобни всеобхватни мерки за сигурност, но сигурността на Световното първенство е много по-сериозно предизвикателство, защото градовете домакини са 11.\n\r\n\"Сочи е разположен така, че (руснаците) можеха напълно да контролират достъпа до града и те го направиха. Световното обаче е събитие, продължаващо един месец и на различни места и в градове из цялата страна\", казва Галеоти и добавя: \"Ако говорим реалистично, това е много по-трудно за контролиране\".\n\r\nТой отбеляза, че Русия разчита на широкообхватни операции за сигурност и проверката на всеки човек, но радикалните ислямисти все още представляват заплаха.\r\n\"Руснаците са доста добри при справяне с терористични заплахи, но в епохата на терористите от типа \"вълк единак\", радикализирани чрез интернет, с нарастващ риск джихадизмът да се разпространи и сред централноазиатските гастарбайтери, ще бъде много трудно да се опитат и да гарантират наистина пълна сигурност\", казва Галеоти.\n\r\nЦентърът Джейнс по въпросите на тероризма и бунтовниците също посочи в неотдавнашен доклад, че ислямистките бунтовници, включително руските джихадисти, завръщащи се от Сирия, са главната заплаха за Мондиала. \"Въпреки че тенденциите за терористични атаки в Русия намаляват, Световното първенство е важна вдъхновяваща цел за потенциални терористи\", казва анализаторът от центъра Крис Хокинс.\n\r\nСпоред Путин около 9 хиляди жители на Русия и други бивши съветски републики са се присъединили към джихадистите в Сирия. Той изтъкна необходимостта да се парира заплахата, която те представляват, като основен мотив за руската военна кампания в Сирия.\n\r\nРуският лидер ясно даде да се разбере, че властите няма да се поколебаят да използват всички средства за отстраняване на заплахата.\n\r\nНеотдавна в документален филм Путин припомни как отивал на церемонията за откриването на Олимпиадата в Сочи, когато получил доклад, че отвлечен пътнически самолет се насочва право към града. Той разказва, че е инструктирал армията да действа в съответствие със стандартната процедура, предвиждаща, че самолет, представляващ заплаха, трябва да бъде свален, ако не може да бъде отклонен.\r\nМалко по-късно, служителите разбрали, че тревогата е лъжлива: инцидентът не бил отвличане, а пиянски скандал и самолетът безопасно продължил по маршрута си за Турция.\n\r\nРусия преживя поредица от терористични атаки през 2000-те години, последица от сепаратистките войни в Чечения и ислямисткото съпротивително движение, разпространило се в района на Северен Кавказ.\n\r\nТе включваха самоубийствена бомбена атака в московското летище Домодедово през януари 2011 г., отнела живота на 37 души и ранила повече от 180, двойния самоубийствен атентат в московското метро през март 2010 г., отнел живота на 40 души и ранил повече от 120 и двойна самоубийствена атака във Волгоград, струвала живота на 34 души.\n\r\nВолгоград е един от градовете домакини на Мондиала и неговият кмет Андрей Косолапов уверява, че сега той е безопасен.\n\r\n\"Направили сме подобрения и службите за сигурност, както и жителите на Волгоград винаги внимават\", казва той и допълва: \"Поучихме се от примера на предишни Световни първенства в други градове и други страни. Сигурен съм, че това ще бъде най-добрият Мондиал в историята\".\n\r\nПрез април 2017 г. самоубийствен бомбен атентат в Санкт Петербург, друг град домакин на Световното първенство отне живота на 16 души и рани повече от 50. Руските власти идентифицираха атентатора в Санкт Петербург като 22-годишен руснак, роден в централноазиатската страна Киргизстан и вербуван от групировката \"Ислямска държава\".\n\r\nГалеоти отбелязва, че главната руска вътрешна служба за сигурност ФСС има здрави разузнавателни ресурси в района на Северен Кавказ в юга на Русия, но нейната експертиза по отношение на мюсюлманските групи другаде в Русия и останалите бивши съветски републики е значително по-слаба.\n\r\n\"Те имат много, много добри разузнавателни мрежи в Северен Кавказ\", казва Галеоти и добавя: \"Но не са толкова ефективни с мрежите си в мюсюлманските общности извън този район. ФСС почти няма ресурси и има относително малък опит с джихадизма сред дошлите от Централна Азия, и затова разчитат на данните, предоставяни им от техните централноазиатски партньори, което (. . .) не е много добре\".\n\r\nРуските власти са осуетили множество атентати, свързани с \"Ислямска държава\" в последните месеци.\n\r\nЕдин от тях включва група заподозрени в Санкт Петербург, които са планирали да взривят знаковата за града Казанска катедрала и други оживени места миналата есен. \n\r\nПрез декември Путин се обади на американския президент Доналд Тръмп, за да му благодари за това, което Кремъл описва като помощ от ЦРУ, предотвратила атентатите в Санкт Петербург.\n\r\nПри друг неотдавна подготвян атентат, разкрит от руската ФСС, службата съобщи, че е арестувала няколко заподозрени членове на спяща клетка на \"Ислямска държава\", планиращи атаки в Москва и получаващи заповеди от групировката в Сирия чрез мобилно приложение.\n\r\nРуските и западните разузнавателни служби тясно обменяха информация, за да гарантират сигурността на Олимпийските игри в Сочи през 2014 г., но това сътрудничество в сигурността замря, след като отношенията между Русия и Запада стигнаха до най-ниската си точка след края на Студената война във връзка с кризата в Украйна, войната в Сирия и най-накрая с отравянето на бившия руски двоен агент и дъщеря му във Великобритания.\n\r\n\"Мисля, че все още има определена степен на сътрудничество, но. . . то е по-неохотно, по-бавно и затова по-малко ефективно\", казва Галеоти.\r\n/БТА/\r\n ", "date": "2018.06.08", "title": "Сигурността на Мондиала – приоритет за Путин"}
{"url": "https://www.dnes.bg/science/2018/06/08/istina-ili-lyja-do-kraia-na-veka-balkanite-afrika-jegi-mor.378745", "text": "В България, а и на цялата територия на Западните Балкани, в близко бъдеще температурите ще се повишат с 1,2 градуса, а до края на века може да се повишат драстично с 5 градуса, показва проучване на Съвета на регионално сътрудничество.\r\nАнализите на климатичните промени в региона потвърждавали, че здравето на хората, сигурността и качеството на живот до голяма степен се влияят от природните бедствия и вредите от климатичните условия.\r\nДанните за климатичните промени в Западните Балкани показват разпространение на субтропичния климат още по на север. Времето в крайморските и южните райони става все по-голещо и сухо през летния сезон, чиято продължителност се очаква да нарасне с един до два месеца до края на века. В момента субтропичният климатичен пояс е над Северна Африка.\r\r\n                    \r\n                    Скочат ли обаче драстично градусите и у нас ще се садят предимно субтропични култури, устойчиви на горещините, като маслини, нар, бадеми, дафинов лист. Това твърди пред \"24 часа\" доц. Калинка Кузмова от катедра \"Ботаника и агрометеорология\" в Аграрния университет в Пловдив.\r\nСпоред нея при покачване на градусите ще стане икономически неизгодно в България да се оглеждат някои растения, които изискват много вода през летните месеци, както соята. Затоплянето ще наложи и цялостна промяна на агротехническите дейности.\r\n\"Сега пролетниците се засаждат в края на март, но при продължаващото затопляне на климата ще има подходящи условия още в последните дни на февруари. Няма защо да се чака, тъй като ще изчезне влагата от почвата\", посочва доц. Кузмова.\r\nСпоред нея покачването на термометрите поставя на преден план въпроса за напоителната система у нас, която трябва да се реорганизира. Необходими са промени в поливните норми и увеличаване на броя на поливките. Само така при жегите ще могат да оцелеят традиционни български култури като вкусния розов домат.\r\nДоц. Георги Рачев, климатолог: \"Това е един огромен балон. Не само на Балканския полуостров, но и в световен мащаб увеличението на температурата с 1 градус не води до нищо страшно. И веднага ще кажа, че и ООН, и СЗО показват, че драстично спадат заболяванията, причинени от замърсения въздух. В Европа и на Балканите никога не сме дишали по-чист въздух през последните 70 години.\n\r\nОт края на 90-те години на миналия век в цяла Европа е по-топло. В България е по-топло с 1,2 градуса в Северна България през зимата. В Южна България през лятото температурите са се повишили с между 1 и 3 десети. Различните райони по различен начин реагират на температурата. Най-притеснителното е, че през последните 20 г. температурата се покачва много бързо\".", "date": "2018.06.08", "title": "Истина или лъжа? До края на века Балканите = Африка! Жеги, мор...  "}
{"url": "https://www.dnes.bg/kino/2018/06/08/v-glavnite-roli-jenite-prevzemat-holivud.378791", "text": "От \"Ловци на духове 3\" и Зад борда\" до \"Бандитките на Оушън\", жени изместват мъже в главни роли в редица нови версии на холивудски филми, съобщи Франс прес. Този феномен отразява промените в мисленето, но разкрива също известна мекушавост.\r\nЖенската версия на гангстерската филмова сага \"Бандата на Оушън\" вече е по екраните. тя с участието на Сандра Бълок, Кейт Бланшет и Ан Хатауей. Римейкът на \"Какво искат жените\" (2000) с участието на Тараджи П. Хенсън в образа, в който се превъплъти Мел Гибсън в оригиналната лента, ще се появи по екраните следващата година.\r\nВ новата версия на \"Зад борда\" Ана Фарис изпълнява роля, поверена на Кърт Ръсел в носещата същото заглавие комедия от 1987 г., пише БТА.\r\r\n                    \r\n                    Поредните интерпретации с промяна на пола датират от златния век в Холивуд. Например във филма на Хауърд Хоукс \"Петъкът на неговото момиче\" (1940) Розалинд Ръсел изпълнява роля, в която преди това се е снимал мъж в \"Първата страница\" (1931).\r\nТенденцията наскоро се възползва от движението \"Аз също\" и опитите на филмовите студиа да отговорят на увеличилите се през последните няколко години обвинения в сексизъм.\r\n\"Ловци на духове 3\" (2016), в който вниманието е фокусирано върху женски екип ловци на духове, ръководен от героините на Мелиса Маккарти и Кристен Уиг, събра немалко критики в сравнение с излезлия по екраните през 1984 г. култов филм с участието на Бил Мъри. Редица критики се дължаха просто на женомразство, тъй като много мъже в зрителската аудитория се противопоставяха на идеята да бъде създадена женска версия на комедията. Според някои медии \"Ловци на духове 3\" е донесъл над 55 милиона долара загуби на \"Сони\".\r\nМакар също да бъде критикувана, новата версия на \"Зад борда\" събра над 70 милиона долара приходи, след като бе заснета с бюджет 12 милиона долара.\r\nВ индустрия, която рециклира много от старите идеи и не обича да поема финансови рискове, е нужна донякъде смелост, за да бъде създадена женска версия на филм. Според експерта Кели Конда, продължаващата тенденция, свързана с появяване на женски версии на филми по екраните, е едно малко чудо.", "date": "2018.06.08", "title": "В главните роли: Жените превземат Холивуд!"}
{"url": "https://www.dnes.bg/cars/2018/06/08/hyundai-pokaza-futuristichen-krosouvyr.378809", "text": "Корейският производител Hyundai представи на автосалона в Пусан концептуалния HDC-2 Grandmaster, който трябва да покаже новия дизайнерски стил на марката, наречен \"чувствен спорт\".\r\nОт компанията не предоставиха никаква техническа информация за автомобила, но все пак от снимките става ясно, че това е само макет. Концептуалният модел се отличава с големите си размери и с огромна хромирана решетка на радиатора, която е обединена с дневните светлини в ъглите на предни капак. Напълно нова е и оптиката – както опред, така и отзад.\r\nТова е вторият модел, с който Hyundai показва бъдещия си дизайн. Той дебютира при друг концептуален автомобил – HDC-1 Le Fil Roque, който бе представен на автосалона в Женева през миналата година. Първата серийна кола на корейците, която ще бъде направена в този стил, е седанът Lafesta, предвиден за китайския пазар.\r\r\n                    \r\n                    ", "date": "2018.06.08", "title": "Hyundai показа футуристичен кросоувър"}
