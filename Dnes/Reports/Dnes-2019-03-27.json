{"url": "https://www.dnes.bg/notifikacii/2019/03/27/zashto-da-konsumirate-djindjifil-prez-proletta.405814", "text": "От няколко години насам темата за суперхраните е изключително популярна. Всяка година се появяват нови и нови храни, които уж магически ще ни помогнат да отслабнем, да засилим имунната си система и прочее. Повечето от тях са измислици, но има една храна, която абсолютно заслужено може да се нарече суперхрана. Това е джинджифилът.\r\nТой, особено неговият корен, съдържа субстанция, наречена джинджерол, която има изключително много здравословни качества. Ето и някои от тях.\r\n\r\n \r\nДжинджеролът е биоактивна субстанция, която действа като натурален антибиотик. Той помага при борбата с различни инфекции и дори някои вирусни заболявания. Джинджифилът е особено полезен през грипните сезони и може да бъде използван като предпазна мярка, както и с цел да облекчи симптомите и подпомогне по-бързото оздравяване. Добра идея е да си правим отвара от джинджифил. Обелете няколко коренчета, нарежете ги на малки парченца и ги оставете да поврят в кипнала вода за около 40 минути. Колкото по-дълго се вари, толкова по-силна става отварата. Тя може да бъде пита чиста, но тези, които не харесват вкуса, могат да добавят и малко мед.\r\n \r\n\r\n \r\nХроничните инфекции и оксидацията в тялото са причината и за по-бързо стареене, което води и до болести като Алцхаймер. \r\n\r\n\r\n ", "date": "2019.03.27", "title": "Защо да консумирате джинджифил през пролетта?"}
{"url": "https://www.dnes.bg/eu/2019/03/27/operaciia-sofiia-v-sredizemno-more-prodyljava-bez-korabi.405833", "text": "Европейският съюз ще продължи военноморската си операция “София” в Средиземно море, но без използването на кораби.\n\r\nТова решиха представителите на страните членки в Брюксел. Операцията, чиято основна задача е да пресича трафика на хора в Средиземно море, ще бъде удължена до 1 октомври, но морските й съдове ще останат закотвени в пристанищата.\n\r\nДо парадокса се стигна, след като Италия, която командва операцията от името на ЕС, отказа да приема спасените в морето мигранти, докато не се намери решение за преразпределянето им в останалите европейски държави.\n\r\nОперация “София” е военноморска мисия на ЕС, която бе сформирана през 2015 г, в пика на миграционната криза, след случаите на масово удавяне на хора, тръгнали с надуваеми лодки от Либия към Европа.\n                    \n                    \n                \r\nОсвен да наблюдава мрежите, изпращащи мигранти към Европа и да отнема средствата мигрантите, “София” участва още в спасителни операции, следи спазване в открито море на оръжейното ембарго на ООН срещу Либия и обучава либийската брегова охрана.\n\r\nОт началото си военноморската мисия е спасила живота на почти 34 000 души в морето.\n\r\n“Операция “София” е съществена част от работата на ЕС за разбиване на бизнесмодела на трафикантите и за подобряване на морската сигурност и стабилност в централното Средиземноморие, но е ясно, че без военноморските си активи, тя няма да може ефективно да изпълнява мандата си”, заяви говорител на Европейската комисия.\n\r\nВъпреки това решението е взето от страните членки на политическо ниво и идната седмица ще бъде формализирано. Когато това се случи командирът на операцията ще прибере корабите в пристанищата до нова заповед.\n\r\nВ момента “София” има на разположение една италианска фрегата и един испански патрулен кораб, както и самолети и хеликоптери за наблюдение, предоставени от Полша, Испания, Италия и Люксембург. България също участва в нея с експерти.\n\r\nСлед идването на новото правителство в Италия то отказа да приема спасените мигранти. През лятото кандидат-бежанци стояха със седмици в морето, докато Еврокомисията уговори държави да ги приемат, за да отвори Италия пристанищата си за дебаркиране на корабите.\r\n ", "date": "2019.03.27", "title": "Операция \"София\" в Средиземно море продължава без кораби"}
{"url": "https://www.dnes.bg/politika/2019/03/27/bsp-ostavkata-na-cvetanov-zakysniala.405846", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Цветан Цветанов вече няма да бъде депутат. Вторият човек в партия ГЕРБ напуска парламента, където оглавяваше вътрешната комисия. Въпреки това той остава заместник-председател на ГЕРБ и шеф на предизборния щаб на партията. До решението му се стигна след скандала \"Апартамейнтгейт\".\r\nСкандалът с луксозните жилища вече принуди правосъдния министър Цецка Цачева да подаде оставка, защото се оказа, че тя също е купила апартамент от фирма \"Артекс\" на цени, които са под пазарните. Същата беше причината с постовете си да се разделят още заместник - министрите на спорта и енергетиката Ваня Колева и Красимир Първанов.\n\n\n\n                    \n                    \n                \r\nНародният представител от БСП Иван Ченчев заяви в студиото на \"Денят ON AIR\", че напускането на парламента от страна на Цветан Цветанов е закъсняло.\n\r\n\"Не веднъж казахме, че Борисов като отреже главата на някой от своите подчинени и като дойде друг, моделът остава същия. Цветанов си отива, моделът си остава\", категоричен беше Ченчев.\n\r\nДепутатът от левицата припомни, че Бойко Борисов е създал ГЕРБ и обявил, че целта ѝ е да бори корупцията и заключи:\n\r\n\"Сега 10 години по-късно, корупцията пребори неговата партия\", заяви Иван Ченчев пред Bulgaria ON AIR.\n\r\nНародният представител от БСП беше категоричен още, че предсрочните парламентарни избори у нас са изключително необходими и за пореден път изрази заявката на левицата да спечели евровота след два месеца.\n\r\n\"Консистенцията вътре от парламентарните сили, които в момента са в парламента, са едно цяло. Те са едно\", посочи още Ченчев пред.\n\r\nТой допълни още, че за предстоящия избор на български представители в Европейския парламент всички изразяват сходни приоритети, но въпросът е как се отстояват те, защото по думите му представители на други партии сменяли позициите си по дадени въпроси.\n\r\n\r\n ", "date": "2019.03.27", "title": "БСП: Оставката на Цветанов - закъсняла!"}
{"url": "https://www.dnes.bg/notifikacii/2019/03/27/bitkata-za-istanbul-spechelish-li-nego-pechelish-i-turciia.405787", "text": "За да запази контрола върху Истанбул на местните избори на 31 март, турският президент Реджеп Ердоган не допусна никакъв компромис и изпрати своя бивш премиер Бинали Йълдъръм, за да води там битката, която се очертава трудна.\n\r\nИзборът на този важен кадър на Партията на справедливостта и развитието /ПСР, ислямо-консервативна/ илюстрира значението, което придава на този град Ердоган. Самият той написа там първите страници от своята политическа история, след като бе избран за кмет на града през 1994 г.\n\r\nДемографската, икономическа и символична тежест на бившата столица на Османската империя е такава, че Ердоган многократно е заявявал, че \"да спечелиш Истанбул, означава да спечелиш Турция\".\n                \n                \r\n\"Не трябва да се подценява функцията на кмета на Истанбул\", заявява за  Франс прес Йълдъръм, като сравнява своя път с този на бившия френски президент Жак Ширак, станал кмет на Париж, след като е бил премиер.\n\r\n63-годишният Йълдъръм е последният премиер на Турция - функция, която в действителност бе премахната с референдума за конституционните промени през 2017 г., и пълномощията на премиера бяха прехвърлени на президента, на Ердоган.\n\r\nНо този верен човек на президента, избран за председател на парламента, след като загуби премиерското си кресло, не се забърза да приеме да носи знамето на Ердоган в Истанбул.\n\r\nТрябваше да минат няколко месеца преди той да обяви официално кандидатурата си и да приеме да подаде оставка от парламента, като някои медии съобщаваха, че той показва нежелание.\n\r\nМакар Йълдъръм да е фаворит, опозицията вярва в своите шансове и си спомня, че малко повече от 50 процента от избирателите в Истанбул отхвърлиха предложението на Ердоган на референдума за конституционните промени през 2017 г.\n\r\nЕдин силен сигнал за президента, при положение че Истанбул със своите жители, произхождащи от четирите краища на страната и с радикално противоположни начини на живот, служи за барометър в национален мащаб.\n\r\nЗнак за страха на ПСР от това да види Истанбул да й се изплъзне въпреки кандидатурата на верния Йълдъръм е, че Ердоган хвърли всичките си сили в битката, като проведе там множество митинги, което е безпрецедентно за държавен глава преди общински избори.\n\r\nВ неделя той проведе там огромен митинг на площад \"Йеникапъ\", в европейската част на Истанбул, заедно със своя съюзник краен националист Девлет Бахчели.\n\r\n\"Истанбул е страна сам по себе си. Ако той беше държава, тя щеше да е 13-та по големина в Европа и 41-та в света\", подчертава Йълдъръм. Над 15 милиона турци от общо население от 80 милиона живеят там.\n\r\nОт своя страна Народнорепубликанската партия /НРП, социалдемократическа/ се надява да нанесе тежък удар на Ердоган, като му изтръгне Истанбул, което би представлявало невиждана изборна катастрофа за този, който ръководи страната от 2003 г.\n\r\nЗа да направи това, тя залага на 49-годишния Екрем Имамоглу, който сега е кмет на периферна община на Истанбул - Бейликдюзю.\n\r\nВръщайки се на терена, след като беше по върховете на властта, Йълдъръм се старае да преодолее безпокойствата на народния електорат на ПСР с една икономика, навлязла в рецесия и растяща безработица.\n\r\nПроактивен, той дори увеличава дискретните подканвания в другия лагер: така например той се появи наскоро в един либерален квартал на Истанбул - Кадъкьой, крепост на НРП, поздравявайки гуляйджии, пиещи бира на маси на тротоара пред заведение.\n\r\nИмамоглу не остава по-назад, като изпраща сигнали към консерваторите: НРП широко разпространи видеозапис на нейния кандидат, рецитиращ строфи от Корана в джамия по време на молитва в памет на жертвите на атентата в Нова Зеландия.\n\r\nНо в интервю за АФП кандидатът на НРП се оплаква от неравностойните условия за водене на кампания.\n\r\n\"За съжаление в Турция няма справедливо отношение, особено в медиите\", които, в по-голямата си част контролирани от властта, отразяват много повече предизборната кампания на Йълдъръм, отколкото неговата.\n\r\n\"Днес ние сме по-ефективни в социалните мрежи\", добавя той.\n\r\nТой изтъква, че за него кметският пост в Истанбул не е \"етап в една политическа кариера\", както той бе в издигането на Ердоган.\n\r\n\"Предлагам идеи, за да има полза от това Истанбул, за да служа на един голям град като Истанбул\", казва той. \"И мисълта за бъдещето /на Истанбул/ е преди всичко\", добавя той.\r\n \r\n/БТА/\r\n ", "date": "2019.03.27", "title": "Битката за Истанбул: Спечелиш ли него, печелиш и Турция"}
{"url": "https://www.dnes.bg/politika/2019/03/27/ns-bez-cvetanov-shte-ima-li-parlamentarna-kriza.405847", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След оставката на Цветанов заваляха купища въпроси във връзка с това как ще изглежда Народното събрание без него. По-рано стана ясно, че вторият човек в партия ГЕРБ напуска парламента, където оглавяваше вътрешната комисия. Въпреки това той остава заместник-председател на ГЕРБ и шеф на предизборния щаб на партията.\n\r\n\"До парламентарна криза няма да се стигне, не е хубаво, когато човек получи такъв удар, какъвто беше нанесен върху Цветанов, да се злорадства. Освен това политическите му позиции в ГЕРБ остават сериозни, властта му ще си е на същото ниво, както и досега\", коментира в студиото на \"Денят ON AIR\" депутатът от \"Обединени патриоти\" Александър Сабанов.\n\n\n\n                    \n                    \n                \r\nДо решението на Цветанов се стигна след скандала \"Апартамейнтгейт\". Той е направил замяна със строителя на два свои апартамента в същия район и е доплатил, тъй като е имало разлика в квадратурата. Всичко това е станало по напълно законен начин, увери още в началото на скандала той.\n\r\nПред  Александър Сабанов отбеляза още, че извън парламента заместник-председателят на ГЕРБ ще има повече време, за да се занимава със структурни въпроси, както и с изборите, където е и силата му, според повечето анализатори у нас.\n\r\n\"Факт е, че на никого няма да му бъде приятно, ако бъде принуден да напусне парламента, за да не нанесе щети върху партията си. А от опозоцията не бива да прибързват със заключенията. Дори напротив - трябва да се притесняват от факта, че Цветанов ще работи повече на терен във връзка с предстоящите избори\", подчерта гостът в студиото на Ганиела Ангелова.\n\r\n ", "date": "2019.03.27", "title": "НС без Цветанов: Ще има ли парламентарна криза?"}
{"url": "https://www.dnes.bg/notifikacii/2019/03/27/grob-za-milioni-provalyt-na-chainataun-v-bukuresht.405791", "text": "\r\nЕдин грандиозен проект целеше да превърне Букурещ в центъра на китайската търговия за Балканите. Години след началото обаче инвестицията е безперспективна. \n\r\nЕгипетският търговец Садат Агва се е включил в проекта от самото начало. Днес обаче халетата на площ от 3000 кв. м. пустеят, а вече никой няма желание да влага допълнително средства в бездънната яма, която е букурещкият Чайнатаун. \n                \n                \r\nПри откриването на \"Чайнатаун\" са присъствали министър-председателят, китайският посланик. Вдигнало се е много шум, обяснява Садат пред . \n\r\nОще на следващия ден обаче данъчните са започнали да проверяват търговците. Според Садат някой е бил против успеха на този пазар и така проектът се е провалил.  \n\r\nОсвен това евтините китайски стоки вече не са на мода в Румъния, много от търговците напускат страната и се преориентират към Полша. \n\r\nДругояче стоят нещата за китайският производител на велосипеди в град Дева. Фирмата произвежда много модели, но най-голям успех отбелязват електрическите модели. \n\r\nИнвеститорът е доволен - заплатите и осигуровките са по-ниски от средното за Европа, а търговията върви. \n\r\nЕдинствената пречка е изискването на Брюксел компанията да купува от ЕС 60% от компонентите за производството. Вносът от Китай би бил много по-евтин. \n\r\n \r\n", "date": "2019.03.27", "title": "Гроб за милиони: Провалът на Чайнатаун в Букурещ"}
{"url": "https://www.dnes.bg/eu/2019/03/27/pojar-v-ispaniia-evakuiraha-dve-uchilishta-v-galisiia.405848", "text": "Голям горски пожар бушува в Северозападна Испания, където температурите са необичайно високи, предаде Франс прес, като се позова на властите.\r\nСтотици пожарникари и военни са мобилизирани за борба със стихията в област Галисия. Помагат им седем хеликоптера и пет самолета, които хвърлят вода в пламъците.\r\nЗаради разпростирането на огъня властите евакуираха две училища. Пламъците обаче не заплашват други населени райони, предаде БТА.\r\nВероятната причина за пожара е искра от електропровод. Огънят се подклажда от силния вятър, съобщи Алфонсо Руеда, вицепремиер в регионалното правителство.\r\nСпоред местните власти пожарът вече е обхванал 850 хектара, което го прави един от най-опустошителните от октомври 2017 г.\r\n                    \n                    \n                Температурите са необичайно високи за сезона в силно залесената и обикновено дъждовна Галисия. Очакваше се те да достигнат днес до 29 градуса в някои части от областта.\r\nПо-малки пожари обхванаха 140 хектара в други райони в Галисия, като засегнаха и природен парк.\r\nОт другата страна на границата, в съседна Португалия, властите обявиха днес повишена тревога поради заплаха от горски пожари поради необичайно високите температури и продължителното засушаване.", "date": "2019.03.27", "title": "Пожар в Испания: Евакуираха две училища в Галисия"}
{"url": "https://www.dnes.bg/obshtestvo/2019/03/27/v-pojarnata-naznachenite-bili-poveche-ot-napusnalite.405834", "text": "На близо 45 000 инцидента са реагирали пожарникарите за миналата година. Две трети от тях са пожари.\r\nПри инцидентите са загинали 150 души, съобщи директорът на националната пожарна Николай Николов.\r\nВ домове във Велико Търново и Бургас вече са монтирани специални датчици за дим, които водят до намаляване на смъртността. Николов отбеляза, че с такива датчици в Латвия например жертвите при пожари са станали с една трета по-малко, предаде БТА.\r\nБитовите условия, защитата на пожарникарите и професионалната подготовка са сред основните предизвикателства пред службата. Високият травматизъм все още е проблем.\r\nЗа трета поредна година назначените са повече от напусналите, отбеляза Николов и добави, че тази година нови 150 души ще влязат в пожарната.\r\nПо думите му дирекцията е недофинансирана, а поддръжката на новата техника отнема много пари.", "date": "2019.03.27", "title": "В пожарната назначените били повече от напусналите "}
{"url": "https://www.dnes.bg/world/2019/03/27/migranti-prevzeha-tyrgovski-korab.405849", "text": "Група мигранти са превзели търговски кораб, който изглежда се насочва към Малта, предаде ДПА, цитирайки малтийската армия.\r\nТанкерът \"Ел Хиблу 1\" е бил превзет от 108 мигранти, докато се е намирал на шест мили (около 11 км) от либийския бряг. Говорителка на малтийската армия съобщи, че властите на островната страна са получили информация за отвлечения кораб този следобед и следят ситуацията, предаде БТА.\r\nПоследният контакт с кораба е бил сигнал за тревога, изпратен от капитана. В момента танкерът се насочва на север и се очаква да достигне малтийски води тази сутрин.\r\nЧасти на малтийската армия са поставени в бойна готовност, а командването й е поискало правна консултация.\r\nТова може да е първият случай на пиратство в Средиземно море през съвременната история, отбелязва ДПА.\r\nИталианският вътрешен министър Матео Салвини заяви в Туитър, че това вече не е спасителна операция, а \"пиратски действия\".\r\n                    \n                    \n                По-рано днес ЕС съобщи, че ще прекрати временно морските патрули, спасили десетки хиляди мигранти в Средиземно море, припомня ДПА.\r\nИталианската прокуратура междувременно освободи хуманитарния кораб \"Маре Йонио\", който беше конфискуван миналата седмица, съобщи неправителствената организация \"Медитеранеа\", която го е наела. Тя увери, че корабът, плаващ под италиански флаг, ще продължи да изпълнява спасителни месии. Разследването срещу капитана и екипажа на кораба обаче продължава, съобщи италианският вестник \"Република\".", "date": "2019.03.27", "title": "Мигранти превзеха търговски кораб"}
{"url": "https://www.dnes.bg/index/2019/03/27/koi-zodii-privlichat-nepriiatnostite.405813", "text": "Когато си дете да си непослушен е чаровно. Когато обаче навлезеш в света на възрастните, всички ще очакват от теб да се държиш добре, да се съобразяваш с другите и да не се забъркваш в неприятности.\r\nИ все пак има няколко зодии, представителите на които обичат да дърпат дявола за опашката. Те не се плашат от проблемите и нерядко се държат така, че ги предизвикват сами с поведението или думите си.\r\n \r\nЕто и кои са тези 5 зодии:\r\n \r\n\r\n \r\nХората от зодия Дева, като истински „девици“, искат всички останали да вярват в техните доброта и благородство. Всъщност доста често Девите се държат преднамерено лошо и дори тяхната практичност не може да заблуди околните. Ако си търсите партньор за някакво престъпление, помислете за някой свой приятел от зодия Дева – много е вероятно да се отзове на поканата ви.\r\n \r\n\r\n \r\nХората от зодия Везни живеят за това да бъдат непослушни и/или палави. Представителите на тази зодия се славят не само като неверни в любовта, но и като страхотни манипулатори (благодарение на огромния си чар). Очарователните Везни уж се стремят към баланс и хармония в живота си, но доста често лъкатушат в двете крайности, а това им носи проблеми със зависимости и други. \r\n \r\n\r\n \r\nТова, което поставя Близнаците в категорията на непослушните зодии е фактът, че те са склонни да лъжат и мамят за щяло и нещяло. Те много често живеят с идеята да заблуждават другите, така че нещата да са в тяхна полза. Близнаците имат способността да примамват хората около себе си, било то в романтичен или в бизнес план, но нерядко разочароват близките си след известно време.\r\n \r\n", "date": "2019.03.27", "title": "Кои зодии привличат неприятностите? "}
{"url": "https://www.dnes.bg/eu/2019/03/27/mei-gotova-s-ostavka-sled-brexit.405850", "text": "Британската премиерка Тереза Мей е казала днес пред депутатите от своята Консервативна партия, че ще подаде оставка, ако сделката й за Brexit бъде одобрена от парламента, предаде Ройтерс, като се позова на законодатели, присъствали на срещата.\n\n\r\nМей не е посочила конкретна дата, но е оставила впечатление, че ще се оттегли \"доста скоро\", каза един от тях Според негов колега британската премиерка е говорила много емоционално, предаде БТА.\r\nТереза Мей признала на срещата, че е налице желание \"за нов подход, за ново лидерство\" в следващата фаза от преговорите с ЕС, която ще определи бъдещите отношения между Лондон и Брюксел. \"Няма да преча\", е заявила Мей, цитирана от своята канцелария, предаде Франс прес.\r\n                    \n                    \n                От \"Даунинг стрийт\" 10 обещали на депутатите консерватори, че борбата кой да наследи Мей ще започне след 22 май, ако сделката за Брекзит бъде одобрена от парламента, съобщи Ройтерс.\r\nБританската премиерка ще остане на поста, докато бъде избран нейният наследник. Според политически редактор на Би Би Си последното голямо посещение на Мей в чужбина ще е срещата на върха на Г-20 в края на юни в Япония, а новият министър-председател на Великобритания ще встъпи в длъжност през юли.", "date": "2019.03.27", "title": "Мей готова с оставка след Brexit "}
{"url": "https://www.dnes.bg/index/2019/03/27/ms-smetna-za-evrovota-prez-mai-shte-poharchim-32-4-mln-lv.405809", "text": "Необходимите средства за евровота на 26 май са в размер на 32,4 млн. лева, пресметна правителството.\r\nКабинетът одобри днес план-сметката за изборите.\r\nС решението е възложено координацията на организационно-техническата подготовка да се осъществява от вицепремиера Томислав Дончев. Той ще бъде подпомаган от работна група, включваща представители от съответните министерства и ведомства.\r\nВ решението са включени задължения и отговорности и на други министри, свързани с подготовката и произвеждането на изборите.\r\n ", "date": "2019.03.27", "title": "МС сметна: За евровота през май ще похарчим 32.4 млн. лв."}
{"url": "https://www.dnes.bg/stranata/2019/03/27/874-izvynredni-proverki-po-kurortite-dva-obekta-zatvoreni.405836", "text": "Приключиха регулярните тематични проверки, които извършва Българската агенция по безопасност на храните /БАБХ/ в курортите по време на зимния туристически сезон.\r\nЗа периода от 10 декември 2018 г. до 15 март 2019 г. контролните органи на БАБХ извършиха 874 извънредни проверки в заведения за обществено хранене, обекти за търговия на дребно с храни, туристически, подвижни, временни, сезонни, с дейност \"кетъринг\" обекти, както и такива, предлагащи услугата \"All inclusive\" на територията на Смолян, Благоевград, София-град и София-област, съобщиха от БАБХ.\n\r\nСъставени са 42 акта за установяване на административно нарушение, 132 са издадените предписания за отстраняване на установени несъответствия.\n                    \n                    \n                \r\nВъзбранени и насочени за унищожаване са около 330 килограма хранителни продукти от животински произход и готови за консумация кулинарни изделия, 22 литра прясно мляко и 14 литра бира без етикетировка и с изтекъл срок на годност.\n\r\nДва са обектите спрени от експлоатация за постоянно. Тези с временно преустановена дейност за лоша текуща хигиена са също два.\n\r\nЦелта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти в този период на годината в зимните ни курорти, както и да се предотврати всеки опит за злоупотреби от собственици на заведения и хотелиери.", "date": "2019.03.27", "title": "874 извънредни проверки по курортите, два обекта - затворени"}
{"url": "https://www.dnes.bg/stranata/2019/03/27/izvedoha-deca-ot-priemni-roditeli-vyrsheli-tejyk-trud.405817", "text": "Две момчета на 10 и 11 години, настанени в приемно семейство в община Брусарци, са изведени, тъй като приемните родители ги карали да полагат тежък физически труд в семейна кравеферма, съобщи директорът на Областната дирекция за социално подпомагане в Монтана Георги Цеков.\r\nВъпросното приемно семейство е заличено от регистъра на областната дирекция и вече няма да му бъдат поверявани деца за отглеждане. Двете момчета вече са настанени в друго приемно семейство, обяви Цеков, цитиран от БТА.\r\nСоциалната служба научила, че децата полагат тежък физически труд от учителите в училището, което посещавали. Преподавателите сигнализирали, че децата идват на училище мръсни и с мазоли по ръцете.\r\n                    \n                    \n                При направената проверка се установило, че те са принудени да се трудят в кравеферма. Цеков заяви, че товареното на момчетата с тежка физическа работа пречи на нормалното им детство и на тяхното образование.\r\nВ момента в област Монтана има 139 професионални приемни семейства, в които се отглеждат 141 деца, съобщиха от социалната дирекция в Монтана.", "date": "2019.03.27", "title": "Изведоха деца от приемни родители: Вършели тежък труд"}
{"url": "https://www.dnes.bg/index/2019/03/27/riana-zablestia-v-nova-reklamna-kampaniia.405818", "text": "Да си само изпълнител отдавна не е достатъчно в Холивуд. Масово звездите развиват своя предприемачески и бизнес нюх и започват да използват името си за монетизиране на цялата тази слава.\r\nИ Риана не само, че не е изключение, ами се явява добрият пример. Певицата лансира своята собствена линия за козметика Fenty Beauty и жъне изключителни успехи с всеки един продукт, който представя на пазара.\r\n \r\nСега певицата връща отново задължителните хайлайтери за тяло Body Lava, като за целта се превръща в истинско златно момиче.\r\n \r\nКрасавицата блести в новата рекламна кампания, на която самата тя си е лице, за да представи новия цвят, кръстен тематично „Trophy Wife“.\r\n \r\nЗлатната стилистика е завършена с блестяща рокля и бронзови частици по цялото лице и тяло на певицата.\r\n \r\n", "date": "2019.03.27", "title": "Риана заблестя в нова рекламна кампания"}
{"url": "https://www.dnes.bg/politika/2019/03/27/27-godishen-siada-na-stola-na-cvetanov.405841", "text": "27-годишният Георги Недев ще седне на депутатския стол на подалия оставка Цветан Цветанов. Недев е треньор по мотокрос и е следващия в листата на ГЕРБ от Велико Търново. В момента той е най-младият общински съветник в града и е шеф на Младежи ГЕРБ във Велико Търново, пише.\n\r\nВ листата за народни представители попада, когато е едва на 24 години, но вече не е сигурен, че политиката е неговото бъдеще.\r\n\"Вярно е, че съм следващият, но вече нямам амбиции да влизам където и да е. Аз се пренасочих, работя в частния бизнес, отворих собствена рекламна агенция и в момента усилията ми са насочени натам. Не сме разговаряли с ръководството на ГЕРБ по този въпрос. Не съм сядал въобще да размишлявам твърде сериозно, засега оставям нещата да си вървят, както си му е редът и ще взема решение, когато трябва\", коментира Недев пред изданието.\r\n                    \n                    \n                Завършил е Педагогика на физическото възпитание във ВТУ \"Св. Св. Кирил и Методий\".", "date": "2019.03.27", "title": "27-годишен сяда на стола на Цветанов?"}
{"url": "https://www.dnes.bg/index/2019/03/27/longirbiuen-na-1300-km-ot-severniia-polius-gradyt-koito-se-zatoplia-nai-byrzo.405724", "text": "На 1300 километра от Северния полюс се намира най-северният град на света – Лонгирбюен. Той е столицата на група от норвежки острови, наречена Свалбард и има малко над 2000 жители. Домовете им са построени върху вечно замръзналата земя, която е по-здрава дори и от бетон. Ала това е на път да се промени.\r\nГлетчерът, който от векове е покривал Свалбард, започва да се топи, а това е огромен проблем. \n\r\nПрез 2014 година Марк Сабатини забелязва, че по фасадата на къщата му започват да се появяват пукнатини. Няколко месеца по-късно вратите и прозорците започнали да не се затварят напълно. Причината е, че сградата започва да потъва в омекващата земя.\r\n                \n                \"Истината е, че времето в Лонгирбюен се затопля много по-бързо отколкото във всеки друг град по света“, казва пред CNN Игнър Хансен-Беуер, климатолог в норвежкия институт.\r\nТя обяснява, че все по-малко светлина се рефлектира и повече се поема от откритите тъмни повърхности, което прави земята още по-топла.\r\nПрез 1900 година средната температура била минус 7,8 градуса. От тогава до сега, тя се е покачила с 3,7 градуса – 1 градус повече от средното за света.\r\n\"Всичко показва, че тази тенденция ще продължи“, обяснява  Хансен-Беуер. Тя допълва, че през последното десетилетие дъждът, който пада на територията на Лонгирбюен, е около 50 милилитра на ден, докато преди е бил едва 200 милилитра на година.\r\nВсичко това е на път напълно да промени живота на жителите на града.\r\nНай-засегнати са къщите, които са построени върху дървени колове, забити дълбоко във вечно замръзналата земя. Сега, когато снега се топи, трупите се мокрят, започват да изгниват и заплашват домовете от срутване. \r\nПостоянните дъждове пък водят до опасност от лавини и още по-бързо разрушаване на леда.\r\nПрез декември 2015 г. ожесточена буря предизвика лавина, която запраща лед, сняг и скали чак до близките къщи. Умират 42-годишен мъж и 2-годишно момиче. През 2016 г. свлачище едва не убива животните на местен фермер, а през 2017 г. пада втора голяма лавина и унищожава голяма част от жилищата на хората.\r\n\"Вече не можем да вярваме на вечно замръзналата земя“, казва Хеге Ашим, директор на фирмата, която притежава 75% от сградите в района. Предвид фактите, нови строежи са започнали далеч от опасната планина, а къщите в основите си, вместо дървени греди, имат стоманени прътове, които са забити не само в леда, но и в скалата под него.\r\n\"Не можем да поемаме никакви рискове“, казва Ашим. Но построяването на домовете, които могат да издържат на климатичните промени не е достатъчно бързо според гражданите. Още през 2016 година, голяма част от жителите на града са евакуирани от жилищата си. Някои от тях остават в Лонгирбюен благодарение на помощ от семейството и приятелите си. Други са принудени да се преместят.\r\nА точно извън града се намира сграда, която трябва да бъде предпазена на всяка цена - Международното семехранилище. То е създадено с цел да ни спаси в случай на опустошителна война, епидемия, екологична катастрофа или... необратимото глобално затопляне.\r\n\"Свалбард е единственото хранилище на биологичното разнообразие на културите\", казва Мари Хага, изпълнителен директор на Crop Trust, която построи трезора през 2008 г. в партньорство с норвежкото правителство.\r\nХага казва, че Лонгирбюен е идеалното място за трезора, защото в района няма вулкани или земетресения, а норвежката политическа система е \"изключително стабилна\". Но проблемите започват още след отварянето му.\r\nПо време на строежа земята около входа му е размразена, но всички очакват тя да замръзне отново. Това така и не се случва. А през 2016 г. силен дъжд наводнява входа на хранилището. За щастие, водата не стига до семената.\r\nХага и екипът й веднага взимат мерки и правят реконструкция на входа, като заменят вратата с водоустойчива, а тръби, съдържащи охлаждаща течност, са вкопани в почвата и замръзващ мат, поставен върху тунела, помага за задържането на вечния лед.\r\nНо прогнозите за бъдещето не са обнадеждаващи. Очаква се температурата в Лонгирбюен да се повиши с между 7 и 10 градуса в зависимост от водородните емисии в атмосферата. Валежите ще скочат около 50%. А разтапянето на вечния лед, може да задвижи глобалното затопляне още по-бързо.\r\n ", "date": "2019.03.27", "title": "Лонгирбюен, на 1300 км от Северния полюс. Градът, който се затопля най-бързо "}
{"url": "https://www.dnes.bg/notifikacii/2019/03/27/pridnestrovieto-prokarva-ideiata-za-sobstvena-dyrjavnost.405799", "text": "Докато Молдова гради планове за обединение с Приднестровието, непризнатата република прокарва идеята за собствена държавност в ООН. Фактът, че Приднестровието получи толкова висока трибуна, вече е постижение.\n\r\nУчастниците в 40-ата сесия на Съвета на ООН по правата на човека в Женева обаче обсъдиха държавността на Приднестровието като гаранция за спазване на човешките права и свободи. Доклад по темата представи шефът на официалното представителство на ПМР (непризнатата Приднестровска Молдовска република, бел. изд.) в Русия Леонид Манаков. По-рано приднестровският президент Вадим Красноселски увери нашия вестник, че Приднестровието със сигурност ще бъде признато. И днес ПМР изглежда се движи по набелязания път, пише Светлана Гамова, в \"Независимая газета\".\n                \n                \r\nДнешното Приднестровие не е вече непризнатата република, която се провъзгласи за независима от Молдова през 1990 г., а след две години преживя въоръженото наказание, наложено от молдовските власти на рускоезичния регион. В Приднестровието винаги е имало добра промишленост - модернизираха я дори през войната край р. Днестър. Днес там са открити нови предприятия, изнасящи продукция за ЕС и САЩ. Две трети от целия приднестровски износ впрочем отиват на Запад. Това го няма нито в Молдова, нито в Украйна.\n\r\nТираспол е създал добри отношения и с всички западни посолства. Посланици от ЕС и САЩ често гостуват в Приднестровието. По думите на Вадим Красноселски, срещите с тях минават в атмосфера на взаимно разбирателство. Преди няколко години делегация от ПМР начело с Красноселски бе приета в британското външно министерство, което предизвика протест в Кишинев, но той бързо се уталожи.\n\r\nРешението ООН да даде трибуна на приднестровски представител е нов знак за промени в молдовския регион. Явно обаче не ги е взел предвид президентът на Молдова Игор Додон, заявил наскоро, че международната обстановка благоприятства решаването на приднестровския проблем и може да се постигне доста бърз напредък.\n\r\nПо думите на Додон, негови съветници са обсъдили концепция за уреждане на приднестровския проблем с представители на Русия, ЕС и САЩ, информира ТАСС. \"Смятам, че нещата (в тази сфера) може да се придвижат доста бързо. Смятам, че за Русия, ЕС и САЩ този регион би могъл да стане добър пример как се решават замразени конфликти. И сме близо до решение\", заяви Додон в телевизионно интервю.\n\r\nВ отговор приднестровският лидер зададе въпрос: \"Дава ли си сметка Додон, че за 30 години се случиха много неща? Създадохме независима държава, независими клонове на властта, независима банкова система, независима икономика. Реално сме независими. Изградихме държава. В нея живее приднестровският народ, многоетническият приднестровски народ. Как може да върнеш обратно тези неща?\".\n\r\nКрасноселски припомни на молдовския президент, че приднестровците се възползваха от същия принцип за самоопределение, за да обявят независимост, както и Република Молдова. Също и референдума от 2006 г. в Приднестровието, на който местните хора единодушно се обявиха за независимост на Приднестровската Молдовска република.\n\r\nЗа три десетилетия, каза Красноселски, Република Молдова така и не стана привлекателна за приднестровците: \"Корупция разяжда молдовската държавност, в страната процъфтява битов шовинизъм, без отговор останаха и въпросите за агресията срещу Приднестровието\".\n\r\nЗа всичко това говори в Женева Леонид Манаков. Той посочи, че днес ПМР е модерна държава, изцяло спазваща базовите принципи за защита на човешките права. Изтъкна, че Приднестровието е отворено за сътрудничество в сферата на правата на човека с водещите световни организации. По думите му републиката следи с особено внимание дейността на специалните докладчици на ООН. В този контекст той припомни мисията на Томас Хамарберг, старши експерт на ООН по правата на човека в Приднестровието, чиито препоръки залегнаха в основите на по-нататъшната работа в \"човешко-правната сфера\".\n\r\n\"Представяйки през февруари т. г. резултатите от повторната мисия през 2018 г., Томас Хамарберг отбеляза станалите в Приднестровието осезаеми положителни промени, особено в социалната защита, здравеопазването и правораздаването\", каза Леонид Манаков.\n\r\nМеждувременно Държавният департамент на САЩ представи доклад за правата на човека в Република Молдова. В документа се говори за натиск върху съдебната система и журналистите, за сплашване и шантажиране на опозицията, незадоволителни условия и изтезания в затворите, корупция на високо равнище. Служителите в администрацията и съдиите все така вземат рушвети, посочва Държавният департамент. Според анкети подкупи дават 40 до 50 на сто от гражданите. \"Корупцията остава сред най-сериозните проблеми на страната\", констатира докладът. По повод медиите в Молдова авторите подчертават, че продължава натискът върху тях, особено върху разследващите журналисти.\n\r\nКато пример се сочи ситуацията около новоизбрания депутат Илан Шор, позволил си миналото лято агресивни изказвания срещу журналисти. Държавният департамент споменава и случая с Люба Шевчук - журналистка от RISE Moldova, шпионирана, след като публикувала разследване за имотите в чужбина на Влад Плахотнюк, водача на Демократическата партия.\n\r\nДокладът привлича внимание и към нападките срещу опозицията. През 2014 г. в Молдова са били сплашвани и шантажирани членове на \"Нашата партия\" - това според текста е подтикнало водача й Ренато Усати да избяга от страната. Буди интерес, че Държавният департамент реши да защити лидера на една проруска партия. \r\n \r\n/БТА/", "date": "2019.03.27", "title": " Приднестровието прокарва идеята за собствена държавност "}
{"url": "https://www.dnes.bg/obshtestvo/2019/03/27/bukovite-gori-na-centralen-balkan-stanaha-chast-ot-iunesko.405808", "text": "Национален парк \"Централен Балкан\" получи сертификат за обект на световното наследство на ЮНЕСКО. С него буковите гори в парка стават част от сериен европейски обект на световното наследство \"Старите и първични букови гори на Карпатите и други региони в Европа\". \n\n\r\nОтличието беше връчено днес на официална церемония в МОСВ от заместник-министъра на околната среда и водите Красимир Живков на директора на Дирекция Национален парк \"Централен Балкан\" Генчо Илиев в присъствието на Христо Георгиев, главен секретар на Националната комисия за България на ЮНЕСКО, съобщиха от министерството. \n\r\n\"Днес е изключително важен ден, не само за Националния парк \"Централен Балкан\", но и за всички нас. България има уникална природа – буковите гори са пример за това и днес получаваме признание за добре свършена работа по съхраняването им в естествен вид през годините\", подчерта зам.-министър Живков при връчване на сертификата. \n                    \n                    \n                \r\nБългария участва в серийния обект с най-представителните букови гори (близо 11 хил. хектара) в деветте резервата на територията на Национален парк \"Централен Балкан\" – \"Боатин\", \"Царичина\", \"Козя стена\", \"Стенето\", \"Соколна\", \"Пеещи скали\", \"Стара река\", \"Джендема\" и \"Северен Джендем\". \n\r\n\"Общо 30 хил. хектара са буковите гори в националния парк, които се опазват от създаването му през 1991 г. Предстои ни много работа по популяризиране на нашите вековни букови гори, включително и чрез привличане на туристи в региона на Централния Балкан с партньорите ни от местната власт\", изтъкна Генчо Илиев.\n\r\nС включването на буковите гори в 9-те резервата на Национален парк \"Централен Балкан\" българските природни обекти в Списъка на световното наследство на ЮНЕСКО вече са три. \n\r\nПрез 1983 г., две от най-емблематичните от гледна точка на биологично разнообразие и естетически характеристики природни територии в България, са били включени в Списъка, а именно – Национален парк \"Пирин\" и Природен резерват \"Сребърна\".", "date": "2019.03.27", "title": "Буковите гори на \"Централен Балкан\" станаха част от ЮНЕСКО"}
{"url": "https://www.dnes.bg/obshtestvo/2019/03/27/davame-3-5-mln-pomosht-za-strani-ot-zapadnite-balkani-i-kavkaz.405825", "text": "България отпуска 3 485 028 млн. лв. безвъзмездна помощ на страни от Западните Балкани, Източна Европа и Кавказ. С парите ще се финансират проекти за развитие на образованието, науката, културата, социалната интеграция и гражданското общество.\r\nПравителството даде съгласие Министерството на външните работи да сключи съответните споразумения за предоставяне на средствата.\n\r\nОдобрени са общо 42 проекта от 9 страни: Република Сърбия, Република Северна Македония, Босна и Херцеговина, Косово, Република Албания, Република Молдова, Украйна, Република Армения и Грузия. Сред тях са проект за подпомагане на образованието в Босилеград, Република Сърбия, на стойност 35 000 лв., проект за укрепване на европейското измерение в образованието в Сърбия на стойност 45 000 лв.\r\n                    \n                    \n                180 000 лв. ще бъдат отпуснати за подобряване на инфраструктурата на комплекса Нешков връх в сръбската община Димитровград.\n\r\nВ Република Северна Македония ще бъдат финансирани общо 10 проекта, сред които проект за научни подводни и археоложки изследвания на Охридското езеро на стойност 48 895 лв., проект за реконструкция на мостове в град Струга и района на обща стойност 200 000 лв., както и проекти за подобряване на диалога между медиите от Република Северна Македония и Република България, проекти за развитие на културата, образованието и гражданското общество.\n\r\nВ Босна и Херцоговина ще бъдат финансирани дейности за подобряване условията на обучение в детски градини и училища, в Косово - за подобряване условията на образованието, в Република Албания - за подобряване на пътната инфраструктура.\r\nВ Република Молдова за финансиране са одобрени 3 проекта, които ще бъдат реализирани в град Тараклия. Сред тях 190 349 лв. ще бъдат отпуснати за ремонт на инфекциозното отделение в районната болница. Проектите в Украйна, Република Армения и Грузия са насочени към развитие на образованието и гражданското общество.\r\n ", "date": "2019.03.27", "title": "Даваме 3.5 млн. помощ за страни от Западните Балкани и Кавказ"}
{"url": "https://www.dnes.bg/zvezdi/2019/03/27/debora-pokaza-sina-si-napravi-mu-pogacha.405811", "text": "Дебора показа сина си за първи път. Фолк певицата сподели снимки от погачата на детето, състояла се малко преди Благовещение. \r\n \r\n„Днес беше погачата на нашето ангелче Самуил ! Да ни е жив и здрав! Благодаря от сърце на моите приятелки, които уважиха нашият празник!“, написа тя във Facebook. \r\n \r\nИзпълнителката е снимала тортата и украсата, изработени специално за случая. \r\n \r\n„Син- това е единственият мъж , когото никога няма да спреш да обичаш…“, пише младата майка, която отскоро качва повече снимки с бебето и разходките с количката. \r\n \r\nПевицата роди първородния си син на 13 февруари тази година. Тя се сгоди малко след излизането си от Big Brother. Приятелят й е бизнесмен, който живее от години в Германия. \r\n \r\n", "date": "2019.03.27", "title": "Дебора показа сина си, направи му погача"}
{"url": "https://www.dnes.bg/rusia/2019/03/27/gotvi-li-se-rusiia-za-voenna-namesa-v-konflikta-vyv-venecuela.405771", "text": "Русия изпраща във Венецуела самолети с войници и тежкотоварни камиони. Мнозина се питат дали Москва не се готви за военна операция в подкрепа на Мадуро. Руски медии твърдят, че нямало нищо тайнствено. Така ли е наистина?\n\r\nКогато два руски военно-транспортни самолета миналата събота кацнаха на летището в Каракас, мнозина решиха, че Москва се подготвя за военна намеса в конфликта във Венецуела, пише Според информации в медиите с двата самолета са пристигнали стотина униформени войници и 35 тона товари, сред които и тежкотоварни камиони. С тях е пътувал също и началник-щабът на руските сухопътни части генерал-полковник Василий Тонкошкуров. \n                    \n                    \n                \r\nНа път за Каракас двата руски самолета са извършили междинно кацане в Сирия, където от 2015 година Русия се ангажира военно на страната на президента Башар Асад. Означава ли това, че Кремъл сега ще подкрепи с военна сила и режима на Николас Мадуро във Венецуела?\n\r\nДосегашният обхват на акцията сочи, че руският ангажимент в латиноамериканската държава изобщо не може да се сравнява по обем и мащаб с руската военна операция в Сирия, а още по-малко със съветската инвазия в Афганистан.\n\r\n\n\r\nМожем само да гадаем какви са истинските мотиви за руските действия, казва за Дойче веле руският военен експерт Александър Голтс: \"Възможно е руснаците да подготвят извеждането на Мадуро от страната, да изнасят злато или пък да изпращат подкрепления в защита на Мадуро\". Нито една от тези опции не може да бъде изключена, убеден е Голтс.\n\n\n\r\nВластите в Москва се въздържат от всякакви информации по случая. А за руските медии темата за изпращането на двата военни самолета във Венецуела остава съвсем периферна. Като се позова на руски дипломат в Каракас, в понеделник агенция РИА-Новости съобщи, че руските военни са пристигнали във Венецуела за консултации във връзка със сключени по-рано договори за доставки на оръжие. Няма \"нищо тайнствено\", се казва още в информацията.\n\r\nОт години Русия доставя на Венецуела оръжия, чиято предполагаема стойност надхвърля 10 милиарда щатски долара - изтребители, хеликоптери, системи за противоракетна отбрана и танкове. Освен това Русия изгражда във Венецуела военни заводи за производството на автомати тип \"Калашников\", както и на муниции. Продажбата на оръжие и инвестициите в петролната промишленост на Венецуела са двете основни посоки, в които вървят руските интереси в тази южноамериканска държава.\n\r\nПрез последните месеци Кремъл опровергаваше съобщенията за евентуална руска военна операция във Венецуела, обявявайки ги за празни слухове. В същото време имаше и някои спекулации, че Русия може да изпрати във Венецуела наемници от руската частна армия, известна като \"Група Вагнер\", натрупала боен опит покрай конфликтите в Източна Украйна и Сирия. В края на януари Мадуро и Путин разговаряха по телефона, а след това говорителят на Кремъл Дмитрий Песков съобщи, че не е ставало дума за искането на военна помощ.\n\r\n\n\r\nДосега Русия демонстрира само символична готовност да помогне с военна сила на режима в Каракас. През декември 2018 Москва изпрати два стратегически ядрени бомбардировача \"Туполев-160\" за участие в съвместно учение с венецуелските ВВС. Тези бомбардировачи, впрочем, бяха придружавани от същия тип самолети, от който са и кацналите в събота машини: един \"Илюшин-62\" и един \"Антонов-124\". През декември обаче ситуацията във Венецуела все още не беше ескалирала така силно, както днес, а и опозиционният кандидат Хуан Гуайдо не беше се обявил за временен президент на страната. \n\r\nРуските медии дават две възможни обяснения защо Москва досега се въздържа от по-сериозен военен ангажимент във Венецуела: от една страна правителствената армия във Венецуела е значително по-силна от тази в Сирия, а от друга – става дума за една много по-отдалечена страна, което би направило логистичната поддръжка много по-трудна. В социалните мрежи пък се появиха спекулативни твърдения, че действията на Русия имали за цел да възпрат САЩ от евентуална военна намеса във Венецуела.\r\n \r\n", "date": "2019.03.27", "title": "Готви ли се Русия за военна намеса в конфликта във Венецуела?"}
{"url": "https://www.dnes.bg/stranata/2019/03/27/nad-3-otsystviia-v-uchilishte-za-mesec-bez-nadbavki-godina.405839", "text": "Когато в рамките на месец от учебната година са допуснати отсъствия повече от три дни от дете, посещаващо група за задължително предучилищно образование, както и отсъствия от пет учебни часа за ученик, за които няма уважителни причини, семейството на тези деца ще се лишава от месечни детски надбавки за срок от една година. Тези предложения на ГЕРБ за промени в Закона за социалното подпомагане и в Закона за семейните помощи за деца бяха одобрени на първо четене от парламентарната социална комисия.\r\nПомощта за първокласници ще се изплаща на два пъти, половината - след влизане в сила на заповедта за отпускането й, а остатъкът - в началото на втория учебен срок, ако детето продължава да посещава училище.\r\nЦелта на промените е децата да се задържат в училище и по-късно пълноценно да се интегрират на пазара на труда, предвид завишените изисквания на работодателите, коментира Светлана Ангелова от ГЕРБ при представянето на законопроекта.\r\n                    \n                    \n                От подкрепа се въздържаха депутатите от ДПС. Хасан Адемов, който е и председател на парламентарната социална комисия, коментира, че не смята, че с предложените мерки, както в законопроекта на ГЕРБ, така и в другите разгледани днес на комисия - единият на Корнелия Нинова и група народни представители, а другият на Искрен Веселинов и група народни представители, ще се реши проблемът с отпадането на деца от училище и задържането им там. По думите му обхващането на деца в предучилищна форма на обучение донякъде гарантира прекъсването на предаването на бедността от едно поколение на друго, но предложенията за промени конкурират няколко конституционни права - на социално подпомагане, на образование и на здравно осигуряване. Той се обяви за баланс между подкрепящи и санкциониращи мерки, защото според него само със санкциониращи се създават нови проблеми.\r\nЗаместник-министърът на образованието Деница Сачева отчете, че до момента 40 000 деца са върнати обратно в клас. Направените обходи от страна на 1100 екипа с различни експерти са установили, че има пряка връзка между семейните помощи за деца и посещаването на училище, и тези промени са необходими, каза Сачева. Тя обясни, че спрените помощи ще се насочват към образователната институция, но за конкретното дете.\r\nБеше одобрен и законопроектът на Искрен Веселинов и група народни представители, според който получаването на месечни помощи се обвързва с полагането на общественополезен труд, участието в програми за ограмотяване и повишаване на квалификацията, или спазването на мерки за въздействие и възпитание, ако такива са наложени, освен в случаите на майчинство или когато възрастта и/или здравословното състояние на човека не позволяват това.\n\n\n\r\nПредвижда се и на трайно безработните, които получават месечни помощи, да се извършва ежегодна оценка от служител на АСП по критерии, утвърдени от МТСП. С оценката се поставят и годишни задачи за постигане на определени цели, в посока повишаване на грамотността, трудовата квалификация и степента на социализация. При две последователни отрицателни оценки, месечните помощи да се намаляват с до 50 процента от размера в срок от една година, предвижда законопроектът.\r\nПо този законопроект имаше позиция от страна на МТСП, изложена от заместник-министър Лазар Лазаров, че принципно от министерството подкрепят мерките, но повечето от тях вече са законодателно уредени.\r\nОтхвърлен беше законопроектът на Корнелия Нинова и група народни представители, с който се предлага получаването на социални помощи да е обвързано и те да се изплащат само ако децата на лицето и/или семейството, което има право на социални помощи, редовно посещават подготвителни групи за задължително предучилищно образование и училище, освен ако това е невъзможно поради здравословното състояние. Срещу този законопроект основните критики бяха, че не могат всички социални помощи да бъдат обвързани с посещението в училище, освен това този текст ще доведе до загуба на здравноосигурителни права. Предложението на БСП граничи с пълен абсурд, с непознаване на материята, заяви Хасан Адемов.\r\nСпирането на всички видове помощи ще бъде пряко нарушение на Европейската социална харта, коментира заместник-министър Лазар Лазаров.", "date": "2019.03.27", "title": "Над 3 отсъствия в училище за месец - без надбавки година!"}
{"url": "https://www.dnes.bg/politika/2019/03/27/sled-10-godini-cvetanov-aut-ot-vlastta.405844", "text": "\n Цветан Цветанов напуска парламента след скандала около \"Апартаментгейт\". Зам. шефът на ГЕРБ ще е за първи път извън държавната власт от 10 години.\r\nЗам.-шефът на ГЕРБ\n\r\nЗам.-шефът на ГЕРБ\n                    \n                    \r\nЦветанов е учител по физическо възпитание и треньор по лека атлетика, след като завършва задочно НСА.\n\n\n\r\n \r\nПрез 2001 г. става оперативен помощник на Бойко Борисов от времето му на главен секретар на МВР. Осем години по-късно с идването на власт на ГЕРБ става шеф на вътрешното министерство. Именно под ръководството му минават едни от най-шумните полицейски операции. Вместо особен напредък за борба с корупцията, обаче те завършват злополучно за страната, която плаща над 1 млн. лв. за обещетения на потърпевшите за погазване на човешките им права.\r\nСкандалите придружават цялата му кариера. Разследвания и прокурорски проверки срещу Цветанов приключват с осъдителни присъди на различни инстанции, които обаче на последната такава минават с оправдателна присъда.\r\nВсъщност Цветанов попада под ударите на прокуратурата точно три пъти, докато е действал като вътрешен министър. Името му е свързано с  нерегламентирано подслушване в МВР.  2013 г. името му бе замесено около тефтерчето \"Златанов\", свързвано с тогавашния шеф на Комисията за предотвратяване и установяване на конфликт на интереси  Филип Златанов. В него присъстваха знакови инициали на политически поръчки. Сред най-открояващите се бяха тези на Б.Б., Ц.Ц, И.Ф. и тогава приключи и политическата кариера на Искра фидосова.\r\nОставката му и сега е след скандал, този път за покупка на луксозен апартамент в елитен столичен квартал. Имотите на Цветанов всъщност не за първи път му носят лоша слава. Скандал, свързан с негова недвижима собственост съпътства и първата година от кариерата му на министър.\r\nШумът тръгва след като се разбира, че със съпругата си притежават шест апартамента и два гаража в столицата, една къща с двор в провинцията, 9 дка гори.  И тогава той опроверга  обвиненията срещу него, обявявайки, че всичко притежавано е законно и го има в имотната му декларация. И тогава имаше данъчна проверка, която не установи никакви нарушения.\r\n\r\n \n\r\n ", "date": "2019.03.27", "title": "След 10 години: Цветанов - аут от властта!"}
{"url": "https://www.dnes.bg/stranata/2019/03/27/3-godishno-blysnato-v-burgas-deteto-s-komocio.405840", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Три годишно дете е било блъснато от автомобил на централна улица в Бургас. Детето е в болница с комоцио, без опасност за живота.\n\r\nИнцидентът е станал на централната улица на Крайморие, която води към плажа, предаде .\r\nДвижението по нея е изключително натоварено, особено през летния сезон. Въпреки ограниченията на скоростта за населено място, шофьорите често не спазват ограниченията.\n\r\nВчера сутринта 79-годишен шофьор блъска 3-годишното дете. Николай става свидетел на катастрофата. По думите му възрастният шофьор се е опитал да заобиколи спрял на пътя автомобил, когато детето изскача внезапно.\n                    \n                    \n                \r\nПо думите на свидетеля, детето е било с колело. То е прието в неврохурургия в УМБАЛ-Бургас със сътресение на мозъка.\n\r\nЖители на Крайморие казват, че често безразборно паркиралите на пътя автомобили скриват видимостта на шофьорите.\n\r\nУчениците, които чакат автобуса за Бургас, също често стават свидетели на инциденти. Алкохолната проба на водача е отрицателна, според полицията мъжът не е карал бързо.\n\r\n\"Зачестяват случаите, в които възрастни водачи , които вече не могат да разчитат на собствените си реакции и явно надценяват собствените си възможности, допускат ПТП-та\", заяви говорителят на МВР Бургас Цветелина Рандева.", "date": "2019.03.27", "title": "3-годишно блъснато в Бургас. Детето с комоцио"}
{"url": "https://www.dnes.bg/notifikacii/2019/03/27/v-istoriiata-zakrivat-fonda-za-lechenie-na-deca.405829", "text": "Център \"Фонд за лечение на деца\" се закрива, реши правителството. \nСлед 31 март изпълняваните от него дейности преминават за администриране към Националната здравноосигурителна каса (НЗОК).\r\nОсновната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца, съобщават от правителствената пресслужба.\r\nСредствата, необходими за прилагането на новата уредба, са предвидени в бюджета на НЗОК за 2019 г.", "date": "2019.03.27", "title": "В историята: Закриват Фонда за лечение на деца "}
{"url": "https://www.dnes.bg/stranata/2019/03/27/prokuraturata-vleze-v-obshtina-strajica.405842", "text": "Прокуратурата влезе в община Стражица. Извършват се процесуално-следствени действия по дело, образувано миналата година.\r\nИзземва се документация от значение за разследването, предаде .\r\nДосъдебното производство е по сигнал на ДАНС за длъжностно присвояване на вещи и пари, собственост на общината.\r\nКъм момента няма задържани.\r\n ", "date": "2019.03.27", "title": "Прокуратурата влезе в община Стражица"}
{"url": "https://www.dnes.bg/knigi/2019/03/27/otvlecheno-dete-situaciia-bez-izhod.405837", "text": "Четирима непознати се свързват по неведоми пътища в трилъра на Тейлър Адамс \"Без изход\". Сюжетът свързва случайно героите след като те попадат в лапите на виелица, отвлечено дете и решителна млада жена, която трябва да спаси детето от коварен маниак.\r\nДарби Торн е студентка, запътила се сама през Скалистите планини, за  да стигне възможно най-бързо до болницата, където оперират майка ѝ.  Снежна буря обаче блокира проходите и се налага тя да отбие и да прекара  нощта в крайпътен заслон високо в планината  заедно с четирима  непознати.\r\nИсторията, започваща като класически хорър филм, се  превръща в истински кошмар, когато Дарби разбира, че в една от колите на  паркинга, в кучешка клетка, е заключено 7-годишно момиче. Не е ясно кой е престъпникът, нито какво възнамерява да прави с жертвата си.\r\n                    \n                    \n                Тейлър  Адамс поднася майсторски изпипано четиво в духа на Джеймс Патерсън и  Агата Кристи, което успява да пречупи добре познатите жанрови клишета и  да разплете мистерията пред очите на читателя в една история, пълна с  неочаквани обрати, държаща в напрежение от първата до последната  страницa.\r\nРоманът бързо се превръща в бестселър и се катери в книжните класации на американския и английския пазар. У нас е преведена от Kалин Велчев и излиза дни след като “20th Century Fox” обявиха, че Скот Франк най-вероятно ще бъде сценарист на едноименната екранизация.  \r\n \n\r\n ", "date": "2019.03.27", "title": "Отвлечено дете. Ситуация \"Без изход\""}
{"url": "https://www.dnes.bg/eu/2019/03/27/resheno-sled-2021-g-bez-plastmasa-v-es.405843", "text": "Европейският парламент подкрепи днес забраната за пластмасови изделия за еднократна употреба.\r\nДо 2021 г. в ЕС ще бъдат забранени пластмасовите вилици, ножове, лъжици и пръчици за хранене, чинии, сламки, клечки за уши, дръжки за балони от пластмаса, както и киселинно разградими пластмаси и съдове за храна, както и чаши от полистирен.\r\nДържавите в ЕС ще трябва да събират до 2029 г. до 90 на сто от пластмасовите шишета. Предвижда се пластмасовите бутилки да бъдат от поне 25 на сто преработено съдържание до 2025 г. и 30 на сто до 2030 година.\r\nВъвежда се разширена отговорност за производителите на тютюневи изделия, с които се замърсява. Тези правила ще се прилагат също за риболовните приспособения, за да може производителят, а не рибарите, да поема разходите за събирането на изгубените в морето мрежи.\r\n                    \n                    \n                Съобщаването на отрицателните последици за околната среда става задължително на етикетите на изброените изделия. Надписите ще уточняват, че изхвърлянето на тези изделия е вредно за околната среда, предаде БТА.\r\nПо данни на Европейската комисия повече от 80 на сто от отпадъците по плажовете са от пластмаса. Новото законодателство ще обхваща 70 на сто от всички пластмасови отпадъци, открити в морето. Заради бавното си разграждане, пластмасата се натрупва в Световния океан. Пластмасови остатъци са открити в тюлени, китове, морски костенурки и птици, в риби и ракообразни - в хранителната верига на човека, отбелязва ЕП.", "date": "2019.03.27", "title": "Решено: След 2021 г. без пластмаса в ЕС!"}
{"url": "https://www.dnes.bg/eu/2019/03/27/es-odobri-morska-operaciia-bez-korabi.405832", "text": "Европейският съюз ще продължи военноморската си операция “София” в Средиземно море, но без използването на кораби. Това решиха представителите на страните членки в Брюксел. \n\n\n\n\r\nОперацията, чиято основна задача е да пресича трафика на хора в Средиземно море, ще бъде удължена до 1 октомври, но морските й съдове ще останат закотвени в пристанищата.\n\r\nДо парадокса се стигна, след като Италия, която командва операцията от името на ЕС, отказа да приема спасените в морето мигранти, докато не се намери решение за преразпределянето им в останалите европейски държави.\n\r\nОперация “София” е военноморска мисия на ЕС, която бе сформирана през 2015 г, в пика на миграционната криза, след случаите на масово удавяне на хора, тръгнали с надуваеми лодки от Либия към Европа.\n                    \n                    \n                \r\nОсвен да наблюдава мрежите, изпращащи мигранти към Европа и да отнема средствата мигрантите, “София” участва още в спасителни операции, следи спазване в открито море на оръжейното ембарго на ООН срещу Либия и обучава либийската брегова охрана.\n\r\nОт началото си военноморската мисия е спасила живота на почти 34 000 души в морето.\r\n“Операция “София” е съществена част от работата на ЕС за разбиване на бизнесмодела на трафикантите и за подобряване на морската сигурност и стабилност в централното Средиземноморие, но е ясно, че без военноморските си активи, тя няма да може ефективно да изпълнява мандата си”, заяви говорител на Европейската комисия.\n\r\nВъпреки това решението е взето от страните членки на политическо ниво и идната седмица ще бъде формализирано. Когато това се случи командирът на операцията ще прибере корабите в пристанищата до нова заповед.\n\r\nВ момента “София” има на разположение една италианска фрегата и един испански патрулен кораб, както и самолети и хеликоптери за наблюдение, предоставени от Полша, Испания, Италия и Люксембург. България също участва в нея с експерти.\n\r\nСлед идването на новото правителство в Италия то отказа да приема спасените мигранти. През лятото кандидат-бежанци стояха със седмици в морето, докато Еврокомисията уговори държави да ги приемат, за да отвори Италия пристанищата си за дебаркиране на корабите.", "date": "2019.03.27", "title": "ЕС одобри морска операция без кораби"}
{"url": "https://www.dnes.bg/temida/2019/03/27/7-godini-zatvor-za-denis-prebil-do-smyrt-kloshar.405828", "text": "Варненският окръжен съд прати за 7 години в затвора 15-годишният Денис Живков, който се гаври и уби жестокото бездомник. Негов съучастник е 14-годишният Камен, който обаче беше пратен в интернат, защото е малолетен. \n\n\n\r\nДвете момчета, които по време на извършването на престъплението са били на 13 и на 14 години, пребиха до смърт 53-годишния бивш полицай Красимир Куртев, който от години живеел като клошар, припомнят от съда. \n\r\nТой бе намерен гол и измръзнал от студ в района на пазара до блок 20 в кв. \"Владиславово\" във Варна 21-и януари миналата година. \n\r\nСпоред патолозите причината за фаталния край на бездомника е тежка черепно-мозъчна травма, но имал и счупени ребра, причинили разкъсване на вътрешните му органи. \n                    \n                    \n                \r\nДо жестокото убийство се стигнало, след като клошарят и момчета, които са от ромски произход, се скарали пред пункт за изкупуване на вторични суровини на 16 януари. \n\r\nНа другия ден се засекли край контейнери за боклук, момчетата решили да му отмъстят и започнали да го бият на улицата.\n\r\nНа 20 януари двете момчета се разхождали сприятелите си Атанас и Васил. Около 20.30 ч. четиримата минали покрай бараките до бл. 20 и се сетили, че в една от тях живее бездомникът. Денис и Камен нахлули и намерили жертвата си. Започнали да го налагат с юмруци и ритници по цялото тяло, като в същото време се гаврили с нещастника - уринирали върху него и наливали алкохол в устата му, докато той започнал да се дави. На няколко пъти момчета се засилвали и скачали върху тялото на безпомощният мъж.\n\r\nДвете момчета били съседи и братовчеди. Живеели в две мизерни къщи, една до друга в махала махала над \"Владиславово\". По-големият - Денис, все още се води ученик. Стигнал до осми клас, но рядко ходел на училище. 13-годишният му приятел зарязал образованието си преди 2 години.", "date": "2019.03.27", "title": "7 години затвор за Денис, пребил до смърт клошар"}
{"url": "https://www.dnes.bg/stranata/2019/03/27/katastrofa-na-trakiia-shofior-na-kamion-e-v-bolnica.405823", "text": "55-годишен шофьор на камион е в болница след пътнотранспортно произшествие при 154 км на автомагистрала „Тракия“ в посока Бургас, след Белозем, съобщиха от полицията за \"Фокус\".\r\nСигналът е подаден около 12.45 часа. \r\nПо първоначални данни камионът e ударил странично и избутал към мантинелата изпреварващ го лек автомобил. Колата e управлявал 48-годишен мъж. Двете моторни превозни средства са заели лявата лента. \r\nНа място са два екипа на \"Пътна полиция\" и представители на Агенция \"Пътна инфраструктура\". \r\nДо приключване на работата на екипите и преместване на катастрофиралите автомобили движението се пропуска в дясната лента. \r\nШофьорите трябва да преминават с повишено внимание и да се съобразяват с указателните табели и разпорежданията на полицейските служители.", "date": "2019.03.27", "title": "Катастрофа на \"Тракия\", шофьор на камион е в болница"}
{"url": "https://www.dnes.bg/sport/2019/03/27/ostavki-v-razgrad-specialisti-si-trygvat-ot-ludogorec.405792", "text": "Ръководството на Лудогорец прие оставката на старши треньора на втория отбор Радослав Здравков и на неговия помощник Галин Иванов, съобщиха от клуба.\r\nПричина за оставките е неубедителната игра на тима във Втора професионална лига и загубата на точки в мачовете от шампионата. Здравков пое Лудогорец II през януари 2017 г. и го води до днес.\r\nПФК Лудогорец благодари на Ради Здравков и Галин Иванов за работата им в клуба и им желае успех за в бъдеще, се чете в съобщението на разградчани.\r\nВ предстоящия мач срещу Добруджа Лудогорец II ще бъде воден от директора на Детско-юношеската школа Радослав Комитов. Негов помощник ще бъде треньорът на Лудогорец U19 Тодор Живондов.", "date": "2019.03.27", "title": "Оставки в Разград: Специалисти си тръгват от Лудогорец"}
{"url": "https://www.dnes.bg/obrazovanie/2019/03/27/maturite-po-izbor-za-12-i-klas-ot-28-do-31-mai.405796", "text": "В проект на заповед министърът на образованието и науката Красимир Вълчев предлага датите, на които да се състоят държавните зрелостни изпити в 12-и клас по желание на зрелостниците, предава БТА.\n\n\n\n\r\nВ заповедта се предлага матурите по желание в 12-и клас от сесията май-юни на учебната 2019/2019 година да са от 28 до 31 май. На 28 май са предвидени да се състоят държавните зрелостни изпити по желание - по \"Биология и здравно образование\", по \"Физика и астрономия\" и по \"Философски цикъл\". И трите матури започват в 8.00 часа.\n\r\nНа 29 май от 8.00 часа се предлага да са матурите по желание - по \"Английски език\", \"Испански език\", \"Италиански език\", \"Немски език\", \"Руски език\" и по \"Френски език\".\n                    \n                    \n                \r\nНа 30 май, отново от 8.00 часа, са предвидени да започнат държавните зрелостни изпити по желание - по \"География и икономика\" и по \"Химия и опазване на околната среда\".\n\r\nОт 8.00 часа на 31 май се предлага да се състоят матурите по желание в 12-клас - по \"Математика\" и по \"История и цивилизация\".\n\r\nДо 31 май 2019 г., включително, изпитните работи от държавните зрелостни изпити по желание трябва да бъдат предадени от регионалните комисии за организиране на матурите за засекретяване и разсекретяване, се посочва в проекта на заповедта на министър Красимир Вълчев. Тя трябва да се връчи за изпълнение на началниците на регионалните управления по образованието. Те трябва да връчат копие от заповедта за изпълнение на директорите на училищата от съответния регион, в който се осъществява обучение в 12-и клас.\n\r\nБележки, становища и предложения по проекта на заповедта могат да бъдат изпращани към дирекцията \"Съдържание на предучилищното и училищното образование\" в МОН до 26 април, включително.\n\r\nДвата задължителни държавни зрелостни изпита в 12-и клас по традиция ще се състоят през май. Първият от тях е по български език и литература, и ще е на 21 май от 8.00 часа. Вторият задължителен държавен зрелостен изпит е по предмет по избор на зрелостниците и ще е на 23 май - отново от 8.00 часа.\n\r\nЗа първи път през тази година националното външно оценяване в седми клас няма да е на същите дати през май, на които ще се състоят матурите в 12-и клас. Изпитите в седми клас през тази година ще са през юни. На 17 юни ще е националното външно оценяване по български език и литература в седми клас, а на 19 юни - по математика. На 21 юни ще е националното външно оценяване по чужд език в седми клас, но то е по желание на учениците.", "date": "2019.03.27", "title": "Матурите по избор за 12-и клас – от 28 до 31 май "}
{"url": "https://www.dnes.bg/politika/2019/03/27/cvetanov-kacna-v-sofiia-i-otseche-imam-reshenie.405800", "text": "Председателят на парламентарната група на ГЕРБ Цветан Цветанов кацна на летище София. Той бе няколко дни на посещение в САЩ на годишна конференция на Американо-израелския комитет. \n\n\n\"Имам конкретно решение, споделил съм го до момента само със съпругата ми и сега ще го споделя с премиера\", заяви заместник-председателят на партията по повод развитието на скандала с имотите на властта.\n\r\nВ общи линии през последните няколко дни сме обсъждали какви са възможните варианти, посочи Цветанов, цитиран от \"Фокус\".\n\r\n\"ГЕРБ за мен е кауза, оставам лоялен към премиера\", подчерта вторият човек в управляващата партия. По думите му има атака срещу него, която е добре планирано мероприятие във връзка с предстоящите евроизбори.\r\n                    \n                    \n                \"Много е хубаво, че за този период от време, в който отсъствах от страната, много се наслушах и много се нагледах - имах възможност да се запозная с всичко това\", заяви още той.\n\r\nОчаква се Цветанов и премиерът Борисов да се срещнат веднага, за да обсъдят политическото бъдеще на зам.-шефа на ГЕРБ.", "date": "2019.03.27", "title": "Цветанов кацна в София и отсече: Имам решение!"}
{"url": "https://www.dnes.bg/balkani/2019/03/27/turciia-nanasia-udar-priema-ruski-turisti-bez-vizi-i-pasporti.405793", "text": "Гръцките хотелиери очакват рязък спад на руснаците това лято, които ще се насочат към Турция или България.\n\r\nНяма да се оправдаят очакванията на гръцкия туристически сектор за привличане на повече руски туристи тази година. Според турската телеграфна агенция, цитирана от гръцките медии, Анкара е готова да допусне руските туристи да почиват в Турция при облекчен режим - само с лични карти без паспорт и визи, предаде БНР.\n\r\nМинистерството на туризма в Атина трябва да промени изцяло стратегията си, за да не изгубим руските туристи, коментират собственици на хотели пред гръцките медии. Те дори очакват масово анулиране на резервации от страна на руснаците. \n\r\nПрез миналата година едва 520 хиляди руснаци са почивали в Гърция по информация на Гръцката национална банка. Очакваше се тази година броят на руските туристи да премине един милион, но вероятно голяма част от тях ще предпочетат да почиват в Турция, където се предлагат много по-евтини пакети, заявиха от съюза на хотелиерите.\n                    \n                    \n                \r\nОт гръцкия туристически бранш отчитат и трудна конкуренция с България, където руснаците имат традиция в предпочитанията си.", "date": "2019.03.27", "title": "Турция нанася удар: Приема руски туристи без визи и паспорти"}
{"url": "https://www.dnes.bg/obshtestvo/2019/03/27/vredni-li-sa-iaicata-i-zastrashavat-li-syrceto.405764", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Американско проучване показва, че консумацията на повече от едно яйце на ден повишава риска от сърдечносъдови заболявания. Китайско проучване пък твърди, че добрият холестерол понижава рисковете.\n\n\r\nСпоред фитнес инструктора Мартин Гергов яйцата са най-евтиният източник на протеин и то с най-висока биологична стойност. По думите му без значение за какво тренираме, трябва да приемаме протеини, за да запазим мускулатурата си.\n\r\nКардиологът доц. Кирил Карамфилов коментира, че храненето е много важно не само за това как изглеждаме, а и за здравословното ни състояние.\n\r\n\"Яйцата не са проблем, проблемът е холестеролът, който съдържат. 30-годишно проследяване на над 20 хиляди души показва, че прием над 300 милиграма холестерол, което значи яйце и половина, води до честота на сърдечносъдовите инциденти\", обясни Карамфилов в \"България сутрин\".\n                    \n                    \n                \r\nТой уточни, че все пак става въпрос за данни, валидни за САЩ и начина на живот на американците.\n\r\nМартин Гергов сподели, че си е направил експеримент - всеки ден в рамките на месец да яде по 30 яйца, за да покаже на хората, че не трябва да се плашат от големия прием.\n\r\n\"Много е важно един човек дали спортува. Ако тези количества ги яде човек, който е затлъстял, ще си навлече сърдечни проблеми. Аз правих по 10 километра крос, силова тренировка, спазвах хранене на всеки три часа, пиех на ден по 5 литра вода\", обясни Гергов пред .\n\r\nКардиологът Кирил Карамфилов поясни обаче, че приемът на червени меса с яйца не трябва да се комбинира. Захари с яйца също. Той отправи апел за умереност в количествата и за спазването на добър хранителен режим.", "date": "2019.03.27", "title": "Вредни ли са яйцата и застрашават ли сърцето?"}
{"url": "https://www.dnes.bg/stranata/2019/03/27/jena-zagina-po-vreme-na-dyrvodobiv-v-sofiisko-selo.405790", "text": "63-годишна жена е загинала при инцидент по време на дърводобив в землището на село Габра, съобщават от ОДМВР - София. \r\nСигналът за инцидента е подаден около 12.06 часа на 26 март в РУ - Елин Пелин от Държавното горско стопанство. Съобщено е за жена в безпомощно състояние в землището на село Габра. \r\nПри извършения оглед на местопроизшествието е установена смъртта на пострадалата. По първоначални данни 63-годишната жена е ударена от паднало дърво по време на дърводобив. По случая е образувано следствено дело.\r\nСлед приключване на действията по разследване, водено от служители на РУ- Самоков, в качеството на обвиняем е привлечен 57-годишен жител на с. Марица, товарил в камион незаконно добит дървен материал. \r\nДелото е изпратено в Районната прокуратура с мнение за съд.", "date": "2019.03.27", "title": "Жена загина по време на дърводобив в софийско село"}
{"url": "https://www.dnes.bg/politika/2019/03/27/simeonov-bez-cvetanov-v-ns-shte-se-raboti-trudno.405801", "text": "Лидерът на НФСБ Валери Симеонов определи Цветан Цветанов като политически посредник и обединител и заяви, че евентуалното му отстраняване би довело до трус.\n\n\n\n\n\r\n\"Отстраняване на Цветанов ще доведе до трус, без него в парламента ще се работи много по-трудно, ако въобще институцията работи\", каза Симеонов.\n\r\nСпоред него ролята на Цветанов е изключително важна, значима и незаменима фигура на посредник между различните групи и крайни полюси в различните законопроекти и решения. \n\r\n\"Той е човек, който аз специално с всяка година виждам, че се усъвършенства в ролята си на политически посредник и обединител\", добави Симеонов, цитиран от \"Фокус\".\n                    \n                    \n                \r\nНа въпрос дали малката коалиция ще иска Цветанов да не бъде изваждат от парламента, Симеонов посочи, че всяка партия си решава кадровите въпроси сама. \n\r\n\"Няма да позволя да ми казва какво да правим ние в нашата партия, сигурен съм, че никой няма на нас да позволи да се бъркаме във вътрешните организационни въпроси на ГЕРБ\", посочи още Симеонов.\n\r\nПреди по-малко от час Цветан Цветанов кацна на Летище София. Той бе на посещение в САЩ на годишна конференция на Американо-израелския комитет.\n\r\nТой обяви, че е взел решение, но първо ще го коментира с премиера. \n\r\nОчаква се Цветанов и Борисов да се срещнат веднага, за да обсъдят политическото бъдеще на зам.-шефа на ГЕРБ след \"Апартаментгейт\".", "date": "2019.03.27", "title": "Симеонов: Без Цветанов в НС ще се работи трудно"}
{"url": "https://www.dnes.bg/eu/2019/03/27/kupuvate-matrak-onlain-vryshtate-go-bez-opakovka.405783", "text": "Европейският съд в Люксембург разреши на гражданите, купили матраци по интернет, да ги връщат разопаковани на продавача в 14-дневен срок.\n\r\nТова става по силата на съдебно решение по жалба на германски гражданин, комуто интернет магазин отказал да възстанови 1095 евро, за върната по пощата стока.\n\r\nКупувачът разопаковал дюшека, докато продачавът настоявал, че правото не важи за разпечатани стоки, тъй като те вероятно са използвани.\n\r\nТоп магистратите на ЕС обаче смятат, че ако потребителят отстрани защитното фолио на закупен в интернет матрак, това не е пречка да упражни правото си на отказ. Според съда, тъй като покупката е направена през интернет, клиентът не е могъл да види стоката преди сключването на договора и затова може да я отвори и разгледа.\n                    \n                    \n                \r\nМагистратите отхвърлят аргумента на онлайн магазина, че разпечатаният матрак не може да се препродаде, тъй като вероятно е използван от клиента и вече не може да гарантира, че той е безопасен за здравето и чист.\n\r\nТе казват в решението си, че матраците могат да се използват многократно и това непрекъснато се случва в хотелите, където различни хора спят върху един и същ дюшек. Магистратите смятат, че матракът може да се приравни на дрехите, за които връщане е допустимо, дори когато те са пробвани от купувача, след покупката онлайн. Ето защо те съветват търговеца матракът да се даде на почистване, както правят магазините за стоки втора употреба или сайтовете за дрехи.\n\r\nАко по матрака има следи от използване, които биха намалили цената му, купувачът дължи за тях обезщетение на търговеца, смятат съдиите.\n\r\nРешението на Европейския съд е валидно за всички съдилища в ЕС, които гледат сходни дела.", "date": "2019.03.27", "title": "Купувате матрак онлайн – връщате го без опаковка"}
{"url": "https://www.dnes.bg/temida/2019/03/27/otstraniha-kmeta-na-cherven-briag-ot-dlyjnost.405804", "text": "Специализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура, съобщи прокуратурата.\n\n\n\r\nПреди седмица Вълов бе обвинен за длъжностно престъпление. Прокуратурата твърди, че той е нарушил служебните си задължения и без да са били налице основания в закона е прекратил обществена поръчка за доставка на топъл обяд за социално слаби в Червен бряг и Койнаре. По този начин той е облагодетелствал две свързани с него фирми. На Вълов бе взета парична гаранция в размер на 75 000 лева, пише БТА. \r\nСпоред съда, има достатъчно основания да се счита, че ако е на поста си, Вълов може да попречи за обективно, всестранно и пълно изясняване на обстоятелствата по делото.", "date": "2019.03.27", "title": "Отстраниха кмета на Червен бряг от длъжност "}
{"url": "https://www.dnes.bg/sofia/2019/03/27/iznenada-nebostyrgachyt-na-arteks-bez-validno-razreshenie.405803", "text": "Строителството на 34-етажния небостъргач \"Златен век\" в столичния квартал \"Лозенец\" може да се окаже без валидно разрешение. \n\n\n Главният архитект на София Здравко Здравков заяви, че не е презаверявал разрешението за строеж на многоетажната сграда на фирма \"Артекс“.\n\r\nОт компетенцията на ДНСК е да се произнесе дали сградата се строи незаконно.\n\r\n\"Във времето, когато той е имал действащо разрешение за строеж, и времето, в което е имал право да презавери, са издадени три административни акта, които имат единствено и само касателство по вътрешно разпределение. Компетентният орган за строежи от първа, втора и трета категория за проверка по отношение на законосъобразността, е единствено и само Дирекция \"Национален строителен контрол\", обясни Здравков.\n                    \n                    \n                \r\nТой уточни, че действащото разрешително е изтекло е в края на 2017 г. и не е подновено в законния срок до ноември 2018 г.\n\r\nНе е постъпвало и заявление за удължаването му.\n\r\nЗдравков подчерта, че отговорност за евентуални нарушения носи ДНСК, а не неговата дирекция. \n\r\nОт \"Строителния контрол\" били сезирани по казуса на 15 януари и се очаква да излязат със становище.\n\r\nГлавният архитект коментира и запис от 2018 г., в който на среща с граждани той казва, че е получавал SMS-и от собствениците на \"Артекс” сем. Мирянови във връзка със строежа на небостъргача. Здравков заяви, че все още пази съобщенията и те \"определено на са псалм 91”.\r\n ", "date": "2019.03.27", "title": "Изненада! Небостъргачът на \"Артекс\" без валидно разрешение"}
{"url": "https://www.dnes.bg/akoshtete-vqrvaite/2019/03/27/rut-koleva-legaliziraite-trevata-gubim-milioni.405608", "text": "Рут Колева продължава да настоява за легализацията на марихуана в България.\r\nПевицата смята, че страната ни губи милиони левове заради строгите закони и рестрикции и посочва, че България е сред малкото останали европейски страни, в които можеш да бъдеш задържан за притежание на канабис.\r\nЕто какво написа звездата в Instagram: \"Супер-растението. Един от най-големите дарове на майката природа. България е една от малкото европейски страни, в които все още можеш в затвора заради притежание на марихуана.\r\n \r\nА високите нива на корупция са част от всекидневието, и никой от политиците не се притеснява да крие това.\r\n \r\nСтраната ни губи милиони заради отвратителните закони, които ограничават произвеждането на индустриален канабис по най-идиотските начини.\"\r\n \r\n\r\n ", "date": "2019.03.27", "title": "Рут Колева: Легализирайте тревата, губим милиони!"}
{"url": "https://www.dnes.bg/sofia/2019/03/27/izostaven-kufar-vdigna-na-krak-policiiata-v-sofiia.405802", "text": "Изоставен куфар в столичния квартал \"Овча купел\" вдигна по тревога полицията. Сигналът за потенциалната опасност е подаден малко преди обед, потвърдиха за Dnes.bg от пресцентъра на МВР.\r\nНа място веднага са се отзовали екипи на ДОТИ, които са проверили куфара. Той се е оказал празен.\r\nЧитател на Dnes.bg сигнализира, че заради проверката се е наложило за кратко да бъде спряно движението на трамваите в района. Движението обаче бързо е нормализирано.", "date": "2019.03.27", "title": "Изоставен куфар вдигна на крак полицията в София"}
{"url": "https://www.dnes.bg/stranata/2019/03/27/mlad-myj-zagina-pri-katastrofa-krai-razlog.405807", "text": "21-годишен мъж е загинал при катастрофа на пътя Разлог - местността Предел, съобщиха от благоевградската полиция. \r\nСигналът е подаден около 13.30 часа днес. \r\n21-годишният водач на \"Пежо\" на десен завой излязъл встрани от пътното платно и се е преобърнал. \r\nВ резултат на инцидента водачът на автомобила е починал.", "date": "2019.03.27", "title": "Млад мъж загина при катастрофа край Разлог"}
{"url": "https://www.dnes.bg/akoshtete-vqrvaite/2019/03/27/ioanna-dragneva-se-boiadisa-v-ciklameno.405605", "text": "Една от бившите вокалистки на \"Deep Zone Project\" - Йоанна Драгнева, изненада почитателите си с нова визия. Изпълнителката винаги е била блондинка, но сега тя се появи с цикламена коса, забелязва се от снимка в Instagram.\r\nЙоанна намекна, че може отново да работи по общ проект с Deep Zone, тъй като е сложила техен хаштаг в публикацията си и е написала, че скоро ще зарадва феновете с нова песен.\r\n \r\nБившата половинка на Ненчо Балабанов явно има и нова любов в живота си. От снимките ѝ се разбира, че е прекарала романтичния празник \"Свети Валентин\" с актьорът Миро Димитров, участвал в \"София Ден и Нощ\".\r\n \r\nОще новини за звезди \r\n ", "date": "2019.03.27", "title": "Йоанна Драгнева се боядиса... в цикламено"}
{"url": "https://www.dnes.bg/eu/2019/03/27/ep-razdelen-za-mobilnost-niama-edna-grupa-s-edinno-mnenie.405812", "text": "Европейският парламент е силно разделен и нито една парламентарна група няма единна позиция по законодателния пакет за международните автомобилни превози “Мобилност I”. Това показа близо двучасовата дискусия по темата в Страсбург днес.\n\r\nДебатът се проведе въпреки, че председателят на парламента Антонио Таяни отложи гласуването, за да даде повече време на депутатите да се запознаят с внесените 1224 поправки.\n\n\r\n“Ядосана съм, защото през цялото време дебатът не се водеше, както трябваше и стигнахме до текст, който предизвиква гняв у мнозина”, заяви в пленарната зала френската депутатка Мари-Пиер Вю от крайната левица.\n                    \n                    \n                \r\nДебатът показа силно разделение в големите парламентарни групи на ЕНП и на социалистите, в които има както привърженици, така и противници на пакета.\n\r\nОсновните аргументи на депутатите, които искат бързо приемане на законодателния акт са, че той ще подобри условията на труд и заплащане за шофьорите, ще сложи край на незаконните практики на превозвачите-кутии и ще повиши безопасността по европейските пътища. Мнозина от тях предупредиха, че при липса на европейско решение, отделни страни ще предприемат собствени законодателни действия, за да си решат проблемите.\n\r\nПротивниците на гласуването на “Мобилност I” настояват, че предвидените промени са в интерес само на част от страните, че липсва широко съгласие по реформата и че парламентът, който ще се разпусне в края на април, няма време да намери задоволителни решения.\n\r\nТрима български евродепутати се включиха в дебата. Петър Корумбашев от БСП благодари на председателя Таяни за отлагането на гласуването, което е било “единственото възможно решение” и определи риска от самостоятелни действия в отделни държави като изнудване. Илхан Кючук от ДПС заяви, че парламентът не може да си позволи “безотговорно да приеме пакета”, който ще има “разрушителен ефект върху милиони граждани”. \n\r\nАндрей Новаков от ГЕРБ подчерта, че няма време за намиране на разумно и балансирано решение и че гласуването трябва да се отложи за след европейските избори.\n\r\nУтре бюрото на парламента, в което влизат председателите на парламентарните групи, ще реши дали пакетът “Мобилност I” ще бъде подложен на гласуване на следващата пленарна сесия на 3 и 4 април в Брюксел.\n\r\nПредстои да бъде насрочено заседанието на транспортната комисия, която трябва да отсее предложенията за промени, за да облекчи гласуването.\n\r\nНейната председателка Карима Дали заяви днес, че ще се бори до последно за правата на шофьорите на камиони, които според нея са “заложници на хора, които твърдят, че защитават страните си”. Тя нарече условията им на труд “съвременно робоство” и призова колегите си “да не гледат само интересите на своята страна”.\n\r\nДокладчикът на парламента за командированите шофьори Меря Кульонен дори изпя в пленарната зала финландска бунтовна песен. Тя изрази надежда, че бюрото на парламента “ще има смелост да подложи на гласуване пакета следващата седмица”. \n\r\nФинландската евродепутатка каза, че поправките, заради които беше отложено гласуването днес не са нови и че депутатите, които са имали интерес към тях, познават отдавна съдържанието им. Според Кульонен приемането на пакета ще “сложи край на нелегалния каботаж и нелоялните практики на компаниите” и ще подобри условията на труд на шофьорите.\n\r\nДокладчикът за работното време и почивките Вим Ван де Камп посочи, че реформата на сектора ще реши проблема с недостига на 5000 шофьори в Европа като подобри условията им на труд и заплащане. А отговарящият за третата част от пакета - за достъпа до пазара на международни автомобилни превози, Исмаил Ертуг посочи, че ситуацията на европейските пътища е непоносима дори в източните държави, които са срещу него.\n\r\nЕвропейската комисия призова депутатите да не отлагат законодателството за следващия парламент, тъй като това ще удължи несигурността в сектора за неопределено време. Еврокомисарят Кармену Вела предупреди, че изоставянето на пакета ще доведе до приемане на национално законодателство, което ще задълбочи проблемите на превозвачите и на шофьорите и ще доведе до фрагментиране на пазара. Според Комисията намереният в парламента компромис е добър и пакетът може да се гласува преди изборите.\r\n ", "date": "2019.03.27", "title": "ЕП разделен за \"Мобилност\" – няма една група с единно мнение!"}
{"url": "https://www.dnes.bg/obrazovanie/2019/03/27/po-nova-programa-it-biznesyt-vliza-v-klas-shte-prepodava.405810", "text": "Правителството одобри 17 национални програми за развитие на образованието през 2019 година. За изпълнението им в държавния бюджет са осигурени 76 млн. лв. лева.\n\r\nЧетири от програмите са изцяло нови - \"Заедно в грижата за ученика\", \"Мотивирани учители\", \"ИТ бизнесът преподава\", \"Иновации в действие\".\r\nЧрез \"ИТ бизнесът преподава\", която има бюджет от 1 000 000 лева, представители на технологични фирми ще организират семинари за учениците от 1. до 10. клас. Предвижда се в гимназиалната степен представители на бизнеса да преподават съвместно с учителите, както и да се даде възможност на учителите да опреснят и надградят знанията си чрез краткосрочни стажове и участие в проекти на ИТ фирми.\n                    \n                    \n                \r\nПовече средства се предвидени по НП \"Ученически олимпиади и състезания\" за подготовка на децата и за провеждане на състезания - 3 200 000 лева. Програмата ще позволи вече и преподаватели от висшите училища и БАН, както и други специалисти да бъдат привличани за подготовка на учениците. Ще се финансира и ново национално състезание по финансова математика.\n\r\nНационалната програма \"Иновации в действие\" с бюджет от 1 572 600 лв. се създава, за да обменят училищата иновативни практики на място. Планира се да се включат до 580 училища. \n\r\nНационална програма \"Мотивирани учители\" с бюджет от 1 700 000 лева е насочена към кадрово осигуряване с педагогически специалисти по математика, физика и астрономия, информатика и информационни технологии на училища в райони със специфични условия.\r\nПрограмата \"Заедно в грижата за ученика\" е свързана със системно проследяване на личните постижения на учениците, чрез успеха им по всички предмети.\n\r\nПо програмата за десегрегация ще се съфинансират общински проекти за подобряване на условията за достъп до качествено образование на деца и ученици - транспортни разходи, работа с родители и други дейности, предложени от общините. Ще се финансира и осигуряването на учебни пособия и материали и включването на образователни медиатори.\n\r\nУвеличен е обхватът и бюджетът на модул \"Културните институции като образователна среда\" по програма \"Осигуряване на съвременна образователна среда\" - от 100 000 лева на 250 000 лева. Освен в музеи, училищата ще могат да провеждат уроци в художествени галерии. Учениците ще могат да посещават театрални и музикални постановки.\n\r\nЗа Центровете за специална образователна подкрепа са предвидени 1 600 000 лева за закупуване на специализирани уреди, дидактически средства, за терапевтична и рехабилитационна дейност на децата.\n\r\nДетските градини ще имат възможност да кандидатстват по програма \"Успяваме заедно\" за изграждане на подкрепяща, интерактивна среда, за работа със семейната общност и др.", "date": "2019.03.27", "title": "По нова програма: IT бизнесът влиза в клас, ще преподава"}
{"url": "https://www.dnes.bg/notifikacii/2019/03/27/otriad-kobra-uhapa-avtoapasha-peri-sled-gonka-i-katastrofa.405756", "text": "Известен автокрадец беше задържан от столичната полиция късно снощи. \r\nАпашът, познат с прозвището Пери, беше арестуван от спецотряда \"Кобра\" след преследване в квартал \"Хиподрума\", съобщи БНР.\r\nДо акцията се е стигнало след като крадецът, стар познайник на полицията, откраднал пореден луксозен автомобил. Той отказал да спре при подаден знак от служители на МВР. \r\nПри последвалото преследване е включен и спецотрядът \"Кобра\". \r\nМъжът е заловен и откаран в болница, тъй като при бягството е катастрофирал и се е ударил в авотмобил на полицията. \r\nРазследването по случая продължава.", "date": "2019.03.27", "title": "Отряд \"Кобра\" \"ухапа\" автоапаша Пери след гонка и катастрофа"}
{"url": "https://www.dnes.bg/zvezdi/2019/03/27/andrea-se-zaiade-s-djen-sushito-celuvkata-na-kobrata-shega.405758", "text": "Победата на Кубрат Пулев над Богдан Дину вече едва ли предизвиква някакъв интерес. Тя бе изместена като тема от целувката на боксьора, която той лепна на репортерката на Vegas Sports Daily Джени Суши.\n\r\nТази целувка предизвика истински вълнения не само в САЩ. Либерални организации дори поискаха той да слезе от ринга и да бъде съден за сексуален тормоз.\n\r\nШефът на Джен - Майк Диксън, дори разкри, че тече разследване.\n\"Джени Суши бе жертва на нежелана, неочаквана и насилствена целувка от страна на Кубрат Пулев в момент, в който тя се опитваше да проведе интервю с него след срещата\", написа той в официално становище.\n\r\nДиксън дори допълни, че тя била шокирана. Нещо, което не се видя в нито един момент в интервюто, а Джен дори сподели кадри в профилите си в социалните мрежи. После бяха изтрити и заменени с пост, че била изненадана неприятно.\n\r\nСамият Пулев обясни конфузната случка \"като една невинна закачка\", а Кралицата на голото суши се включила и в празненствата за победата му.\n\r\nОтношение по случая взе и приятелката на Кобрата - Андреа.\n\r\n\"Има дни, в които ми се иска да имам вълшебната пръчка на времето, за да избирам епохата в която искам да живея. Последните дни си мисля за миналия век, който роди сексуалната революция, направи Мерилин Монро и Мадона икони на сексапила, и в който целувката беше акт на любов, приятелство и страст, а не \"насилствен опит за сексуален тормоз\".\n\r\nНе исках да говоря по темата, защото за мен тя е по-скоро смешна, отколкото сериозна! Но не харесвам, когато хората злоупотребяват. В изявление на \"Vegas Sport Daily\", разбирам, че Jenny Sushe е станала жертва, и е наранена и шокирана! Как е възможно човек, който сам си качва подобно видео, да твърди колко е наранен от него. За мен това е една шега и по-скоро комична ситуация!\n\r\nИначе колкото до сушито... Всички го обичаме, но когато рибата е прясна, а оризът не е силно преварен\".\n\r\nТервел Пулев също защити брат си.\n\r\n\"Често ние всички, критикуваме и осъждаме околните за техни постъпки, сякаш ние сме светци! Всъщност понякога, ние се държим дори и по-зле отколкото човекът, който сме критикували, но в други ситуации, където може само ние да си го знаем. Странно е, как една шегаджийска целувка, в следствие на радост, би могла да заинтригува повече някои хора, отколкото позитивния повод за самата радост. Всеки да погледне навътре, към себе си първо, безгрешни няма!\"", "date": "2019.03.27", "title": "Андреа се заяде с Джен Сушито, целувката на Кобрата - шега"}
{"url": "https://www.dnes.bg/obshtestvo/2019/03/27/sled-izharchen-miliard-za-integraciia-na-romite-adekvatni-li-sa-merkite.405757", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОколо 1 млрд. лева е инвестирала държавата за интегриране на ромското население в периода от 2007 г. до 2017 г., показват изчисленията на вицепремиера Красимир Каракачанов. \n\nЧаст от предложенията в концепцията за интеграция на ромите са спиране на помощите за родителите, които не пускат децата си на училище, както и предоставяне на детски надбавки в натура, за да се намалят злоупотребите със социалните плащания. Въпреки всички инициативи, хората в гетата в България продължават да живеят далеч от приетото за нормално в Европа.\n\r\n\"Досега съществуващият модел на интеграция се основаваше на тезата, че между държавата и ромите трябва да има медиатори в лицето на представителите на гражданското общество. Този модел функционираше през последните 29 години очевидно несъстоятелно. Днес ние казваме обратното - държавата е тази, която трябва да осъществява обществения интерес директно\", коментира в студиото на \"България сутрин\" депутатът от \"Обединени патриоти\" Милен Михов.\n                    \n                    \n                \r\nПо време на обсъждането във вторник бяха направени и по нестандартни предложения като приобщаването на представители на ромското малницство към структурите на МВР. А концепцията на вицепремиера Каракачанов ще бъде внесена за разглеждане в МС в рамките на следващата седмица.\n\r\n отбеляза, че предложението представлявало \"една популистка концепция\". Тя била противоконституционна и нямала място в дневния ред на политиците.\n\r\n\"Всички хора се раждат с равни и достойни права. Всички граждани са равни пред закона. Вицепремиерът Каракачанов с действията си заклеймява един цял етнос. Кое му дава това право?\", подчерта още Методиев в студиото на \"България сутрин\".\n\r\n ", "date": "2019.03.27", "title": "След изхарчен милиард за интеграция на ромите. Адекватни ли са мерките?"}
{"url": "https://www.dnes.bg/politika/2019/03/27/mestan-poiska-priznavane-na-tursko-malcinstvo.405760", "text": "Вчера от ДОСТ излязоха с декларация, с която поискаха България официално да признае, че има турско етническо малцинство на българска територия. Заявиха също така плановете си да проведат подписка с искане за законово признаване на статут на национално малцинство на членове и симпатизанти на на партията.\n\r\n\"Аз съм мюсюлманин, но преди това съм етнически турчин, част от българското национално малцинство в България. Ако конституциите на Украйна, Чехия, Унгария, Румъния, Македония, Албания, на всички балкански държави и на всички европейски държави признават безспорния факт, че 2000 българи могат да бъдат национално малцинство, а българската конституция отказва да признае очевадния факт, че над 1 млн. турци не са национално малцинство, това означава, че тази конституция не е справедлива и трябва да бъде променена\", каза Местан пред bTV.\n                    \n                    \n                \r\nТой бе категоричен, че в декларацията са подчертани три важни принципа, единият от които е за единството, неделимостта и териториалната цялост на България.\n\r\n\"Осъждаме не просто всяка форма, но осъждаме дори мисъл и идея за сепаратизъм и автономия, като подчертаваме, че Възродителният процес остана ненаказан. Искаме официално, по закон, ако е необходимо и по конституционален ред да ни се уреди статута\", каза още лидерът на ДОСТ.\n\r\nКато акт на дискриминация той посочи забраната за агитация на майчин език по време на избори. Според политика \"ислямизиран българин\" или \"турскоезичен българин\", както самият той често бил наричан, са обидни квалификации.", "date": "2019.03.27", "title": "Местан поиска признаване на турско малцинство"}
{"url": "https://www.dnes.bg/obshtestvo/2019/03/27/skandalyt-s-celuvkata-na-kobrata-v-sasht-shte-mu-se-nahvyrliat.405761", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Целувката на Кубрат Пулев с журналистката Дженифър Равало след мача на родния боксьор в Щатите се превърна в една от най-коментираните теми в света. Видеото обиколи няколко континента и се превърна в хит в социалните мрежи. Няколко часа след края на срещата обаче репортерката се обиди от поведението на Кобрата, а медиите в САЩ атакуваха боксьора и го обвиниха в сексуално насилие.\n\n\n\r\nВ \"България сутрин\" журналистите Патриция Кирилова и Едуард Папазян се обединиха около мнението, че поведението на Пулев не е било най-моралното, но пък и не е необходимо тази целувка да се раздухва толкова. Кирилова също така изрази мнение, че някой нарочно е посъветвал Равало да се направи на обидена, въпреки че е била в компанията на Кубрат на партито след победата над Богдан Дину.\n                    \n                    \n                \r\n\"За мен този случай бе изключително нечистоплътно раздухан от страна на американските медии. Тя по никакъв начин не показа, че е нарушено личното ѝ пространство, че е наскърбена и огорчена. Дори си беше качила снимка с Кубрат в социалните мрежи. Явно после някой я е посъветвал да се прави на много обидена. Часове след целувката има коренна разлика в поведението ѝ. Виждаме как напоследък в Щатите се раздухват такива скандали. Реакцията на Пулев е плод на превъзбуда. Той бе в ненормална психическа ситуация. В тази целувка не се влага никакъв сексуален смисъл. Целувката изразява радост, а не насилие\", заяви Кирилова.\n\r\nЕдуард Папазян пък разкри, че Пулев е подценил ситуацията в САЩ и как подхождат там при подобни случаи. Спортният журналист дори сподели, че съществува голяма вероятност Кобрата да бъде сериозно наказан и глобен от Международната боксова федерация заради поведението си.\n\r\n\"Кубрат направи грешка. Той подцени ситуацията в САЩ с навлизането в личното пространство. Те приемат подобни действия, като насилие на сексуален принцип. Ще има големи последствия за Пулев. Тази голяма победа ще потъне в скандала. Би могло да има наказание от страна на боксовата федерация. Медиите в Америка пък с удоволствие ще се нахвърлят на човек от Източна Европа. Вече го приравняват с руските боксьори и цялата империя на злото, която бе Русия в продължение на 50 години. Сигурен съм, че той не е вложил грам сексуален смисъл в целувката\", обясни Папазян в .", "date": "2019.03.27", "title": "Скандалът с целувката на Кобрата: В САЩ ще му се нахвърлят "}
{"url": "https://www.dnes.bg/obrazovanie/2019/03/27/sled-kiuchecite-v-chas-po-angliiski-uchitelkata-uvolnena.405759", "text": "Преподавателката по английски език от гимназията \"Свети Методий” в София, в чийто час ученици танцуваха на чалга музика, вече е освободена от длъжност, съобщава . \n\r\nДиректорът на училището Таня Трапова каза, че е взела решението за отстраняване на преподавателката след разговори с родители и учители.\r\nТече проверка по случая от Инспектората по образование. От Инспектората проверяват и твърдения на родителите за пропускане на часове в училището.\r\n ", "date": "2019.03.27", "title": "След кючеците в час по английски, учителката – уволнена"}
{"url": "https://www.dnes.bg/world/2019/03/27/sled-atakata-bum-na-jelaeshti-da-jiveiat-v-nova-zelandiia.405762", "text": "Необичаен скок в интереса на мигрантите към Нова Зеландия регистрират службите след терористичните атаки срещу две джамии в Крайстчърч, съобщи ДПА.\n\r\nСлед атаките на 15 март броят на регистрираните кандидати за заселване и работа в Нова Зеландия се е повишил значително, каза пред ДПА говорителят на имиграционната служба на страната.\n\r\n\"Имаме 6457 регистрирани кандидати в десетдневката от 15 до 24 март, спрямо 4844 за предишната десетдневка\", отбеляза Грег Форсайт.\n\n\n\r\nНай-голямото увеличение на кандидатите идва от САЩ - 1165 души, спрямо 674 заявления през предходните 10 дни. Отбелязва се също голямо увеличение на молбите от Великобритания и Южна Африка, пише БТА.\n                    \n                    \n                \r\n\"Имаме значителен ръст на регистрираните кандидати от няколко мюсюлмански държави, по-конкретно от Пакистан (333 регистрирани, спрямо 65 през предходната десетдневка) и Малайзия (165, спрямо 67 преди това)\", посочи Форсайт.\n\r\nНовозеландската премиерка Джасинда Ардърн спечели адмирации с реакцията си на атаките в Крайстчърч, включително нейната подкрепа за мюсюлманската общност в страната, както и предприетите стъпки за забрана на полуавтоматичните оръжия, по-малко от седмица след нападенията.\n\r\nИзвършителят на нападенията срещу двете джамии - 28-годишният австралиец Брентън Тарант, на когото са повдигнати обвинения в убийство на 50 души - ще се яви в съда на 5 април.", "date": "2019.03.27", "title": "След атаката – бум на желаещи да живеят в Нова Зеландия"}
{"url": "https://www.dnes.bg/sofia/2019/03/27/chasti-ot-sofiia-niama-da-imat-voda-v-chetvyrtyk-28-mart.405766", "text": "На 28 март 2019 г. (четвъртък), във връзка с изграждане на сградно водопроводно отклонение на ул. „Хайдушка гора“ жк. „Белите брези“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Хайдушка гора“ от ул. „Кюстендил“ до ул. „Дойран“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Кюстендил“.\n\r\nНа 28 март 2019 г. (четвъртък), във връзка с изпълнение на строително-монтажни работи на ул. „Елемаг“ жк. „Изгрев“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на:\r\nул. „Елемаг“ от ул. „Незабравка“ до ул. „Жетварка“, ул. „Самоков“ №78 и №80.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елемаг“ ъгъла с ул. „Русаля“.\n\r\nНа 28 март 2019 г. (четвъртък), във връзка с изграждане на сградно водопроводно отклонение на ул. „Чумерна“ Център, район „Оборище“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на:\r\nул. „Росица“ от бул. „Васил Левски“ до ул. „Дунав“\r\nул. „Чумерна“ от ул. „Искър“ до ул. „Росица“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Росица“ №21.\n\r\nНа 28 март 2019 г. (четвъртък), във връзка с изпълнение на строително-монтажни работи на ул. „Ветрен“ жк. „Люлин“ 9, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nбул. „Сливница“ от ул. „Бръшлянска низина“ до ул. „Беравица“ южно платно, ул. „Ветрен“, ул. „Беравица“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Беравица“.\n\r\nНа 28 март 2019 г. (четвъртък), във връзка с подмяна на пожарен хидрант на ул. „Младен Павлов“ жк. „Яворов“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на:\r\nбул. „Цариградсо шосе“ от ул. „Георги Марков“ до ул. „Николай Ракитин“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградсо шосе“ №47.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.03.27", "title": "Части от София няма да имат вода в четвъртък, 28 март"}
{"url": "https://www.dnes.bg/akoshtete-vqrvaite/2019/03/27/top-3-zodii-koito-presledvat-bivshite-v-socialnite-mreji.405609", "text": "Всеки от нас се е изкушавал да погледне профила на бившето гадже в някоя от социалните мрежи. Не е задължително това да е, защото има още останали чувства. Просто понякога любопитството надделява и се питаме как върви живота на старата ни тръпка и какво се случва с него. Ето и кои зодии редовно следят профилите на бившите във Facebook и Instagram.\r\n\r\n \r\nТе са едни от най-любвеобилните, топли и мили зодиакални знаци. Но и се държат собственически с партньора, искат постоянно да са с него, понякога го задушават. Когато се влюбят, особено след ученическите години, искат това да е завинаги и да създадат дом. Когато това не се получи, Телците се отчайват. И не могат да оставят човека да си тръгне, самите те дълго преживяват раздялата. Продължават да следят бившия в мрежите, за да видят какво прави, дали не страда за тях, дали отново нямат шанс. А дори да го преживеят, искат да видят как се справя той и коя е новата му тръпка.\r\n \r\n\r\n \r\nЗа предпазливите и недоверчиви Раци е изключително трудно да се доверят на някого. Особено, ако и преди са били наранявани. Затова, когато се открият напълно пред някого и го приемат за най-близкия, изключително тежко приемат раздяла и не могат да повярват, че това им се случва. Просто са много емоционални и чувствителни, раними и крехки. Щом са излезли от черупката си и са позволили на някой да ги опознае, стават много уязвими.\r\n \r\nРазочаровани са и вместо да продължат напред, задълбават в ситуацията, разсъждават върху причините за раздяла. Побъркват се, питат къде са сбъркали, търсят отговори навсякъде, включително в социалните мрежи, като следят какво прави бившата половинка. Надяват се да се съберат с нея, търсят начини, дори започват да ходят на местата, на които се тагва предшния партньор и да харесват нещата, които той харесва.\r\n \r\n", "date": "2019.03.27", "title": "Топ 3 зодии, които преследват бившите в социалните мрежи"}
{"url": "https://www.dnes.bg/stranata/2019/03/27/shte-ima-li-shezlongi-na-edin-ot-poslednite-ni-divi-plajove.405765", "text": "Един от последните останали у нас диви плажове ще бъде отдаден под наем. Така твърде вероятно още през това лято на \"Липите\" край Синеморец да има шезлонги и чадъри, съобщава bTV.\n\r\nПлажът е част от Природен парк \"Странджа\" и защитена местност \"Силистар\". Мястото попада и в две защитени зони, но въпреки този факт е проведен конкурс, без да е съгласуван с екоминистерството и дирекцията на парка.\n\r\nДосега винаги малкият плаж е оставал без стопанин, а за туристите той е достъпен само пеш.\n\r\n\"От 1992 г., когато е обявена тази защитена територия – \"Силистар\", е забранен достъпът на МПС-та, които не извършват горскостопанска или селскостопанска дейност. Същата забрана е включена и в Плана за управление на защитената местност\", посочи пред телевизията Иван Камбуров, гл. експерт \"Биологично разнообразие\" – ДПП \"Странджа\".\n                    \n                    \n                \r\nНа този етап няма официални изследвания до какво ще доведе бъдещият потенциален поток на автомобили.\n\r\nОбщо 4500 хектара горска територия – от Бутамята до кльона на Резово, са предоставени за стопанисване за 15 години. Концесионерите на ловния участък, през който се минава за плажа, не знаеха, че той е отдаден под наем.  \n\r\n\"Ако дадем достъп през гората, това значи, че трябва да преправяме пътища, хора постоянно да има вътре, което при всички случаи нарушава концесионния договор. Това са пари, които ние вкарваме и то не малко – някъде около 100 хил. лв годишна такса, която плащаме на Агенцията по горите, на Министерство на земеделието. Ако вкараме коли, автомобили, палатки и т. н., това значи, че отиват нещата на провал и ние най-вероятно ще искаме обезщетение от държавата\", заяви Румен Караманов, концесионер на ловен участък \"Чилията\". \n\r\nНа конкурс през февруари се явява един кандидат, който печели търга за следващите 5 години – срещу 3000 лв наем на сезон и предложение за 8 лв на чадър и шезлонг.\n\r\nПроверка на Министерството на туризма е показала, че ивицата се намира извън защитена зона. От ведомството са изпратили писмо до екоминистерството, което да потвърди това становище.\n\r\n\"Плаж „Липите\" попада в ПП \"Странджа\" и ЗМ \"Силистар\". Това са две защитени територии по Закона за защитените територии, както и в две НАТУРА зони – защитена зона \"Странджа за опазване на дивите птици\" и защитена зона \"Странджа за опазване на защитените местообитания\". Плажът е отдалечен от населено място, намира се сред горска територия, няма никаква комуникация. Няма забрана за стопанисване на плажа и отдаване, но инфраструктурата до него е недопустима на този етап, твърди Детелина Иванова, РИОСВ – Бургас.\n\r\nА хората, които почиват на \"Липите\" готвят протест, ако ивицата бъде отдадена за стопанисване.\n\r\nОт Министерството на туризма уточниха, че договорът за наем за плаж \"Липите\" още не е сключен и дали ивицата ще бъде отдадена за стопанисване ще се реши след детайлна експертна оценка.", "date": "2019.03.27", "title": "Ще има ли шезлонги на един от последните ни диви плажове?"}
{"url": "https://www.dnes.bg/technology/2019/03/27/klub-investor-bg-tech-of-tomorrow-2019-kak-tehnologiite-promeniat-biznesa.405769", "text": "Как блокчейн променя индустриите, по какъв начин изкуственият интелект ще бъде неразделна част от бизнеса и как компаниите се подготвят за настъпващата роботизация – това са ключовите теми, които доказани експерти ще дискутират на предстоящия \"\". Акцент по време на събитието ще бъде поставен и върху значението на информационната и киберсигурност. \"\" ще се проведе на 4 април от 09:30 часа в .\n\r\nПо време на събитието компании, предлагащи блокчейн решения, ще разкрият кои са следващите бизнеси, които ще бъдат повлияни от метода. Сред участниците в дискусията ще бъдат Дмитри Назаров, изпълнителен директор на Genesis Vision и Ричард Шиби, директор блокчейн иновации в Aryxe Group. Модератор на разговора ще бъде Петко Карамочев, основател на INDUSTRIA.tech.\n                    \n                    \n                \r\nВторият панел ще бъде фокусиран върху ролята на изкуствения интелект като неразделна част от бизнеса. Примери за използването на изкуствен интелект в различните индустрии ще дадат топ експерти, сред които са Мария Недина, Senior Data Scientist в Twitter и Георги Робев, Country Leader в SAS.\n\r\nНастъпващата роботизация и как бизнесът се подготвя за нея ще бъде темата на третия дискусионен панел. Нина Владимирова, управляващ съдружник в Human Business Studio, ще разкрие кои са някои от най-новите методи за обучение на персонала и имплементирането на върхови технологии, без да бъдат застрашени работните места. В дискусията ще се включат и Мирослав Хинков, изпълнителен директор на Мехатроника и Христо Гилищаров, управител във FANUC Bulgaria, а модератор ще бъде доц. д-р Боян Жеков, университетски преподавател в УниБИТ и ВУЗФ.\n\r\nРазпознават ли компаниите все по-голямото значение на информационната и киберсигурност? На този въпрос ще отговорят участниците в последния панел от \"Kлyб Іnvеѕtоr.bg – Тесh оf Тоmоrrоw 2019\" - Митко Карушков, адвокат, съдружник, ръководител на Отдел \"Технологии, Медии и Телекомуникации (TMT)\" в адвокатско дружество \"Камбуров и Съдружници\" и Владислав Венев, ръководител \"Информационна сигурност и защита на личните данни\" в Райфайзенбанк България. \n\r\nЗа подробности и регистрация - . \r\n ", "date": "2019.03.27", "title": "Клуб Investor.bg – Tech of Tomorrow 2019: Как технологиите променят бизнеса "}
{"url": "https://www.dnes.bg/politika/2019/03/27/komisiiata-za-grajdanstvoto-shte-nishti-oshte-shemite-s-pasportite.405770", "text": "Временната парламентарна комисия ще продължи да нищи схемите при придобиването на българско гражданство от чужди граждани.\n\r\nАнкетната комисия бе създадена по искане на ДПС и започна работата си в края на миналата година. Днес депутатите удължиха срока й на действие с още 3 месеца.\n\r\nПричината е нуждата от допълнително време за запознаване с големия обем от информация и проучването й, както и наложителното изслушване на иституциите и компетентните органи, мотивират се от ДПС.\n\r\nЦелта на анкетната комисия е да проучи всички данни и обстоятелства, изнесени в чуждестранни и български медии относно нарушение на процедурите, злоупотреба с власт и корупция при придобиване на българско гражданство от чужди граждани.\n                    \n                    \n                \r\nОт ДПС се позовават на журналистически разследвания, в които се изнасят данни за злоупотреба с власт и корупция на длъжностни лица и политици, които участват в производството по придобиване на българско гражданство. В публикация на \"Нувел обсерватьор\" е отбелязано, че поне един министър и един вицепремиер националист са замесени в продажбата на българско гражданство, аргументират се още от движението.\n\r\nПредседател на комисията е Йордан Цонев от ДПС, а заместник-председател - Тома Биков от ГЕРБ.", "date": "2019.03.27", "title": "Комисията за гражданството ще нищи още схемите с паспортите"}
{"url": "https://www.dnes.bg/balkani/2019/03/27/vuchich-si-e-priiatel-s-boiko-no-bitkata-za-vw-si-e-boi-bitka.405763", "text": "Александър Вучич обясни в интервю снощи, че Сърбия се бори с още четири страни за привличане на фабрика на германския автомобилостроител Volkswagen. Другите страни, които също могат да привлекат инвестицията са България, Румъния, Турция и Украйна. \n\r\n\"Знам колко се бори Бойко /Борисов/, Ердоган, /Ливиу/ Драгня, всички сме приятели, но това е бой, борба за Сърбия. В този ден, ако това се случи, ще си сваля очилата, ще се разплача и ще кажа - свърших си работата\", каза Вучич.\n\r\nИдването на Volkswagen би променило всичко в Сърбия, каза Вучич и напомни, че това е най-голямата автомобилна компания в света и само фабриката в Европа има 18 000 работници, пише БТА.\n\n\n\n                    \n                    \n                \r\n\"Имат неофициален министър на външните работи, който е във връзка с всички най-важни хора в Германия. Всички тях ги молих да ни осигурят контакти\", продължава Вучич.\n\r\nТой добави, че се бори за идването на още една компания, но не иска да каже нищо за това.\n\r\nНа въпрос на журналиста колко преки чуждестранни инвестиции са влезли в Сърбия и от кои страни, Вучич отговори, че най-много са дошли от три страни от ЕС - Германия, Италия и Австрия.\n\r\n\"Русия изпреварва САЩ по инвестиции, но 13 на сто от търговския ни обмен е със страна от ЕС - Германия. Той нараства с всяка година и отива на над пет милиарда евро\", каза Вучич.", "date": "2019.03.27", "title": "Вучич си е приятел с Бойко... Но битката за VW си е бой, битка!"}
{"url": "https://www.dnes.bg/obshtestvo/2019/03/27/vijte-dobre-tova-vashiiat-velosiped-li-e.405777", "text": "\n\r\nВелосипедистите в столицата са изправени пред множество проблеми - от липса на велоалеи, до почти несъществуващата нетолерантност на пътя. Но, може би, почти всеки се е сблъсквал и с кражбата на колело.\r\nЧесто, намирането на откраднат велосипед е трудно, но не невъзможно. Понякога, полицията стига до откраднат велосипед, чиито собственик обаче не може да открие. За това СДВР започнаха нова акция. В страницата си във Facebook те публикуваха снимки на намерени колела, които обаче не са обявени за издирване.\r\n\"СДВР търси собствениците на тези велосипеди!\", гласи постът. \r\n\"След проведена специализирана полицейска операция на територията на град София, служители на СДВР откриват голям брой велосипеди. Към настоящият момент за нито един от тях не е подаден сигнал в МВР. Ако някой разпознае своя собственост да се обади на тел. 02/982 01 69 или 0885/00 98 85!\", пишат от СДВР.\r\n \r\n ", "date": "2019.03.27", "title": "Вижте добре, това вашият велосипед ли е? "}
{"url": "https://www.dnes.bg/eu/2019/03/27/borisov-za-paketa-mobilnost-prodyljavame-da-pechelim-bitki.405774", "text": "Продължаваме да печелим малки битки по пътя да защитим справедливостта. Така премиерът Бойко Борисов коментира пред министрите положителното развитие във връзка с пакета \"Мобилност\". В началото на заседанието на правителството той заяви, че вчера е разговарял по темата с много свои колеги от ЕНП.\n\r\nДа не се радваме предварително, а да се надяваме, че при следващото гласуване всички евродепутати ще са там и ще гласуват, каза Борисов по повод изпуснатия шанс в ЕП. \n\r\nПремиерът коментира още, че се полагат огромни усилия, но нищо не е даденост. \n\n\r\n\"Засега успяваме, но то не е даром и е много трудно\", посочи той. \"Можеше всичко това да мине още онзи ден, ако двама депутати още от България бяха отишли да си дадат гласа, за съжаление не стана\", коментира премиерът\n                    \n                    \n                \r\nОчакванията на превозвачите са, че днес гласуване по спорния пакет няма да има, защото по тяхна информация шефът на ЕП Антонио Таяни е изтеглил досието и го е върнал в транспортната комисия. Таяни вече обяви, че по пакета \"Мобилност\" са внесени над 1000 предложения за поправки.\n\r\nБългария е сред държавите, които се противопоставят на бързото приемане на преговорната позиция на Европейския парламент и настоява тя да се разгледа от новия парламент след изборите.\n\r\nОт бранша днес излизат на протести в София и в Страсбург.", "date": "2019.03.27", "title": "Борисов за пакета \"Мобилност\": Продължаваме да печелим битки"}
{"url": "https://www.dnes.bg/obshtestvo/2019/03/27/jivot-bez-pasport-na-29-jiveesht-ot-26-godini-u-nas-v-lager.405779", "text": "Давид Акопян е 29-годишен арменец, живеещ от 26 години в България. Заради нерешен паспортен въпрос той е заловен от полицията, по време на рутинна проверка, и вкаран в лагер за мигранти в Бусманци, съобщава bTV. \n\n\n\r\nПричината за нерадостната му съдба е, че през целия си живот Давид Акопян не е имал български паспорт или какъвто и да е документ за гражданство. Давид е живял в Несебър. Навсякъде в града има кутии за събиране на дарения, с които да се помогне на младия мъж. \n\r\n„Идват специално за това. Много хора в града познават момчето и идват с думите: „Ние го познаваме като добро момче, как е възможно това да се случи точно на него?”, разказва Елена Николова, която работи в един от магазините с кутии за дарения.\n                    \n                    \n                \r\nВъпреки че е роден в Армения, хората в Несебър приемат Давид като местен. Майка му и баба му решават да дойдат в България, когато е на три години.\n\r\n„Майка ми се е опитвала да му оправи документите, но просто не е станало това нещо и след като е навършил 18-години вече са му казали, че няма как да му направят тези документи”, разказа братът на Давид – Дейвид Дяков.\n\r\nМайката сключва брак с българин, който обещава да осинови Давид, но остава излъгана и малтретирана от съпруга си.\n\r\n„Поради липса на документи той не може да завърши средното си образование, не може да се яви на матура. Има голям интерес и към психологията, и към литературата – това са предмети, които изключително много му вървяха в училище”, разказва приятелка на Давид – Весела Велкова.\n\r\nСпоред негови съученици Давид е бил изключително позитивна, инициативна и артистична личност.\n\r\nНа 9 март младият мъж отива с приятели до Варна и е задържан при рутинна проверка, която и го вкарва в лагера за мигранти в Бусманци. Според държавата той е нелегално преминал границата чужденец.\n\r\nДавид не желае да се връща в Армения, защото там трябва да стане военнослужещ. Страната му е в конфликт с  Азербайджан. За да се освободи от военна служба, Давид трябва да си я откупи като заплати на арменската държава между 5 и 7 хиляди долара. Сумата е непосилна за семейството му.\n\r\nСпоред адвокат Диляна Гитева 29-годишният Давид Акопян е задържан на основание за установяване на самоличността му.\n\r\n„Това е краткосрочно задържане за един месец и парадоксът в неговия случай е, че човек, който четвърт век живее в България, трябва да бъде лишен от свобода до един месец, за да бъде установена самоличността му, въпреки че стотици хора го познават. Очевидно това е човек с добри социални контакти”, поясни Гитева.\n\r\nСпоред нея няма практика, която да позволи получаването на гражданство на базата на тези познанства. Има обаче надежда, че той ще бъде освободен много скоро.\n\r\nСамият Давид лично разказа своята история по телефона от лагера в Бусманци. Мъжът обясни, че той и останалите задържани се намират в големи килии от по 20 човека във всяка и че самата сграда, както и условията в нея, са като в затвор. Там са настанени хора от Ирак, от Афганистан, а вчера докарали и китайци.\n\r\n„Аз нямам и от арменската държава документи, защото те изискват от мен аз да се върна там и да служа. До 28 години е възрастта за служба. Арменски паспорт ми беше отказан поради тази причина, че аз трябва да се върна и да служа”, поясни Акопян.\n\r\nБез арменски паспорт той не може да получи и статут на постоянно пребиваващ у нас. \n\r\nДавид не губи надежда и е благодарен за голямата подкрепа, която е получил от хората, които го познават.", "date": "2019.03.27", "title": "Живот без паспорт: На 29, живеещ от 26 години у нас - в лагер!"}
{"url": "https://www.dnes.bg/eu/2019/03/27/stotici-bylgarski-prevozvachi-na-protest-v-strasburg.405748", "text": "Български превозвачи излизат на протест на площада пред Европейския парламент в Страсбург. Днес парламентът би трябвало да гласува пакета “Мобилност”, след като в понеделник евродепутатите решиха точката да влезе в пленарна зала на 27 март.\n\r\nОчаква се 700 души да дойдат на площада, каза Йордан Арабаджиев, изпълнителен директор на Съюза на международните превозвачи.\n\r\nОт София със самолет пътуват 110 души, много колеги тръгнаха с личните си автомобили. Имаме уверения от български шофьори, които са във Франция и Германия, че ще се присъединят към нас. Очакваме и сериозна подкрепа от колегите от Румъния, посочи Арабаджиев пред „Труд“.\n\n\n\n\r\n                    \n                    \n                Протест ще има и в София, като в него ще се включат и таксиметровите шофьори, и вносителите на камиони, обясни зам.-председателят на Националното сдружение на българските превозвачи Красимир Лалов. Превозвачите се събират в 12 часа пред храм-паметника “Св. Александър Невски”, след което шествието ще се отправи към сградата на представителството на ЕК у нас на ул. “Граф Игнатиев”.\n\r\nПакетът „Мобилност” има вече над 2000 поправки. Предложението за гласуването му беше прието „на косъм“ с 156 срещу 154 гласа в понеделник при трима отсъстващи от зала български евродепутати - Неджми Али, Светослав Малинов и Николай Бареков.\n\r\nЕвропейският парламент отново ще гласува днес дали пакетът \"Мобилност\" да остане в дневния ред на тази пленарна сесия.\n\r\n\"Днес писах на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета “Мобилност”. Това написа вчера във Facebook премиерът Бойко Борисов.\n\r\nТой отправи благодарност към председателя на Европейския парламент, с когото разговаря миналата седмица по темата, че е взел предвид аргументите срещу настоящите текстове, които са му изложили и евродепутатите от България, Унгария, Полша, Латвия и Литва.\n\r\n\"Таяни обяви, че има правна неяснота, след като 2/3 от текстовете са отхвърлени от транспортната комисия и Европейският парламент утре отново ще гласува дали пакетът да остане в дневния ред на тази пленарна сесия\", допълва още Борисов.\n\r\nПредседателят на ЕП Антонио Таяни съобщи, че преди гласуването на промените в правилата за международните пътни превози ще подложи на гласуване допустимостта на процедурата.\n\r\nТова се налага, след като през януари парламентарната комисия по транспорта отхвърли два от трите доклада с предложените промени. Ако днес се стигне до гласуване по същество, евродепутатите ще трябва да се произнесат по докладите и по около 2000 предложения за допълнения.\n\r\nВ случай, че ЕП успее да приеме решение, то ще очертае становището на институцията в преговорите със Съвета на ЕС и с Европейската комисия. Днешното решение по процедура представлява гласуване на първо четене. Евродепутатите разполагат с още само една сесия през април до разпускането си за изборите през май, на която биха могли да приемат решение и на второ четене. Това ще зависи също от изхода на преговорите с останалите институции на ЕС.\r\n ", "date": "2019.03.27", "title": "Стотици български превозвачи на протест в Страсбург "}
{"url": "https://www.dnes.bg/stranata/2019/03/27/helpbook-problemite-dupki-zamyrsiavane-obgaziavane.405685", "text": "\nПрез последните две седмици зачестиха запалванията на сухи треви и клони, както и пожарите поради сухото, но ветровито време. В тази връзка получихме сигнал в платформата на Helpbook.info за пожар, но в контейнер за боклук.\r\nАвторът на сигнала разказва, че в непосредствена близост до кофата има паркинг за коли и опасността била голяма. Благодарение на бързата реакция на отзовалата се пожарна кола, огънят е овладян за кратко време и така не се е стигнало до фатални последствия. Нашият потребител изказва : \"Искам да изкажа благодарност на хората, дошли да изгасят пожара по този сигнал с рег. номер на пожарната кола СА 67 63 ТК, както и всички работещи в пожарната на 3-то РПУ, и да призова да се обръща по-голямо внимание за работещите там, защото те го заслужават!“\n                    \n                    \n                \r\nПолучихме сигнал за . Според нашия потребител строителните дейности се извършват, без да се спазват отстоянията от главния булевард и съседните имоти, както и че не се отчита плътността на парцела според съответната зона. Резонни са опасенията, че ще се издигнат огромни мастодонти между къщите на хората в квартала, които са от категорията нискоетажното строителство.\n\r\nПреминаваме към сигнал, описващ множество наболели  Потребителят ги е изброил като е прикачил и снимки от мястото, на които се вижда незаконно сметище до язовирната стена; разбити и неасфалтирани улици с огромни дупки и улично осветление, което в по-голямата част на селото липсва. Авторът на сигнала отправя апел към действащия кмет на общината за адекватна реакция.\n\r\nЗавършваме днешния обзор със сигнал за автомобил в движение, бълващ отровни кълбета дим на Околовръстен път: \"Нали от началото на годината КАТ спира от движение всички превозни средства, които не отговарят на екостандартите и замърсяват въздуха? Натъкнах се на Околовръстен път на около себе си. Дори при затворени прозорци едвам се дишаше от проникващата смрад.“ В изпратения сигнал потребителят е посочил марката и номера на колата.\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.03.27", "title": "Helpbook: Проблемите – дупки, замърсяване, обгазяване..."}
{"url": "https://www.dnes.bg/football/2019/03/27/italiia-bi-s-6-0-kualiarela-vleze-v-istoriiata.405749", "text": "Италия разгроми с 6:0 Лихтенщайн в мач от група J на квалификациите за Евро 2020, играна на стадион \"Енио Тардини\" в Парма.\r\nФабио Куалярела влезе в историята на четирикратния световен шампион като най-възрастния голмайстор. Звездата на Сампдория вкара два гола от дузпи, в 35-ата и 45-ата минута, като точната му възраст е 36 години и 54 дни. Предишното постижение беше дело на Кристиан Панучи. През 2008 г. той се разписа срещу Румъния на 35 г. и 2 месеца.\r\nС успеха Италия има пълен актив от 6 точки, а Босна и Херцеговина и Гърция имат по 4 т, след като завършиха 2:2 помежду си в Зеница.\r\n ", "date": "2019.03.27", "title": "Италия би с 6:0, Куалярела влезе в историята "}
{"url": "https://www.dnes.bg/rusia/2019/03/27/arestuvaha-bivsh-ruski-ministyr-za-prisvoiavane-na-62-mln.405750", "text": "Бившият министър в руското правителство Михаил Абизов е бил арестуван по обвинения за присвояване на 62 милиона долара, съобщи Асошиейтед прес.\n\r\nАбизов е обвинен в ръководство на престъпна група, за която се твърди, че е източила 4 милиарда рубли от две енергийни компании в Сибир и ги е внесла в банки в чужбина.\n\r\nМихаил Абизов беше министър по координацията на дейността на отвореното правителство в периода 2012 - 2018 г. и отговаряше за информационните технологии и усилията за увеличаване на прозрачността в работата на правителството.\n\r\nОбвиненията срещу него са за създаване и ръководство на престъпна група, злоупотреба със служебно положение и измама в големи размери. Адвокатът на Абизов каза пред Интерфакс, че клиентът му категорично отрича обвиненията.\n                    \n                    \n                \r\nАбизов беше близък сътрудник на бившия руски президент Дмитрий Медведев, който беше държавен глава в периода 2008 - 2012 г., когато ограниченията за последователни мандати накараха Владимир Путин да се премести на премиерския пост. След завръщането на Путин в президентството през 2012 г. Медведев стана министър-председател и постави Абизов на висш пост в кабинета, припомня БТА.\n\r\nАбизов напусна правителството миналата година, но продължи да бъде негов съветник като член на работна група по въпросите на държавния контрол над публичните разходи.\n\r\nСпоред руски медии напоследък Абизов живее в Италия и САЩ и преди ареста си е бил подмамен да се завърне в Русия с покана за тържество за рождения ден на дългогодишен негов колега. Той е бил арестуван веднага след кацането си в Москва с частен самолет.\n\r\nНастоящите обвинения се отнасят до частния бизнес на Абизов в периода 2011 - 2014 г. Руски следователи обаче са изразили намерение да разследват и дейността му като министър за евентуални престъпления.\r\nТова би могло да има последствия за неговия политически покровител Дмитрий Медведев. Според политически наблюдатели е възможно той да се надява да се завърне на президентския пост след изтичането на настоящия шестгодишен мандат на Путин през 2024 г.\n\r\nАбизов започва своя бизнес като студент в началото на 90-те години с внос на хранителни продукти от България. В началото на новия век той купува няколко строителни компании, с които създава Група Е4 - един от най-големите частни подизпълнители в руската енергетика.\n\r\nСпоред \"Форбс\" през 2014 г. Абизов е имал активи на стойност 1 милиард долара, но от следващата година изпадна от класацията.\r\n ", "date": "2019.03.27", "title": "Арестуваха бивш руски министър за присвояване на $62 млн."}
{"url": "https://www.dnes.bg/usa/2019/03/27/sasht-prashtat-otnovo-astronavti-na-lunata-do-5-godini.405751", "text": "САЩ възнамеряват до пет години техни астронавти отново да кацнат на Луната, мисията ще включва и жена. Това обяви в НАСА американският вицепрезидент Майк Пенс, цитиран от ДПА и Асошиейтед прес.\n\r\nПенс заяви, че целта на мисията ще бъде да се създаде база на Луната, която да позволи да бъде изпратена и \"евентуална (пилотирана) мисия до Марс\".\n\r\nВицепрезидентът, който пое водещата роля по космическите теми, добави, че до една година отново ще започнат да се използват ракети американско производство за космически мисии.\n\r\n\"Първата жена и следващият мъж на Луната ще бъдат американски астронавти, изстреляни с американски ракети от американска земя\", каза Пенс в център на НАСА. \"Сега е моментът да направим следващата голяма стъпка и да върнем американските астронавти на Луната, да направим постоянна база там и да разработим технологиите, които да ни позволят да изпратим американски астронавти на Марс и отвъд Марс. Това е следващата голяма стъпка\", каза вицепрезидентът.\n                    \n                    \n                \r\nВ своя стремеж да парират възхода на Китай и възраждането на Русия САЩ все повече действат като при съревнование между велики сили, отбелязва ДПА. Неотдавна китайската космическа програма осъществи първото кацане на космически апарат на обратната страна на Луната.\n\r\nПоследните хора, стъпили на Луната, бяха американските астронавти от кораба \"Аполо 17\" през 1972 г. Това лято се навършват 50 години от първото кацане на Луната на пилотиран космически апарат, отбелязва Асошиейтед прес.\r\n ", "date": "2019.03.27", "title": "САЩ пращат отново астронавти на Луната до 5 години"}
{"url": "https://www.dnes.bg/politika/2019/03/27/obrat-niama-da-ima-glasuvane-na-paketa-mobilnost-v-ep.405754", "text": "Гласуване на спорния пакет \"Мобилност\" в Европейския парламент днес няма да се проведе.\r\n\"Председателят на Европейския парламент Антонио Таяни тази нощ е изтеглил досието „Мобилен пакет” от пленарна зала и го е върнал на транспортната комисия. Гласуване по пакет „Мобилност” днес няма да има. Този парламент не би следвало да гледа това тежко и разделило Европа досие\". Това заяви за Нова тв Йордан Арабаджиев от Съюза на международните превозвачи.\n\n\n\n\r\nБългарските превозвачи подготвят протест на площада пред Европейския парламент в Страсбург срещу пакета \"Мобилност\". Планът \"Макрон\" влезе в дневния ред, след като два гласа на отсъстващи български евродепутати не достигнаха, за да може текстовете да се отложат за след европейските избори.\n                    \n                    \n                \r\nБългарските превозвачи  наеха и самолет, с който ще отпътуват за протеста. От България тръгват 110 души. От Румъния ще отпътуват 3 самолета в подкрепа на родните шофьори. \n\r\n\"Ние отиваме да окажем подкрепа на нашите евродепутати, които свършиха огромна работа. Те наистина работиха много и това даде резултат. Ще отидем да поздравим разума, който най-сетне проговори в ЕП\", каза още Арабаджиев.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.03.27", "title": "Обрат: Няма да има гласуване на пакета \"Мобилност\" в ЕП!"}
{"url": "https://www.dnes.bg/obshtestvo/2019/03/27/rekord-na-depozitite-nadhvyrliha-52-mlrd-lv.405753", "text": "Нов ръст на депозитите отчете БНБ към февруари. Спестяванията на домакинствата прескочиха с 43 млн.лв. летвата от 52 млрд.лв. Годишният прираст на всички депозити е 9,1%, а общата сума - 78,7 млрд. лв.\n\r\nКредитирането също расте - с 8,7% за година. Раздадените заеми на бизнеса и на домакинствата вече са 57,66 млрд.лв.\n\r\nПотребителските заеми отбелязват най-внушителния си ръст от години - с цели 17,7% до 9,20 млрд.лв. \n\r\nМалко по-бавно, с 11,3% спрямо миналия февруари са се увеличили и ипотечните кредити и така общата им сума е 10,6 млрд.лв. \n\r\nПрез февруари са продадени кредити за 298,6 млн. лв., а обратно изкупените са 2,3 млн. лв., отчете още централната банка.\n                    \n                    \n                \r\n10,4% е ръстът на парите в оборот. Към края на февруари разплащанията на граждани и фирми се обслужват от 94,614 млрд.лв., пише „24 часа“.\n\r\nКъм същата дата 57,325 млрд. лв. са нетните чуждестранни активи, а годишното им увеличението е 9,9%. Чуждестранните пасиви са 9,5 млрд. лв. и растат по-бавно- със 7,9% .\r\n ", "date": "2019.03.27", "title": "Рекорд на депозитите - надхвърлиха 52 млрд. лв."}
{"url": "https://www.dnes.bg/index/2019/03/27/receptata-dnes-tiramisu-s-iagodi.405667", "text": ":\r\n:\r\n \r\n\r\nВ малка купа се смесват сиренето маскарпоне, пудрата захар и 1 с л портокалов ликьор. Към тази смес се добавя разбитата с миксер сметана.\r\n \r\n\r\nЯгодите се разбиват на пюре с пасатор или блендер, заедно с портокаловия ликьор, захарта и портокаловия сок. Пюрето се прехвърля в плитък съд.\r\n \r\n\r\nПоловината бисквити се потапят в ягодовото пюре и се нареждат на дъното на формата. Заливат се със 120 мл от пюрето и половината от сметановия крем. Същото се повтаря с останалите бисквити, пюре и крем, за да се получи втори пласт. Горният пласт се заравнява с шпатула (лопатка). Покрива се с фолио и се поставя в хладилник за 8-12 часа, за да се напоят бисквитите и да се стегне. Преди поднасянето се наръсва с какао и/или настърган шоколад, украсява се с ветрило от ягодки.\r\n\r\n\r\n ", "date": "2019.03.27", "title": "Рецептата Dnes: Тирамису с ягоди"}
{"url": "https://www.dnes.bg/notifikacii/2019/03/27/shestima-zadyrjani-vyv-venecuela-za-diversiia-vyv-vec.405752", "text": "Венецуелските власти са задържали шестима заподозрени за диверсия в най-голямата водноелектрическа централа в страната - ВЕЦ \"Симон Боливар\" (известна и като \"Гури\"), съобщи ТАСС.\n\r\nАварията причини спиране на електричеството в Каракас и другите големи градове на Венецуела на 25 март, след като на 7 март друга голяма авария остави страната без ток в продължение на седмица.\n\r\nВчера президентът Николас Мадуро заяви, че последните аварии в електроснабдяването са предизвикани от две терористични атаки, организирани от \"привържениците на насилието, които са превърнали разпространението на паника сред населението в инструмент да постигнат дестабилизация и да задоволят жаждата си за власт по противоречащ на правовата държава начин\".\n\n\r\n                \n                Министърът на информацията Хорхе Родригес съобщи в Тwitter, че ремонтните екипи успешно и бързо възстановяват електроснабдяването във Венецуела след пожара във ВЕЦ \"Гури\". Той директно обвини за аварията привържениците на опозицията.\n\r\nВицепрезидентът Делси Родригес обаче обяви, че и днес в страната ще бъде неработен и неучебен ден заради проблемите с електрозахранването.\n\r\nАмериканското правителство смята, че руският военен контингент, който пристигна във Венецуела през уикенда, се състои от специални части и включва \"персонал по киберсигурността\", е казал пожелал анонимност американски представител пред Ройтерс. На 23 март в Каракас пристигнаха два руски самолета с 99 военни и 35 тона техника.\n\r\nЧленове на венецуелския парламент, който е под контрола на опозицията, имат намерение да поискат руските военни да напуснат страната, каза пред парламента депутатът Сирит Елиезер, цитиран от ТАСС.\n\r\nВчера членове на т.нар. \"колективос\" (въоръжени проправителствени групи) замеряха с камъни и бомбички автомобила на лидера на опозицията Хуан Гуайдо, докато напускаше парламента, пише БТА.\n\r\n ", "date": "2019.03.27", "title": "Шестима задържани във Венецуела за диверсия във ВЕЦ"}
{"url": "https://www.dnes.bg/video-prognoza/2019/03/27/sriada-slyncheva-no-hladna-maksimalnite-temperaturi-12-13.405755", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето днес ще бъде слънчево, особено в западната половина о страната. На юг, по границите с Турция и Гърция, е възможно да превали, ще остане облачно. \n\r\nТрайни и слаби превалявания са възможни днес само по планините и на места в източните райони. Не се очаква днес да има съществени валежни количества. \n\r\nДнес ще бъде малко по-топъл ден от вчера. Като цяло обаче температурите в страната падат. Днес максималните стойности ще варират от 12-13 градуса до 17-18, предаде . \n\r\nВ планините вчера дори преваля сняг и има нова снежна покривка от няколко сантиметра. През днешния ден по планините ще има и слънце и облаци. Вятърът ще е умерен от северозапад, а температурите ще са отрицателни, обясни в \"България сутрин\" синоптикът Симеон Матев.\n                \n                \r\nПрез следващата седмица понижението на температурите ще продължи. В четвъртък и петък максималните стойности ще са от 7-8 градуса до 12-13. Сутрешните температури и в петък и в събота пък ще бъдат отрицателни. \n\r\nВ края на седмицата започва постепенно повишение на температурите. И през четирите дни до края на седмицата пък ще има заоблачаване най-вече над източната половина от страната. За сметка на това над западните райони ще бъде слънчево. \n\r\nПрез април пък ще се запази тенденцията за по-сухо време. Първите 3-4 дни ще започнат с температури между 18 и 20 градуса.\r\n ", "date": "2019.03.27", "title": "Сряда – слънчева, но хладна: Максималните температури – 12-13°"}
{"url": "https://www.dnes.bg/politika/2019/03/27/vmro-dava-dost-na-prokuror-za-antidyrjavna-deinost.405782", "text": "От ВМРО ще внесат сигнал до главния прокурор Сотир Цацаров срещу партия ДОСТ заради антидържавна дейност. Това стана ясно от изявление на българския представител в ЕП и заместник-председател на ВМРО – Българско национално движение Ангел Джамбазки. \nИскането за признаване на каквото и да е малцинство на българска територия е недопустимо и противоконституционно, категоричен e Джамбазки.\n\r\nОстрата реакцията на войводите идва в отговор на декларация и последвало изказване на Лютви Местан, в което той поиска признаване на турско малцинство у нас. От ДОСТ даже обявиха, че ще стартират подписка в подкрепа на това тяхно искане.\r\n\"Аз съм мюсюлманин, но преди това съм етнически турчин, част от българското национално малцинство в България. Ако конституциите на Украйна, Чехия, Унгария, Румъния, Македония, Албания, на всички балкански държави и на всички европейски държави признават безспорния факт, че 2000 българи могат да бъдат национално малцинство, а българската конституция отказва да признае очевадния факт, че над 1 млн. турци не са национално малцинство, това означава, че тази конституция не е справедлива и трябва да бъде променена\", каза по-рано днес лидерът на ДОСТ Лютви Местан пред bTV.\n                    \n                    \n                \r\nОт ВМРО са категорични, че няма да допуснат \"подобни антидържавни действия\" и още днес ще поискат главния прокурор Сотир Цацаров да предприеме необходимите действия в защита на държавността, териториалната цялост и единството на българската нация.", "date": "2019.03.27", "title": "ВМРО дава ДОСТ на прокурор за антидържавна дейност"}
{"url": "https://www.dnes.bg/obshtestvo/2019/03/27/rabotilnica-dance-it-amerikanci-obuchavat-rodni-tanciori.405775", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа 12-и пореден път в продължение на една седмица водещи американски специалисти ще обучават родните ни танцьори в пет различни стила под шапката на танцова работилница \"Dance It\". Направленията са джаз, хип-хоп, балет, съвременни техники и характерен танц.\n\r\nПетима души ще получат стипендия и ще имат възможност да пътуват в САЩ и да учат в едни от най-елитните училища там.\n\r\n\"Тези американци са мои колеги. През 2008 година всички те дойдоха и работиха без пари, защото вярваха в идеята, че танцът е важен за човека, развитието, за емоционалното му състояние. Тогава нямаше такава програма в България. Те повярваха в идеята и дойдоха заради нея. И така досега\", обясни хореографът Петър Илиев в \"България сутрин\".\n                    \n                    \n                \r\nПо думите му танцовата работилница е фокусирана конкретно върху деца, които са се занимавали с танци и са решили, че това ще бъде професията им. Той посочи, че програмата е интензивна и е един вид изпит за тях.\n\r\n, че в края на седмицата на обучение участниците ще представят танцов спектакъл в Дома на културата. Събитието ще се проведе на 7 април.\n\r\n\"Аз лично вярвам, че когато един танцьор работи усърдно, трябва да има платформа, на която да покаже какво е научил. Това е нашата формула\", обясни хореографът.", "date": "2019.03.27", "title": "Работилница \"Dance It\" - американци обучават родни танцьори"}
{"url": "https://www.dnes.bg/notifikacii/2019/03/27/boeing-737-otnovo-kacna-avariino-problem-s-dvigatelite.405776", "text": "Самолет Boeing 737 се наложи да кацне аварийно на летището в Орландо, Флорида, заради проблем с двигателите, съобщи американската Федерална авиационна администрация. \n\r\nСамолетът на компания \"Southwest\" се е приземил безопасно на международното летище в Орландо 10 миути след излитането си от същото летище без пътници на борда.\n\n\n\n\r\nРазследващи ще проверят инцидента, но засега са отхвърлили вероятността аварийното кацане да има връзка със системата, която причини катастрофа с Boeing 737 MAX по-рано този месец, предаде международната редакция на DW.  \n\r\nВъздушните регулатори по целия свят приземиха моделът на Boeing преди две седмици след инцидент с полет на Ethiopian Airways, изпълняван от станалия печално известен модел 737 MAX. Няколко месеца по-рано същия модел самолет се разби и в Индонезия. \n                \n                \r\nСпоред специалисти системата \"анти-стал\" е довела до двете трагедии. Системата автоматично насочва носът на самолета надолу, ако сензорите отчетат, че той е вдигнат прекалено високо. При катастрофите в Индонезия и Етиопия системата е била включена. \n\r\nBoeing заяви в събота, че софтуерен ъпдейт за системата е вече готов за проверка. \n\r\nОт компанията, чиито самолет кацна аварийно, заявиха, че самолетът е трябвало да стигне до склад във Викторвил, Калифорния. От авиационната администрация на САЩ разрешават на авиолиниите да изпълнят полети със самолет Boeing 737, стига на борда да няма пътници.", "date": "2019.03.27", "title": "Boeing 737 отново кацна аварийно... Проблем с двигателите!"}
{"url": "https://www.dnes.bg/evroizbori-19/2019/03/27/dva-meseca-predi-evrovota-popravkite-v-ik-sa-realnost.405784", "text": "\n\r\nТочно два месеца преди евроизборите последните поправки в Изборния кодекс са факт. С тях законотворците окончателно върнаха старите прагове на преференциите на изборите - 7 % от подадените гласове за парламентарни и за местни избори и 5 на сто за евродепутати.\n\n\n\n\r\nДо тези изменения се стигна, след като преди месец парламентът покачи нереално прага за преференциален вот, де факто обезсмисляйки го. След острата реакция от страна на опозицията и обществото, от ГЕРБ внесоха този законопроект, който предвижда връщането на предишния праг на преференциите.\n\r\nДПС отново опита да прокара исканията си за отпадане на уседналостта, за агитация на майчин език и откриването на повече изборни секции в чужбина, но мнозинството ги отхвърли.\n                    \n                    \n                \r\nОсновната промяна, която предлагаха от ДПС, е свързана с избирателните секции извън страната. От партията поискаха избирателните секции извън страната да се образуват където има дипломатическо или консулско представителство и наличие на не по-малко от 20 избиратели, подали заявление. За местата, където няма дипломатическо или консулско представителство, от ДПС настояват секции да се образуват при наличие на не по-малко от 40 избиратели, подали заявление.\n\r\nНай-разгорещен дебат днес предизвика искането на ДПС за агитация и на език различен от българския по време на предизборните кампании, като бъде осигурен и превод на български.\n\r\nПавел Шопов от „Атака“ скочи и попита защо в крайна сметка ДПС не се внесат промяната като поискат да се запише в Изборния кодекс, че агитацията и на турски е позволена, ами продължават с политическата си демагогия.\n\r\nАлександър Сиди от „Обеденине патриоти“ отсече, че след като официалният език в България е българският език, той трябва да се използва при провеждането на избори, които са официално събитие.\n\r\n„Майчиният език може да се използва в кафенето“, добави той.\n\r\nРамадан Аталай от ДПС опита да убеди законотворците, че няма нищо лошо да се агитира и на чужд език.\n\r\n„Езикът е благодат, научете турски език, няма да загубите, научете английски език, няма да загубите, проблемът е, че ако не кажем тук, че има турскоговорящи, ромскоговорящи, няма да напредне държавата, трябва да признаем различията, от какво бягаме“, призова той.", "date": "2019.03.27", "title": "Два месеца преди евровота поправките в ИК са реалност"}
{"url": "https://www.dnes.bg/obshtestvo/2019/03/27/publikata-v-teatrite-vse-po-inteligentna.405773", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПод мотото \"Аз нямам какво да крия\" и зареден с енергия от сцената и разкрепостения сюжет на спектакъла \"Развратникът\", Ириней Константинов посрещна 70-ия си рожден ден. Половината от тези години минават на сцената на театър \"София\", на който той е директор от десетилетие.\n\r\nВ Международния ден на театъра Константинов гостува в \"България сутрин\", където изрази задоволството си от факта, че публиката, посещаваща родните салони, става все по-интелигентна.\n\r\n\"Публиката стана по-интелигентна. След промените имахме едно разкрепостено време. Тогава всеки си мислеше, че може да прави каквото си поиска. Тогава не се обръщаше голямо внимание на възпитанието на младите, които влизат в салона. Реакциите на публиката бяха като на стадион, като на дискотека. Лека полека това се промени и аз съм много щастлив от този факт. Все още имаме някои проблеми с телефоните, които звънят, но и те ще изчезнат\", заяви директорът на театър \"София\".\n                    \n                    \n                \r\nТой също така разкри, че зрителите вече свикнаха с идеята, че ходенето на театър може да погали душата и да ѝ помогне да се зарадва.\n\r\n\"Театърът може да накаже, да помилва, да разсмее. Най-голямото удоволствие е да управляваш зала с 200-300 души пред себе си. Актьорът може само с поглед, глас и движения да коригира настроението на хората. Хората вече разбират, че могат да погалят душата си като ходят на театър. Това е смисълът на нашата работа. Театърът няма нужда да има свой ден. Всеки ден е ден на театъра\", .", "date": "2019.03.27", "title": "Публиката в театрите - все по-интелигентна"}
{"url": "https://www.dnes.bg/eu/2019/03/27/taiani-ep-otlaga-za-1-april-vota-za-paketa-mobilnost.405780", "text": "Председателят на Европейския парламент Антонио Таяни съобщи, че отлага за 1 април гласуването на промените в правилата за дейността на международните превозвачи. ЕП днес само ще обсъди предложените промени, предаде БТА.\n\n\r\nПредвижда се гласуването на 1 април да бъде в Брюксел. Таяни обясни, че заради множеството предложения за промени в текстовете се налага ново заседание на парламентарната комисия по транспорта. Той отбеляза, че са постъпили 1224 предложения за изменения на първоначалните текстове.\r\nТаяни поясни, че при подобно количество текстове възможностите за допускане на грешки при гласуването са твърде големи. Парламентарните групи вече признаха, че разделението сред евродепутатите по промените в правилата е голямо.\r\n ", "date": "2019.03.27", "title": "Таяни: ЕП отлага за 1 април вота за пакета \"Мобилност\""}
{"url": "https://www.dnes.bg/obshtestvo/2019/03/27/obvyrzvaneto-na-detskite-nadbavki-s-uchilishteto-e-nepravomerno.405778", "text": "Спирането на детските надбавки, когато детето престане да посещава училище или самото стане родител, нарушава Европейската социална харта на Съвета на Европа. Това отсъди Европейският комитет по социалните права към Съвета на Европа в решение, публикувано днес.\n\r\nКомитетът се произнесе по жалба на базирания в Лондон “Тръст за социални права” срещу България от 2016 г., с която се атакува Законът за семейни помощи за деца.\n\r\nСпоред Комитета българското законодателство, предвиждащо прекратяване на изплащането на семейните надбавки при непосещаване на училище или ако непълнолетният сам стане родител, нарушава член 16 от Хартата за социалните права, гарантиращ подходяща социална, правна и икономическа защита на непълнолетните. Освен това спирането на изплащането на детски, когато непълнолетният стане родител, е преценено като дискриминационно спрямо ромите, особено към непълнолетните ромки, които е по-вероятно да бъдат засегнати от разпоредбата, отколкото останалите български граждани.\n                    \n                    \n                \r\nВ същото време социалният комитет на Съвета на Европа не намира нарушение в изискването семейните помощи на непълнолетни родители да се изплащат само в натура, а не в пари, което също се атакува в жалбата.\n\r\nРешението на социалния комитет е предадено на висшия изпълнителен орган на Съвета на Европа - Комитетът на министрите, който следи за изпълнението на поетите от държавите членки ангажименти. Ако прецени нарушението като съществено, той може да издаде препоръка на България за отстраняването му.\r\nКато страна по Европейската социална харта България се е задължила да спазва разпоредбите й. Хартата е ратифицирана от Народното събрание през 2000 г.\r\n ", "date": "2019.03.27", "title": "Обвързването на детските надбавки с училището е неправомерно"}
{"url": "https://www.dnes.bg/cars/2019/03/27/novo-nachalo-daimler-prodava-smart-na-kitaici.405768", "text": "Концернът Daimler готви продажбата на 50% от марката Smart на китайския холдинг Geely Automobile Holdings, съобщава Financial Times, като се позовава на трима души, участващи в преговорите. Официално сделката ще бъде обявена по време на автосалона в Шанхай през април.\n\r\nПрез миналата година президентът на Geely - Ли Шуфу, купи близо 10% от акциите на Daimler, което го направи най-големият акционер в германския концерн. Сега той е готов да инвестира и в Smart, който носи загуби на Daimler от близо 700 млн. евро на година.\n\r\nЧасове преди да стане ясно, че Geely и Daimler преговарят да продажбата на Smart, германският вестник Handelsblatt обяви, че марката може да бъде закрита. Решението трябва да бъде взето от новия шеф на Daimler - Ола Калениус, който през май ще замени сегашния Дитер Цетше.\r\n                    \n                    \n                В Daimler имаха намерения да превърнат Smart в производител на електромобили за градски условия, но в Европа това няма как да стане, тъй като клиентите търсят коли на ток с по-голям пробег. При малолитражките просто няма къде да бъдат поставени по-обемните батерии и това, заедно с високата цена, обричат Smart.\n\r\nВ същото време китайците не крият амбициите си да станат световен лидер в производството и продажбата на електромобили. Затова и придобиването на Smart от Geely ще направи марката далеч по-популярна в Китай.\r\n", "date": "2019.03.27", "title": "Ново начало: Daimler продава Smart на китайци"}
{"url": "https://www.dnes.bg/rusia/2019/03/27/moskva-ruskite-voenni-vyv-venecuela-napylno-zakonno.405781", "text": "Външното министерство в Москва заяви, че пристигналите във Венецуела в края на миналата седмица руски военни имат пълното право да са там, предаде Асошиейтед прес.\r\nВ първия официален коментар на Русия след дислоцирането говорителката на външното министерство Мария Захарова каза вчера, че то е било осъществено \"в пълно съответствие\" с венецуелската конституция и с двустранното споразумение за военно сътрудничество. Тя отказа да уточни числеността на руския военен контингент във Венецуела.\n\n\r\nТАСС също цитира изявлението на Мария Захарова, в което тя нарича \"специалисти\" изпратените във Венецуела руски военни, пише БТА. \r\nОпозиционният лидер Хуан Гуайдо каза вчера в парламента, че пристигането на военни от Русия означава, че Николас Мадуро няма доверие в собствената си армия.", "date": "2019.03.27", "title": "Москва: Руските военни във Венецуела - напълно законно"}
{"url": "https://www.dnes.bg/obrazovanie/2019/03/27/vuzf-organizira-den-na-otvorenite-vrati-za-uchenici.405789", "text": "Висшето училище по застраховане и финанси (ВУЗФ) организира Ден на отворените врати. На 6 април от 10,30 часа всички ученици 9 до 12 клас могат да се превърнат в студенти за един ден и да се потопят в атмосферата на бизнес университета.\r\nВ рамките на същия ден освен обиколка на университета, преподаватели от ВУЗФ са подготвили различни лекции, чрез които да помогнат на гимназистите да се ориентират коя професионална област им е най-интересна. По време на Деня на отворените врати лектори от висшето училище ще представят най-общите принципи в лидерството и управлението на кризи, приложната бизнес психология, външнотърговските сделки, както и абзуката на журналистиката и комуникационните стратегии. Всеки може да участва в Деня на отворените врати като се запише на marketing@vuzf.bg.\r\n                    \n                    \n                Междувременно в същия ден, на 6 април, учениците ще имат възможност да наблюдават и провеждането на първия специализиран данъчен семинар на Лабораторията на ВУЗФ – VUZF Lab. В него ще участват съдии от Върховния административен съд и административните съдилища, прокурори, дипломирани експерт-счетоводители и утвърдени експерти от юридическата и счетоводната практика.\r\nВ момента тече кампания за кандидатстване в магистърските програми на университета, а през април и май ще се проведат и първите предварителни канидатстудентски изпити.", "date": "2019.03.27", "title": "ВУЗФ организира Ден на отворените врати за ученици"}
{"url": "https://www.dnes.bg/obshtestvo/2019/03/27/gen-todorov-da-stana-ministyr-az-sym-roden-za-voinik.405785", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Когато порасна, искам да помогна, щото България да се отърве от поробителите и хората там, да живеят свободно, както тук!\" Това заявява ученикът Георги Тодоров, който е роден в Бесарабия през 1858 г., но е възпитаван в обич към една далечна и родна земя. Той попада под прожекторите в петия епизод от късометражната анимационно-документална поредица \"Нашите пълководци\" на сдружение \"Българска история\" и ЗАД \"Армеец\". \n\n\n\nГеорги Тодоров е български военен, участвал в Руско-турската война като опълченец и в последвалите четири войни за национално обединение. Завършва първия випуск на Военното училище в София, след което постъпва и в Николаевската генералщабна академия в Санкт Петербург. Прекъсва я, за да се включи в Сръбско-българската война. \n                    \n                    \n                \r\nПо време на Балканската и Междусъзническата войни ръководи Седма рилска дивизия, участвала в ключови сражения като това при Булаир и Калиманци. През Първата световна война вече е командир на II-ра българска армия, а през 1917 година и на III-та. В края на войната, поради заболяване на Никола Жеков, е избран за главнокомандващ на цялата Действаща армия.\n\r\nКато капитан по време на Сръбско-българската война е назначен за командир на Летящия отряд, съставен от необучени запасняци и доброволци. Още на 4 ноември атакува сърбите при Кула, с което ги изненадва и спечелва време за укрепването на Видин. За действията си е награден с орден \"За храброст\".\n\r\nОколо преврата срещу княз Александър І през 1886 г. Тодоров е арестуван първо от русофилите, а след това от русофобите. Тези събития го отвращават от политиката и когато по-късно е канен да стане военен министър, той отказва с аргумента: \"Аз съм роден за войник!\"\n\r\nСтава командир на полк, после на бригада, расте и в чин. През 1908 г., вече като генерал, застава начело на Седма Рилска дивизия. При започването на Балканската война, крайната цел на дивизията е да превземе Солун. Към щаба на ген. Тодоров се зачислени престолонаследникът Борис и брат му Кирил. За кратко време, след ожесточени боеве, дивизията изпълнява задачата си и влиза в Солун.\n\r\nСедма Рилска дивизия е прехвърлена в Източна Тракия, на Галиполи, където при Булаир през януари 1913 г. турците яростно настъпват. Гъста мъгла не прави услуга на българите и им пречи да забележат атакуващите. Ген. Тодоров хвърля в боя всички – санитари, обозни, писари, а накрая – и себе си. Когато вижда отстъпващи свои войници, той кротко им показва пътя към позицията: \"Навярно сте се заблудили, юнаци, в мъглата. Да отидем заедно. Днес всички трябва да умрем, но да не допуснем турците в нашите окопи\". Постигната е гръмка победа, а Булаир остава светло име в българската история.\n\r\nПрез май 1913 г. Седма Рилска дивизия е прехвърлена в Македония, където при Калиманци на 4 юли е атакувана от многоброен противник. Ген. Тодоров обаче и тук удържа на яростните атаки със своите войници.\n\r\nМалко след края на Първата световна война е уволнен от армията. Генералът от пехотата Георги Тодоров умира на 16 ноември 1934 в София на 76-годишна възраст.", "date": "2019.03.27", "title": "Ген. Тодоров: Да стана министър? Аз съм роден за войник!"}
{"url": "https://www.dnes.bg/obshtestvo/2019/03/27/pensiia-po-stariia-ili-noviia-red-do-2023-godina-shte-ima-izbor.405797", "text": "В шестмесечен срок от влизане в сила на промените в Кодекса за социално осигуряване, тазгодишните пенсионери ще могат да поискат изчисляване на пенсиите им по стария ред. Депутати са внесли днес в парламента промените, които ще позволят това. \n\n\nАко той е по-благоприятен за тях, пенсията им ще бъде изплащана по този размер, съобщи социалният министър Бисер Петков в Министерския съвет.\n\r\nБъдещите пенсионери пък едновременно с подаване на заявление за отпускане на пенсия ще имат правото да изберат дали тя да бъде изчислена по начина, действал до края на 2018 г. или по новия ред. Ако изберат първия вариант, представят документи за трите години по избор преди 1997 г.\n                    \n                    \n                \r\n\"Никой няма да бъде ощетен от прилагане на новия начин на изчисляване на индивидуалния коефициент\", увери отново министърът. Според него новата формула е по-благоприятна за хора с нормална трудова биография, възходящо заплащане и кариерно развитие.\n\r\nПреходният период ще е до началото на 2023 година, когато ще започне да действа само новият начин за изчисляване на пенсията, вземащ предвид дохода след 2000 година. Министърът каза, че това ще позволи ускоряване и улесняване на пенсионното производство и електронизирането му.\n\r\nПетков съобщи, че около 1300 души ще бъдат ангажирани с извършване на индивидуална оценка на потребностите на хората с увреждания. Тя ще се извършва във всички 146 дирекции \"Социално подпомагане\" в страната. \n\r\nВ бюджета на МТСП за тази година са предвидени 75 млн. лв. за т.нар. услуги в домашна среда – личен, социален асистент и домашен помощник.\n\r\nС приети от МС промени се регламентират задълженията на работодателите за назначаване на хора с увреждания във фирми с над 50 души персонал. Бизнесът ще има три месеца за това след обнародването им.", "date": "2019.03.27", "title": "Пенсия по стария или новия ред? До 2023 година ще има избор"}
{"url": "https://www.dnes.bg/notifikacii/2019/03/27/katastrofa-s-lineika-na-orlov-most-v-sofiia.405798", "text": "Катастрофа на Орлов мост в столицата. VW Golf е блъснал линейка с включени сигнални светлини, става ясно от Facebook страницата  I see you КАТ – (София).\r\nНяма данни за пострадали хора по време на инцидента. \r\nДвижението в района е затруднено, сочи проверка в Google Maps. \r\n ", "date": "2019.03.27", "title": "Катастрофа с линейка на \"Орлов мост\" в София "}
{"url": "https://www.dnes.bg/stranata/2019/03/27/ikonomicheska-policiia-udari-po-taksitata-v-plovdiv.405826", "text": "Икономическа полиция започна масирана акция срещу такситата в Пловдив. Най-големите стоянки в града са блокирани, проверяват документите на шофьорите. В проверката участват и екипи на НАП и ДАИ, униформени са влезли и в сградата на Автомобилната инспекция.\r\nПолицаи и данъчни проверяват документите на такситата -  платени данъци, разрешителни, касови апарати, документи.\r\nЦелта на акцията е да бъдат извадени на светло нередовните шофьори и компании, които ощетяват държавния бюджет. \r\nОт сградата на ДАИ, която се намира на булевард \"Христо Ботев\" са изнесени множество документи от униформени служители. Засега от МВР липсва каквато и да било информация по случая, съобщава Plovdiv24.bg.", "date": "2019.03.27", "title": "Икономическа полиция удари по такситата в Пловдив"}
{"url": "https://www.dnes.bg/stranata/2019/03/27/sys-zapoved-na-angelkova-lipite-ostavat-bez-nov-stopanin.405827", "text": "След заповед на министър Николина Ангелкова няма да бъде сключен договор за стопанисване на плаж \"Липите\", съобщиха от Министерството на туризма. \nПричината е, че въпреки очакванията да бъде осигурен пешеходен достъп до ивицата, това няма възможност да се случи до откриването на летен сезон 2019. Според Закона за устройство на Черноморското крайбрежие безплатният пешеходен достъп е задължително условие, което трябва да бъде осигурено за туристите, подчертават от министерството.\n\r\nОт там уточняват, че идеята за намиране на стопанин за морския плаж е целяла да се гарантира сигурност за туристите с водно спасяване и медицински пункт. \n                    \n                    \n                \r\nФакт е, че на ивицата, вероятно заради отдалечеността й, предните години са регистрирани инциденти с плажуващи, съобщават от министерството на туризма и уточняват, че преди началото на процедурата, експерти на министерството са извършили обстойна проверка, която е доказала, че за ивицата няма екологична забрана за отдаването й.\n\r\nОсновната задача по закон на Министерството на туризма е да осигури стопани за морските плажове. Считаме, че това е най-добрият начин на първо място да се гарантира безопасността на туристите, както и да се осигурят постъпления за държавния бюджет.  Друг положителен ефект е, че плажовете се поддържат в добро състояние, което води до повишаване на качеството на предоставяните услуги и влияе положително на имиджа на българския туризъм, се чете в позицията на ведомството на Николина Ангелкова.", "date": "2019.03.27", "title": "Със заповед на Ангелкова: \"Липите\" остават без нов стопанин"}
{"url": "https://www.dnes.bg/notifikacii/2019/03/27/shofior-bez-knijka-opita-da-izbiaga-ot-policaite.405806", "text": "27-годишен неправоспособен шофьор от село Катуница е задържан след опит да избяга от полицейски патрул, съобщиха от МВР.\r\nВечерта в селото полицейски патрул подал сигнал за спиране на преминаващия лек автомобил „Фолксваген“, но вместо да отбие встрани и да изчака проверката, водачът дал газ и продължил. \r\nПолицаите последвали колата и не след дълго я забелязали изоставена в близка улица. \r\nПри предприетите незабавни издирвателни действия минути по-късно в полицейския арест бил отведен 27-годишният мъж, който е карал без да притежава шофьорска книжка. \r\nЗа това, че противозаконно е попречил на служителите на реда да изпълнят задълженията си, срещу 27-годишния е образувано бързо производство.\r\n ", "date": "2019.03.27", "title": "Шофьор без книжка опита да избяга от полицаите"}
{"url": "https://www.dnes.bg/mish-mash/2019/03/27/garantirano-ot-british-airways-da-kacnesh-v-edinburg-vmesto-v-diuseldorf.405794", "text": "“Добре дошли в Единбург“, обявява пилотът на полет BA3271, излетял от Лондон. На пръв поглед нищо притеснително или необичайно. Само че вместо в Единбург, самолетът трябвало да кацне в Дюселдорф, Германия. Град, в изцяло различна посока.\r\nПървоначално пътниците на British Airways си помислили, че пилотът се шегува, макар че първи април е далеч. Но когато стюардесите попитали \"Никой ли не е за Единбург? О, Боже...“, на всички станало ясно, че случилото се не е шега. Самолетът наистина се намирал в Шотландия вместо в Германия.\r\nЗа инцидента British Airways обвиняват неправилно попълнени документи. Все пак за отрицателно време  BA3271 получава разрешение за отлитане и все пак стига в Дюселдорф със закъснение от около час.\r\n                    \n                    \n                “Въпреки че концепцията е интересна, не помня да съм си запазвал едно от онези мистериозни пътувания, в които не знаеш къде отиваш“, пише един от пътниците на самолета в Twitter. Това дава идея на други пасажери, които предлагат на  British Airways да направят „мистериозните пътувания“ свой официален продукт.\r\n\"Само за един уикенд и само с ръчен багаж. Разбираш къде си чак, когато кацнеш там“, пише един от потребителите.\r\nВ типичния шотландски дух, от летището в Единбург казват: „Ние сме приветливо летище, което е щастливо да приеме посетители от целия свят в своя прекрасен град. Но това беше също толкова изненадващо и за нас, колкото и за тях. За нас беше удоволствие да работим с различните екипи, за да може да направим посещението на Единбург приятно за новите ни гости, макар да беше кратко.“\r\nКонкуренцията Ryanair не пропусна да се подиграе на колегите си от British Airways. В Twitter, компанията пусна пост със снимка на книгата \"География за глупаци“ и написа: \"Хей, British Airways, имаме подарък за вас.“  На което британците отговориха: \"Е, хайде сега... никой не е перфектен.“\r\n ", "date": "2019.03.27", "title": "Гарантирано от British Airways: Да кацнеш в Единбург, вместо в... Дюселдорф"}
{"url": "https://www.dnes.bg/cars/2019/03/27/nova-sistema-avtomatichno-shte-ogranichava-skorostta-na-kolite.405786", "text": "С новите правила, които Европейската комисия предложи в началото на седмицата, пътищата в цяла Европа ще станат още по-безопасни.\r\nДо 2022 г. новите автомобили в съюза ще бъдат внасяни с технология за автоматично ограничаване на скоростта, която според експертите е \"голям скок в сигурността на пътя“.\r\nОсвен това колите ще бъдат оборудвани със системи за автоматизирано аварийно спиране и електронни записващи устройства, предназначени да \"съхраняват важни данни за състоянието на колата в момент непосредствено преди сблъсък“.\r\nС новите системи ще бъдат оборудвани не само колите, но също така ванове и тирове.\r\nСъвкупност от видеокамери ще следи за знаци за ограничение на скоростта, а компютърът ще приема данните от GPS-а, като след това ще информира водача за подходящата скорост с която трябва да се движи и автоматично ще я намаля.\r\n                    \n                    \n                Системата за аварийно спиране пък ще следи за велосипедисти и пешеходци, които изненадващо изскачат пред колата, и ще активира светкавично спирачките.\r\nВ процес на разработка са и системи, които ще предотвратяват качването на пияни шофьори зад волана.\r\n\"С тези действия ще предотвратим близо 25 хил. смъртни случая в следващите 15 години“, казват от Европейският съвет за транспортна безопасност.\r\nРазбира се, приемането на предложенията може да отнеме време заради предстоящите избори за Европейски парламент. Отделните държави също трябва да преценят, дали да приложат правилата на територията си. \r\nНо дори и да го направят, всеки шофьор може да надвие системите за безопасност и да обезсмисли прилагането им.", "date": "2019.03.27", "title": "Нова система автоматично ще ограничава скоростта на колите"}
{"url": "https://www.dnes.bg/politika/2019/03/27/cvetanov-si-trygva-ot-ns-ostava-zam-na-gerb-i-shef-na-predizborniia-shtab.405835", "text": "\n Цветан Цветанов напуска парламента и вече няма да е шеф на депутатите от ГЕРБ, но остава зам.-председател на партията и председател на предизборния щаб. Това обяви самият той след среща с премиера Бойко Борисов. \n\r\n\"Най-справедливото, най-правилното и най-мъдрото е да излезеш от парламента и да продължиш да правиш това, което си правил през последните 12 години, за да спрат всякакви спекулации“, каза той.  \n\n\n До решението му се стигна след скандала \"Апартамейнтгейт\".\r\n\"Да спрем със спекулациите. Няма драма от това, че ще напусна НС. Избрал съм да съм част от каузата на ГЕРБ. И няма да сложа личното си егото\", заяви Цветанов. \n                    \n                    \n                \r\nТой обясни, че не иска спекулации, че седи в НС само и единствено да се държи за депутатския мандат и е взел решението обосновано и ясно. \n\r\nСпоред него той е политическото лице, което трябваше да бъде ударено точно преди изборите от този сценарий.\n\r\nЦветанов отсече, че за него няма значение какъв пост заема, но това което е правил винаги е кореспондирало с волята на Бойко Борисов и с тази на съпругата му. \n\r\n\"Няма от какво да се срамувам, единственото което съм направил е да огранича приемането на декларации и днес дори съм възпрепятствал идването на мои колеги на летището, защото не може да се говори, че има разделение в ГЕРБ. Партия ГЕРБ е кауза и не може да има съмнение, че има разцепрелие в партията“, отсече той.\r\nПо думите му винаги се е ръководил от семейните ценности. \n\r\n\"В едно семейство, ако има развод, страдат децата. Винаги съм изповядвал да сме екип. Ако взимаш решение под въздействието на разума взимаш най-мъдрото решение, ако е под въздействието на емоциите - правиш дупки и езера“, допълни той.\n\r\nЗам.-шефът на ГЕРБ за пореден път настоя, че всичко, което съм правил е било ръководено от законността и обществения интерес. \n\r\n\"Отношенията ми с някой винаги са минавали съгласно българското законодателство и спазвайки всички изисквания и правни норми\", коментира Цветанов.\n\r\nПо повод обвиненията, че се е опитал да прикрие проверката за небостъргача на \"Артекс\", Цветанов извади писмото на Инициативния комитет от \"Лозенец\", което е изпратил заедно с материалите. \n\r\n\"Трябваше да покажат цялото писмо и да се кажат всички адресати на това писмо, каза Цветанов и изброи президента, премиера, парламентарната шефка, главния прокурор, шефовете на всички групи в парламента, омбудсмана, столичния кмет и много други. \n\r\n\"Това е сигналът, който е внесен на 25 май 2018 г. и съгласно закона препратих сигнала до компетентен орган. Като председател на вътрешната комисия и като председател на ПГ съм спазил АПК и това, което съм направил, ме е задължил законът и съм го направил по съответния правен ред. Направил съм това, което се изисква по закон и ако това беше проверено, нямаше да изпаднем в заблуждение на гражданите\", каза той.\n\r\nПо повод обвиненията за лобизъм със сградата на \"Артекс\" чрез промените в ЗУТ, Цветанов обясни, че всички специалисти казват, че този закон няма никакво отношения към тази сграда. \n\r\n\"Когато се поднася невярна информация, се създава обществено настроение, което рефлектира върху лица и партии и в случая жертвата бях аз, каза той.\n\r\n\"Винаги, по всяко време, откакто се занимавам с политика, съм споделял решенията си с най-близките си хора. И днес го споделих с премиера Борисов. През всички години с него сме се ръководили само от закона и сме градили доверие един към друг. Важно житейско решение за мен бе да напусна МВР, когато той ме помоли 2009 г., за да тръгнем на избори. И в Столична община съм се ръководил само от закона“, каза още Цветанов. \n\r\nТой припомни и че когато с Борисов са започнали да правят ГЕРБ през 2006 г. той е оглавил партията, защото по закон тогава Борисов като кмет  не можеше да е партиен лидер. \n\r\n\"Поех отговорността да създадем хоризонтален принцип на управление на партията. Да има видими резултати, да не се спират еврофондовете. 2009 г. това, което направихме в Изпълнителната власт, беше благодарение на подкрепата на членовете ни. От тогава насам ГЕРБ е получавала над 1,1 млн. гласа винаги на избори“, обобщи Цветанов.  \n\r\nСпоред него и на предстоящия евровот ГЕРБ отново трябва да е първа сила. \n\r\nСкнадалът около Цветан Цветанов тръга, след като стана ясно, че е направил замяна с \"Артекс\" на два свои апартамента в същия район и е доплатил, тъй като е имало разлика в квадратурата.\n\r\n\"Всичко това е станало по напълно законен начин\", увери още в началото на скандала той.  \n\r\n\"Апартамейнтгейт\" вече взе главата на правосъдния министър Цецка Цачева, която също се оказа с апартамент, купен от \"Артекс“ на цени под пазарните. \n\r\nПоради същата причина премиерът Бойко Борисов освободи от постовете им и новодомците зам.-министъра на спорта Ваня Колева, както и на зам.-министъра на енергетиката Красимир Първанов. \r\n ", "date": "2019.03.27", "title": "Цветанов си тръгва от НС, остава зам. на ГЕРБ и шеф на предизборния щаб"}
{"url": "https://www.dnes.bg/notifikacii/2019/03/27/zadyrjaha-tineidjyri-imaniari.405788", "text": "Двама тинейджъри на 18 и 19 години бяха заловени от полицията във видинското село Арчари по време на иманярска дейност, съобщава Областна дирекция на МВР Видин.\n\n\r\nМомчетата били на лов за археологически находки. По време на работата си са успели да изровят предмети от античността.  Младежите са заловени в момент на извършване на разкопки, а при личен обиск полицаите са открили 14 монетовидни предмети, покрити с патина и земна пръст. \r\nПри претърсване в имот, който е обитаван от 19-годишния младеж, са намерени още 31 находки. Сред тях е имало част от каменна колона, 10 каменни топки, предмети с различни форми, покрити с патина и пръст.\r\nЦенностите са иззети, за да бъдат подложени на историко-археологическа експертиза.", "date": "2019.03.27", "title": "Задържаха тинейджъри иманяри "}
{"url": "https://www.dnes.bg/kino/2019/03/27/uiut-na-kamen-donev-specheli-bylgarite.405824", "text": "Създаденият по три пиеси \"Уют\" на Камен Донев почти очаквано привлече най-много зрители в киносалоните у нас, сочат обобщените данни. Комедийният поглед върху съдбата, парите, съседите, както и други житейски моменти е гледан вече от 12 707 зрители и има 123 899 лева приходи за първите три дни от премиерата му.\r\nНа втора позиция е двуседмичният фаворит по комиксовата поредица от края на 60-те години на миналия век - \"Капитан Марвел\". Историята за първата жена-супергерой Каръл Данвърс, която предшества тази от \"Железният човек\", е гледана от вече 64 882 зрители и има 743 959 лева приходи за трите седмици у нас.\r\nТрета позиция е за анимационния \"Кралско Корги\" за кучето Рекс. Белгийската анимация за любимеца на британската кралица, който се изгубва и в търсенето на дома се сблъсква с кучета от всякакви породи, е вече втора седмица у нас и е гледан от 11 628 зрители и има 113 978 лева приходи.\r\n                    \n                    \n                Четвърта позиция е за носителя на \"Оскар\" за най-добър филм - \"Зелената книга\", в който играе и българинът Димитър Маринов. Пътуването на музикантско трио из най-дълбоката част на щатския Юг през 60-те години на миналия век, разказано през погледа на шофьора Тони Валелонга, е гледано вече от 15 827 зрители и има 113 978 лева приходи за двете седмици у нас.\r\nНа пето място е биографичният \"Семейни кютеци\" по документалния филм на Channel 4 за Сарая-Джейд Бевис. Пътят на Пейдж до Световната федерация по кеч, като превръща семейната мечта в реалност, е гледан от 23 550 зрители и има 218 539 лева приходи за месец у нас, предаде БТА.\r\nШеста позиция сред най-гледаните филми е за руската анимация \"Снежната кралица: Откраднатото кралство\". Приключенията на Герда, която в съюз със Снежната кралица трябва да победи крал Харолд са от месец на екраните у нас и са гледани от 29 008 зрители и отчитат 280 192 лева приходи.\r\nНа седмо място е анимационният \"Как да си дресираш дракон: Тайнственият остров\". Битката на Хълцук и Беззъб в третия филм от поредицата с Гримел е гледана вече от 126 080 зрители и има 1 271 319 лева приходи за двата месеца у нас.\r\nОсмо място е за създадения по манга комиксите на Киширо Юкито от началото на 90-те \"Алита: Боен ангел\". Пътят на киборга Алита, сглобен от останки три века след Великата война през 29-ти век, е гледан от 57 864 зрители и има 670 654 лева приходи за месец и половина на екраните у нас.\r\nДевета позиция в топ 10 е за трилъра \"Честита нова смърт\", продължение на едноименния филм отпреди две години. Повторението на един ден, което колежанката Трий Гелбман трябва да спре след като разкрие убиеца на себе си и други колежани, е от шест седмици на екраните у нас и за това време са го гледали 31 465 зрители и има 278 827 лева приходи.\r\nНа десето място е римейкът на едноименния скандинавски филм отпреди четири години - \"Студено отмъщение\", изместен като действие около американския град Денвър. Екшънът за шофьор на снегорин, който заради смъртта на сина си убива и предизвиква война между две наркоразпространителски мрежи, са от пет седмици на екраните у нас и са гледани от 25 975 зрители и има 246 172 лева приходи", "date": "2019.03.27", "title": "\"Уют\" на Камен Донев спечели българите"}
{"url": "https://www.dnes.bg/akoshtete-vqrvaite/2019/03/27/v-imeto-na-krasotata-bela-torn-mie-kosa-s-bira.405603", "text": "Бела Торн често сменя цвета на косата и прическите си, а и залага на смели тенденции в гримирането. Сега стана ясно, че звездата е фенка на миенето на косата с бира. Тя редовно прави това, за да изсветли цвета.\r\nБела публикува клипче в Instagram, на което се вижда, че тя е на парти на басейн и нейна приятелка излива чаша бира върху главата ѝ. \"За всички, които се чудят, да - това е бира. Тя изсветлява косата и хората казват, че е добра за нас. В следващия филм косата ми трябва да е медено руса, това ме спасява от ходене до салона\", обясни звездата.\r\n \r\n\r\n ", "date": "2019.03.27", "title": "В името на красотата: Бела Торн мие коса с бира"}
{"url": "https://www.dnes.bg/health/2019/03/27/5-bilki-i-podpravki-za-mlada-koja.405739", "text": "Знаете ли какво е общото между гинко, джинджифил, карамфил, босилек, канела, риган? Това са чудесни билки и подправки, които често намират място в кулинарните ни рецепти. Ароматът и вкусовете им ни карат да се чувстваме приятно. Но също така те помагат да забавим стареенето на кожата. Освен тях, вижте кои други билки и подправки е добре да имате в кухненския шкаф.\r\n\r\nЕдна от най-полезните подправки е куркумата. Тя спомага за засилване на имунитета, действа противовъзпалително, намалява риска от развитието на ракови клетки. Но знаете ли, че куркумата притежава антистареещи свойства? Те се дължат на съединението куркумин, което се съдържа в нея. То е силен антиоксидант, който се бори срещу свободните радикали и предпазва кожата от UV-индуцирани признаци на стареене. Ето защо добавете куркума към ястията и домашните си маски за лице.\r\n                    \n                    \n                \r\nАшваганда, наричат я още индийски женшен. Тя е популярна билка с редица ползи за здравето (повече за нея може да прочетете тук). Има антибактериални, противогъбични и когнитивно стимулиращи свойства и е с високо съдържание на алкалоиди, които предпазват клетките (включително клетките на кожата) от оксидативен стрес и увреждане. По този начин кожата ни е здрава и красива за по-дълго време.\r\n", "date": "2019.03.27", "title": "5 билки и подправки за млада кожа "}
{"url": "https://www.dnes.bg/politika/2019/03/27/niskite-ceni-na-imotite-ne-sa-nai-smushtavashti-v-apartamentgeit.405815", "text": "Проверките на Комисията за противодействие на корупцията и отнемане на незаконно придобитото имущество (КПКОНПИ)  и на Националната агенция за приходите (НАП) относно сделките с апартаменти от лица, заемащи висши държавни длъжности, са стъпка в правилната посока. Това заяви , , в ефира на .\r\nПо думите й смущаващото в случаите са не толкова фактите за евентуално ниски цени, а съмненията за нерегламентирани отношения между цели икономически връзки, като строителството и управляващите, с цел облагодетелстване.\r\nСпоред госта обаче съществува риск Антикорупционната комисия да превиши правата си в някои отношения.\r\n                    \n                    \n                \"Внесените в НС предложения за промени в Закона за противодействие на корупцията от депутатите Данаил Кирилов (ГЕРБ) и Хамид Хамид (ДПС) целят да дадат правомощия на КПКОНПИ да довежда принудително лица, които не са се явили след изпращане на призовка, и да задължава всяка институция да предоставя информация в случай на корупция... Това според мнозина е недопустимо смесване между едно административно производство, водено от Комисията, и типично наказателно-процесуални правомощия, присъщи на полицията\"\r\nПредложението общинските съветници да не подават декларации за имущество ни сблъсква с една некачествена законодателна дейност, подчерта Миряна Илчева.\r\n\"Най-големите предизвикателства от това естество са обществените поръчки и инфраструктурните проекти на общинско ниво. Институциите следва да прилагат правомощията си еднакво спрямо всички\".\r\n.", "date": "2019.03.27", "title": "Ниските цени на имотите не са най-смущаващи в \"Апартаментгейт\""}
