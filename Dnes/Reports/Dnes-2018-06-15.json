{"url": "https://www.dnes.bg/obrazovanie/2018/06/15/decata-da-uchat-po-dva-ezika-iska-ek-vyzmojno-li-e.379500", "text": "Според препоръка на Европейската комисия всеки ученик трябва да изучава по два чужди езика. Статистиката обаче твърди, че едва 17% от децата отговарят на този критерий. Според ЕК във всички страни членки изучаването на два чужди езика ще стане задължително. Това практически означава, че и българският език може да се учи и на запад.\r\nВъзможно ли е това да се случи в България - коментар в предаването \"Директно\" по  на преподавателя по английски Людмила Баровска. \n\"Напълно постижимо е и може да се реализира, стига децата да започнат отрано\", коментира Людмила Баровска.\r\r\n                    \r\n                    Много родители смятат, че изучаването на много чужди езици на ранна детска възраст може да обърка децата и е неестествено това да се случва още преди детето да е навършило годинка. Изследванията обаче показват, че двуезичните деца се справят много по-добре на тестове от останалите си връстници.\n\r\nКакви са механизмите, по които обаче това може да се случи на практика? В голяма част от училищата начинът, по който са разделени часовете, се оказва недостатъчен. Как трябва да изглежда програмата, за да се покрият изискванията от страна на Европейската комисия? \n\r\n\"Това е много труден върпос. Поне два пъти седмично децата трябва да имат занимания по съответния език\", сподели преподавателят. \n\r\nНа какъв принцип се определя това? На каква възрост трябва да започва чуждоезиковото обучение и кой трябва да дава по-голям тласък при изучаването на чужд език - родителите или преподавателите? \n\r\nИ още: За вечните проблеми в образованието - как да задържим децата в клас и колко сериозна е кризата с липсата на преподаватели?", "date": "2018.06.15", "title": "Децата да учат по два езика, иска ЕК. Възможно ли е? "}
{"url": "https://www.dnes.bg/eu/2018/06/15/tova-li-sa-poslednite-dni-na-angela-merkel-kato-kancler.379434", "text": "Как да наречем това, което се случва в момента в Берлин? Сблъсък? Война? Цареубийство? Това са може би последните дни на Меркел като канцлер, смята  коментаторът на  Йенс Турау.\n\r\nНека първо да припомним какво се случи в четвъртък в политически Берлин. Цяла нощ германският канцлер и нейният вътрешен министър водят разговор в канцлерството. Но не съумяват да се обединят около обща миграционна политика. \n\r\nСлед това двете партии-посестрими - ХДС и ХСС - се събират отделно на спешни съвещания, а текущото заседание на Бундестага е набързо прекъснато. Никога досега двете партии не са подхождали така една към друга.\r\n                    \r\n                    \r\nТова обаче не е всичко. По време на заседанието на ХСС вътрешният министър Хорст Зеехофер обявява, че в краен случай ще действа на своя глава. Но какво точно иска да направи? Казано съвсем накратко: иска да затвори границите на Германия със съседните ѝ държави с цел да се спре притокът на кандидати за убежище. ХСС го подкрепя единодушно - партията не иска да допуска в Германия бежанци и мигранти, които се стъпили за първи път на територията на ЕС в някоя друга страна. А това са почти всички бежанци. Никой не знае как точно ХСС възнамерява да постигне целта си. Но и всъщност изобщо не става дума за това, а за Ангела Меркел и за бъдещето ѝ като канцлер. И дали тя може да си позволи да преглътне този афронт.\n\r\n\n\r\nПозицията на Меркел е ясна: канцлерът не иска Германия да предприема солови акции и се застъпва за решение, с което да са съгласни всички европейски партньори. Меркел иска и това: по-добра защита на външните граници на ЕС, за да може да се гарантира и занапред, че вътрешните граници ще си останат отворени. Лошото е, че на европейско равнище не се очертава подобно решение. А ХСС не иска да чака повече.\n\r\nКакви са в такъв случай възможностите оттук нататък? В правомощията на канцлера е да определя посоката на правителствената политика. Тя би могла да уволни вътрешния министър Хорст Зеехофер, задето не следва нейната линия по един толкова централен въпрос. Това обаче би означавало край на сегашното правителство. Канцлерът разполага и с тази възможност: би могла да поиска вот на доверие в парламента. Едно обаче е сигурно още отсега: Меркел не може да позволи на Зеехофер да действа на своя глава, защото в такъв случай това вече няма да бъде нейното правителство.\n\r\n\n\r\nВ политиката често се стига до подобна развръзка: когато тлее твърде дълго, недоволството все повече расте и накрая може да изригне в рамките на броени мигове. От самото начало ХСС беше против миграционната политика на Меркел - още когато през 2015 година тя отвори границите и пусна бежанците от Унгария.\n\r\nНо не е само ХСС - също в партията на Меркел ХДС има немалко политици, при които чашата на търпението вече прелива. В своите избирателни райони те виждат с очите си как се топи поддръжката за либералната миграционна политика на Меркел.\n\r\nА и противопоставянето вече надхвърля рамките на бежанската политика. Духът на времето е национал-консервативен. Поне такова е усещането на все повече хора. \n\r\nПодгонени от изборните успехи на \"Алтернатива за Германия\", ХСС и части от ХДС се разплащат с канцлера. И то не само с нейната миграционна политика, а с цялата система Меркел.\n\r\nПрез септември в Бавария се провеждат избори. На този фон главната цел на баварския ХСС е да държи в шах \"Алтернатива за Германия\". В краен случай срещу Меркел и срещу правителството.\n\r\nЩе успее ли канцлерът и този път да овладее кормилото? Трудно е да си го представим след този ден.\n\r\n \r\n", "date": "2018.06.15", "title": "Това ли са последните дни на Ангела Меркел като канцлер?"}
{"url": "https://www.dnes.bg/stranata/2018/06/15/4-ognishta-na-ptichi-grip-za-6-meseca-v-dobrichko.379453", "text": "Случаите на птичи грип в България все повече зачестяват. В област Добрич, например, само за последните месеци, бяха открити 4 огнища на заболяването.\r\nПрез октомври месец миналата година в патеферма в село Стефаново бяха унищожени 11 000 птици. В началото на март тази година във фермата за кокошки носачки в Генерал Тошево бяха умъртвени 140 000 животни, преди по-малко от месец отново в същия патарник в село Стефаново се появи птичи грип, вследствие на който бяха убити 57 000 птици.\r\nЗагубите за собствениците са огромни и не могат да бъдат покрити нито чрез обезщетението на държавата, нито от застраховката.\r\nТази седмица се появи птичи грип и в най-голямата птицеферма в България \"Яйца и птици - Зора“, село Дончево, в която се отглеждат повече от 500 000 кокошки, а работниците са над 200 души, съобщи БНР\r\n                    \r\n                    \r\nПри предния случай на птичи грип в село Стефаново кметът на населеното място Марин Хаджийски разбра случайно за заразата, без да е бил уведомен по надлежния ред. Тогава председателят на Областната епизоотична комисия и областен управител на Добрич Красимир Кирилов заяви пред медиите, че това е ангажимент на собственика на фермата. Същият собственик обаче твърди, че е задължение на Агенцията по безопасност на храните.\r\nВ това прехвърляне на топката печеливши реално няма, тъй като само месец по-късно с откриването на птичия грип в село Дончево кметът Паун Станчев разбира отново случайно, благодарение на изпуснати думи по време на заседанието на Общинския съвет на Община Добрич:\n\r\n\"Хората са предупредени още преди две седмици, когато беше проблемът в Стефаново. Сега отново им съобщаваме за ситуацията\". И като заложници в престрелката на реплики и прехвърлянето на задължения остават хората, които споделиха: \"Сега не съм разбрала, че пак се е подновило. Никой не ни е казал\" - коментираха жителите на село Дончево.\r\n ", "date": "2018.06.15", "title": "4 огнища на птичи грип за 6 месеца в Добричко "}
{"url": "https://www.dnes.bg/notifikacii/2018/06/15/dvama-v-aresta-sled-boi-mejdu-dve-romski-familii.379458", "text": "Двама са задържани заради масовия бой в ромската част на столичния квартал \"Христо Ботев\".\r\nШефът на СДВР Ивайло Иванов обясни, че конфликтът е възникнал вчера около 14 часа между враждуващи ромски семейства.\n\r\nЗаради свадата близо 10 буса с жандармеристи бяха пратени в квартала.\r\n\"Екипи на полицията и жандармерията и ще останат там докато е нужно, ако трябва и месец-два\", уточни Иванов и посочи, че двамата задържани са с множество криминални регистрации \"из почти целият спектър на наказателния кодекс\".\r\nЗа спречкването вчера не е имало конкретна причина, скандалът е станал на улицата.\r\nНе са се потвърдили първоначалните информации, че е вадено огнестрелно оръжие, завърши Иванов.", "date": "2018.06.15", "title": "Двама в ареста след бой между две ромски фамилии "}
{"url": "https://www.dnes.bg/obshtestvo/2018/06/15/ministyryt-sleze-pri-maikite-rezultati-drug-den.379439", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСрещата между Бисер Петков и майките на деца с увреждания премина без резултат, поради невъзможност да се изготвят финансови отчети за разпределените средства.\r\nСлед срещата, Социалното министерство трябваше да излезе с окончателно решение за Закона за личната помощ, както и да представи финансови разчети за необходимите средства за неговото прилагане.\r\nТакова решение, обаче, не е взето заради липсата на данни в Министерството за броя на хората с увреждания в България, съобщи.\r\nПовече от два часа министър Бисер Петков и майките на деца с увреждания водиха преговори, в които се оказа, че няма яснота колко точно са хората с увреждания.\r\r\n                    \r\n                    Засега палатковият лагер пред Народното събрание остава.\r\n\"Не се чувстваме удовлетворени - няма конкретика. От Социалното министерството нямат информация колко са хората\", каза протестираща.\r\n\"Не е сериозно от Министерството да няма данни\", каза омбудсманът Мая Манолова. Тя допълни, че средствата, които се изразходват ежегодно са големи и трябва да се знае за кого се разпределят.\r\nПротестиращите продължават да изразяват несъгласието си в София, Варна, Бургас и Русе.\r\n\"В парламента са свикнали на 2-3 дни шум и после всичко утихва, но този път няма да е така. Дори и другите да се откажат, аз ще остана\", закани се протестираща майка от Русе.\r\nВ понеделник от 9:30 ч. в предстои още една среща на майките на деца с увреждания в Социалното министерство.", "date": "2018.06.15", "title": "Министърът слезе при майките... Резултати? Друг ден!"}
{"url": "https://www.dnes.bg/notifikacii/2018/06/15/gyrciia-i-makedoniia-podpisvat-na-17-iuni-za-imeto.379494", "text": "Гърция и Македония ще подпишат на 17 юни, неделя, споразумение за промяна на името на бившата югославска република, съобщиха близки до процеса източници, цитирани от Ройтерс.\r\nСпоразумението, което предизвика яростна съпротива и в двете страни, ще бъде подписано в района на Преспанското езеро, разположено на границата между Гърция, Македония и Албания.\n\nГръцките депутати обсъждат вот на недоверие срещу правителството заради неговото колебливо споразумение за прекратяване на десетилетния спор със съседна Македония. Очаква се министър-председателят Алексис Ципрас да оцелее на поста след вота, който се очаква в събота.\r\nТой контролира 154 от 300-те места в парламента, а националистическият му младши коалиционен партньор \"Независими Гърци\" заяви, че ще отхвърли предложението за сваляне на правителството, въпреки че категорично не е съгласен с името, предава американският телевизионен канал ABC News.\r\"Няма да подкрепим подобно споразумение по името на Македония по този начин, когато стане дума за ратификацията\", уточни Мария Колия Царуха, която е заместник-министър на вътрешните работи за северните гръцки провинции Македония и Тракия.\r\nИзвън парламента в центъра на Атина няколкостотин души протестираха срещу споразумението, развявайки гръцки знамена и крещейки лозунги, обвиняващи правителството в предателство. Но активността им беше далеч по-ниска от предишния митинг, който привлече повече от 100 000 души на същото място по-рано тази година.\r\nВ пробив, обявен от министър-председателите на двете страни във вторник, Македония ще промени името си на Северна Македония. Това разгневи националисти от двете страни на границата, които смятат, че техните страни са направили прекалено големи отстъпки, предаде \"Фокус\".\r\nПротестите са насрочени за неделя в граничния район, където се очаква двамата външни министри да ратифицират първоначално споразумението и да започнат процес на ратификация, който ще продължи месеци.\r\nГръцката консервативна опозиционна партия \"Нова демокрация\" се възползва от възможността да свика вот на недоверие заради споразумението за името, надявайки се да се възползва от разцеплението и да свали правителството на Ципрас.\r\nЧесто напрегнатият дебат в петък беше нарушен от крайно десен депутат, призоваващ армията на страната да арестува висши държавни служители за подкрепа на сделката. Депутатът от партията \"Златна зора\" беше изгонен от дебата и старши прокурор разпореди разследване дали да бъде обвинен в подстрекателство към насилие. \"Златна зора\" по-късно го изгони от партията.", "date": "2018.06.15", "title": "Гърция и Македония подписват на 17 юни за името "}
{"url": "https://www.dnes.bg/notifikacii/2018/06/15/vafli-biskviti-napitki-vreme-li-e-zaharta-da-stane-noviiat-tiutiun.379436", "text": "Все още сме в първите две седмици на юни, а децата на Англия вече са консумирали годишната препоръчителна доза захар.\r\nЗдравните служители на Острова са изчислили, че младежите достигат своето препоръчитлено количество добавена захар за 2018 година в края на май.\r\nДецата на възраст между 4 и 6 години не трябва да потребяват повече от 19 грама захар на ден. А от 7 до 10-годишни - до 24 грама. Данните от Националното проучване по диетология и хранене разкриват, че средно децата консумират по 52 грама захар. През годината това количество възлиза на 19 050 грама добавена захар, двойно повече от препоръчителните 7 850 грама.\r\nД-р Алисън Тедстоун, главен диетолог в Общественото здравеопазване на Англия, обвинява производителите на захарни безалкохолни напитки и плодови сокове, че продуктите им зарибяват децата и съставляват повече от една пета от приема на захар при младежите.\r\"Едва е изминала половината от годината и децата вече са консумирали много повече захар от здравословното. Не е изненадващо, че това допринася за кризата на затлъстяването\", казва той, цитиран от DailyMail.\r\nДлъжностните лица отчаяно призовават родителите да направят някои прости промени в храненето на децата си, включително да премахнат захарните напитки от менюто им.\r\nАнализите показват, че напитките, които съдържат захар, са едно от най-консумираните неща в менюто на децата – повече от сладолед и пудинг.\r\nКексчета, бисквити и плодови пайове съставляват 10% от дневната консумация на захар при децата. Зърнени закуски – 8%, препечени филийки с мазнини и консерванти – 9%, плодов сок – 11%. Това означава, че много деца биха могли да получат почти половината от препоръчителните нива на захар преди да излязат от вкъщи.\r\nСпоред някои доклади родителите трябва да заменят безалкохолните напитки с вода и да ограничат плодовите сокове и смутита до 150 мл на ден. Кексчета, бискивити, шоколад и сладки също могат да се заменят с плодове, оризови кейкове, препечени филийки, плодови чайове, малцов хляб и гевречета с ниско съдържание на мазнини.\r\nД-р Тедстоун добавя: \"Закуските и напитките добавят ненужна захар в храненето на децата, без дори да забележим. Замяната с храни и напитки с по-ниско съдържание на захар или без захар е нещо, за което всички родители трябва да работят\".\r\nЗахарта стои и зад проблемите с развалянето на зъбите. В английските болници, на всеки десет минути, вадят по един развален зъб на дете.\r\nПрекалената консумация на захар може да причини затлъстяване. Около 170 000 деца напускат основното училище с наднормено тегло. Това показват последните официални данни във Великобритания.\r\nЗдравните специалисти се притесняват, че детската криза с наднорменото тегло ще оглави големите здравословни проблеми в бъдеще, като диабет тип 2 и раковите заболявания. Те призовават правителството да направи от захарта новия тютюн.\r\nОчакванията са захарта да надмине пушенето като най-големият причинител на рак в следващите две десетилетия.\r\nПо-рано тази година, PHE стартира голяма кампания за справяне с епидемията на детското затлъстяване. Това включва телевизионни реклами, радиопредаване, плакати и телефонно приложение, което оставя здравословно послание.\r\nПрез април правителството въведе данък върху захарта, с надеждата по-вискоите цени да поставят хората далеч от най-захарните напитки, като набираните пари ще отидат за училищни спортове.\r\nДоклад установи, че хранителната индустрия не е успяла да постигне целите на правителството - да намали захарта в продукти като бисквити, сладкиши и пудинги. Очаква се здравният и социален секретар, Джеръми Хънт, да обяви нова стратегия за борбата със затлъстяването това лято.", "date": "2018.06.15", "title": "Вафли, бисквити, напитки: Време ли е захарта да стане новият тютюн? "}
{"url": "https://www.dnes.bg/notifikacii/2018/06/15/koi-shte-pobedi-v-macha-ispaniia-ili-portugaliia.379492", "text": "Испания ще победи Португалия в голямото дерби от груповата фаза на Мондиал 2018 в Русия, което ще се играе тази вечер от 21.00 часа. Това предрече морското свинче на Gol.bg Ганчо.\n\r\nБез особено да се замисля, той се спря на паничката с флага на \"Ла Фурия\" и смята, че последните драми няма да повлияят негативно на отбора и Фернандо Йеро ще направи успешен дебют. \n\r\nГанчо ще предоставя на читателите ни своите прогнози за най-интересните срещи от световното първенство, а след неговия край ще обявим и степента му на футболен познавач.\n\r\nВие също можете да давате прогнозите си в специалната ни игра. Наградите за победителите са Телевизор PHILIPS 43PFS4001/12 + подарък тонколони Т3300, уикенд за двама в Хасиенда Бийч Ризорт, 150 кенове Ариана и участие на Milan Academy Junior Camp Bulgaria.\r\n", "date": "2018.06.15", "title": "Кой ще победи в мача - Испания или Португалия?"}
{"url": "https://www.dnes.bg/notifikacii/2018/06/15/futbolen-trenior-ubi-priiatel-opita-da-se-samoubie.379495", "text": "Бившият футболист и настоящ футболен треньор Марио Метушев уби по жесток начин свой приятел в Гоце Делчев, а след това опита да се самоубие, съобщи bTV.\n\r\nТой е настанен в болница, в тежко състояние.\n\r\n39-годишният Метушев, който има над 200 мача в елита, беше състезател на „Пирин” (Гоце Делчев), „Пирин 1922” , „Ботев”, „Черно море”, „Черноморец” и др.\n\r\nПрез последните години е треньор на отбора на „Места” (Хаджидимово).\r\nСпоред съобщението на МВР, около 16:27 часа днес на тел.112 е получен сигнал, че в частен дом в град Гоце Делчев има 42-годишен мъж, който е с прободни рани по тялото.\rОт пристигналите на място полицейски служители и медицински екип е установено, че 42-годишният мъж е починал, като на място е намерен да лежи и 38-годишен мъж, също от Гоце Делчев, който е с прободна рана в областта на шията. Той е настанен за лечение в МБАЛ-Гоце Делчев. \r\nПо случая е образувано досъдебно производство, работата продължава.\r\n ", "date": "2018.06.15", "title": "Футболен треньор уби приятел, опита да се самоубие"}
{"url": "https://www.dnes.bg/stranata/2018/06/15/sled-40-g-e-gotov-chetiri-lenti-otpushvat-trafika-za-slynchev-briag.379493", "text": "Официално бе открит новият четирилентов път от Поморие за Ахелой, който трябва да отпуши трафика до Слънчев бряг. Бе отслужен тържествен водосвет в присъствието на премиера Бойко Борисов, който пристигна специално за случая.\n\r\n\"Лесно се говори, но трудно се строи, 40 години го чакаме този път\", заяви премиерът и припомни, че тази отсечка е с най-много смъртни случаи от катастрофи в страната. Той пожела на шофьорите безопасен път по нея.\n\r\n9 км участък плюс 5 км обход на Ахелой извежда трафика от Бургас до Слънчев бряг.\n\r\nПрез август се очаква да започне изграждането и на обхода на Поморие, след като приключи процедурата по жалбите на частни собственици по трасето.\r\r\n                    \r\n                    След това ще се строи северната дъга на Бургас, чрез която целият трафик от магистрала \"Тракия\" за Слънчев бряг ще бъде изведен от градовете, съобщи .\r\nОграничението за новото четирилентово трасе е 90 км/ и бе пуснато предсрочно с 5 месеца.\n\r\n\"Дай боже след 7-8 месеца тол-системата да заработи и от нея да разходваме средства за пътища, коментира Борисов. Специално за церемонията по откриване на пътя той покани майки с болни деца, облечени в черни тениски \"Системата ни убива\", които го чакаха встрани от официалните гости. Борисов им препоръча да си подготвят исканията и другата седмица заедно с тях ще се срещнат с ресорните министри, за да обсъдят.\r\nЩе стигнем до момента, в който ще отпуснем повече пари за хората с увреждания, но трябва да съм сигурен, че ще отидат където трябва. Никое предишно правителство не е давало повече средства за социални дейности, коментира премиерът.\r\nТой ще поиска от министрите на здравеопазването и на труда и социалната политика подробен разчет за отпуснатите пари в двата сектора.\r\nРегионалният министър Николай Нанков пък обяви, че петте заведения в комплекса \"Какао бийч\" на южния плаж в Слънчев бряг, които вицепремиерът Валери Симеонов се накани да затвори, са законни. \n\r\nДокладът на Дирекцията за национален строителен контрол трябваше да е готов днес и в понеделник той ще се запознае с него. Предварително обаче разбрал, че заведенията отговарят на Закона за устройство на територията и дефиницията за преместваем обект.\n\r\nИмало обаче други нарушения в курорта, сред които и оградата на хотел \"Империал\" в Слънчев бряг, който е собственост на шефката на Съюза на собствениците в Слънчев бряг Елена Иванова.", "date": "2018.06.15", "title": "След 40 г. е готов! Четири ленти отпушват трафика за Слънчев бряг"}
{"url": "https://www.dnes.bg/akoshtete-vqrvaite/2018/06/15/7-misli-s-koito-razvaliame-vryzkata-si-koi-sa-te.379450", "text": "Дори да имате сериозна и пълноценна връзка, някои ваши помисли биха могли да я разрушат. Ето и някои от фразите, с които сами саботирате връзката си. \r\n\r\n \r\nАко сте истински влюбени, наистина би трябвало да сте по-радостни и усмихнати, когато сте с партньора си. Но запомнете, че не е негова работа да ви направи щастливи. Половинката може единствено да ви направи по-щастливи. Ако по принцип гледате на нещата негативно и имате други проблеми, няма как партньорът да промени всичко това. А и това би било огромно напрежение върху него. \r\n \r\n\r\n \r\nДори двойките с най-пълноценни връзки спорят. Няма как абсолютно винаги да сте на едно мнение с определен човек, просто трябва и двамата да знаете, че връзката е по-силна от всички караници и разногласия. Колкото по-добре се опознаете взаимно, толкова по-лесно ще решавате проблемите между вас. \r\n \r\n\r\n \r\nМоже да има хора с по-труден характер, както и такива, които имат високи стандарти и много изисквания. Това не означава, че са трудни за обичани, а че търсят наистина стабилна връзка. За тях е подходящ партньор, който мисли по сходен начин.\r\n \r\n", "date": "2018.06.15", "title": "7 мисли, с които разваляме връзката си. Кои са те?"}
{"url": "https://www.dnes.bg/temida/2018/06/15/ekskmet-na-lovech-na-syd-za-bezstopanstvenost.379470", "text": "Окръжната прокуратура в Ловеч предаде на съд за безстопанственост бившия кмет на града Минчо Казанджиев, който управляваше три мандата от листата на БСП.\n\r\nОбвинения са повдигнати и срещу управител на фирма, спечелила обществена поръчка за доставка на атракционно влакче за общината за документално престъпление и срещу ръководителя на проекта -  за безстопанственост и документално престъпление.\r\nОбвинителният акт е внесен за разглеждане от Специализирания наказателен съд.", "date": "2018.06.15", "title": "Екскмет на Ловеч на съд за безстопанственост "}
{"url": "https://www.dnes.bg/eu/2018/06/15/djunglata-niama-i-sleda-ot-migrantite-sega-caruvat-liastovicite.379438", "text": "Изчезнали са палатките, няма ги и паянтовите постройки - наоколо се виждат само храсти и изкуствени скали, където гнездят прелетни птици. След няколко месеца строителни работи някогашната \"Джунгла\" край северния френски град Кале, обитавана от близо 9000 мигранти, се е превърнала в същинско природно пространство, пише Франс прес.\n\r\nОт дъсчената наблюдателница се открива гледка към спокойните води - човек трудно си представя как между шест и девет хиляди мигранти, главно от Судан, Еритрея и Афганистан, са живели тук месеци наред, скупчени в контейнери и колиби, точно срещу бленувания английски бряг.\n\r\nПръснат на трийсетина хектара по склона край пристанищния път, тук израсна през пролетта на 2015 г. най-големият мигрантски лагер във Франция - малък град в града със собствена църква, джамия и училища, чието пълно разрушаване през октомври 2016 г. предизвика множество пожари.\r\n                    \r\n                    \r\n\"Това е място с бурна история, по-специално покрай мигрантския наплив. Но вече отново принадлежи на хората от Кале и ще се нареди сред многото забележителности на региона\", заяви пред АФП префектът на департамента Па дьо Кале Фабиен Сюдри на тържеството за откриване на обекта, реновиран с инвестиции от 1,7 милиона евро.\n\r\nСамо няколко щриха напомнят за едновремешната \"Джунгла\" - пътни указатели за дневния бежански център \"Жул Фери\", приемал жени и деца, а впоследствие изчистен от азбеста и съборен; графити \"love\", изписано с червено на електрически стълб; решетките и четириметровият зид, изградени през 2015 и 2016 г. край пристанищния път, за да не скачат мигранти в минаващите камиони.За любителите на разходки пеш са построени две мостчета. Едното води към върха на бункер от времето на Втората световна война, в чието подножие са плажът, местната колония тюлени и самият Ламанш. Другото - към наблюдателница, от която се виждат дюните и водните пространства, привличащи пропъдените преди време прелетни птици: саблеклюни, дъждосвирци и брегови лястовици.\n\r\n\"Дошли сме от Германия специално, за да видим подземните укрития, защото чичото на съпруга ми е служил в Кале през войната\", разказва за АФП Ингрид Мюлх, туристка с фотоапарат на шията.\n\r\nОтдавнашен крайбрежен жител, Бернар Флюе вече е кръстосал с колелото си нашир и длъж обновената местност. \"Уютно е тук. Не е като край заводите, дето пушат наоколо\", казва той. Тревожи го обаче бъдещото съжителство на парка с околните ловни зони.\n\r\n\n\r\n\"Идеята бе да възстановим природната среда, влажните зони, в които да се завърнат лястовиците, за да използваме отново увредените в известен смисъл пространства и да посрещаме туристи\", обясни за АФП Одил Готие, оглавяваща Крайбрежния природозащитен център - собственик на обекта. Оттам се вижда как работят булдозерите, използвани за планираното разширяване на пристанище Кале до 2020 г.\n\r\nПървите пешеходни алеи са проектирани още през 80-те, но започналото възстановяване и обогатяване на природните пространства, целящо да компенсира ефекта от разширяването на пристанището върху околната среда, бе прекъснато с израстването на бордеите в някогашната Пуста земя - официалното име на \"Джунглата\".\n\r\n\"Завръщат се вече някои от изчезналите защитени видове, също и някои растения като белия смил\", уверява Еманюел Левьогл, която управлява фирмата \"Еден 62\", стопанисваща обекта. Теренът е бил разчистен (събрани са 16 тона отпадъци), разкопан, терасиран, обезлесен, а бреговете - моделирани наново с технически средства.\n\r\nДо края на 2019 г. е предвидено освен това в съседство да бъде създаден паркинг и други пешеходни зони, които ще се разпрострат чак до Фор Вер - горски насаждения и земеделски земи на площ от около 300 хектара между общините Кале и Марк, в които по изчисления на природозащитния център живеят близо 250 вида птици. За целта ще бъдат отпуснати 520 000 евро.\n\r\nПревръщането на бившата \"Джунгла\" в природен парк \"днес е глътка въздух за околната среда, но раните все още не са превързани, нито излекувани\", изтъква пред АФП кметът Наташа Бушар. \"Лагерът е разтурен, но още не сме обърнали страницата\", добавя тя.\n\r\nПо данни на префектурата тук и там из Кале живеят и до днес 350 или 400 мигранти - в условия, редовно критикувани от правозащитните сдружения . . . На няколкостотин метра от природния парк.\r\n \r\n/БТА/\r\n ", "date": "2018.06.15", "title": "\"Джунглата\": Няма и следа от мигрантите, сега царуват лястовиците"}
{"url": "https://www.dnes.bg/notifikacii/2018/06/15/seksi-fenki-ruski-kolorit-rusiia-jivee-v-rityma-na-mondiala.379444", "text": "\n\r\nРусия победи с 5:0 Саудитска Арабия в мача на откриването на световното първенство по футбол и така зарадва над 70 000 свои сънародници на стадион \"Лужники\" в Москва.\r\nА по трибуните, освен държавните ръководители и футболните легенди, логично най-голямо впечатление направиха най-колоритните фенки и фенове на \"Сборная\". \r\nСекси фенки и руски колорит! Вижте най-запомнящите се кадри от трибуните на първия мач на Мондиал 2018.", "date": "2018.06.15", "title": "Секси фенки, руски колорит! Русия живее в ритъма на Мондиала"}
{"url": "https://www.dnes.bg/akoshtete-vqrvaite/2018/06/15/botoks-v-gyrloto-netradicionen-lek-za-losh-problem.379396", "text": "Режисьор на таланти, който не се е оригвал откакто е бил бебе, страда от заболяване, което е толкова рядко, че дори няма име. Неговият живот се променя с 40-минутна процедура – излекуван е с ботокс инжекция в гърлото.\n\r\n34-годишният Нийл Рибънс от Лондон страда от рядко заболяване, което не му позволява да освобождава газ от стомаха си. Той спира да се оригва след като развива странното заболяване в детството си. \n\r\nНеговият най-голям дискомфорт се причинява след като изяде голяма порция храна или пие алкохол и газирани напитки. От тях той получава парализиращи болки в стомаха, силно хълцане и коремът му се надува два пъти повече от нормалния си размер. Това е оказвало силно влияние върху социалния му живот. \r\n                    \r\n                    \r\nНийл споделя, че е избягвал да ходи на бар с приятели до 25-годишна възраст, защото е знаел, че ще получи болки и ще трябва да се прибере. Също така той не може да вечеря с 3 ястия, защото след това се чувства ужасно. Налагало се е да пропуска коледните ястия и други подобни вечери.\n\r\nНийл разказва, че когато яде големи порции с храна в гърлото му се чува особен бълбукащ звук. Той го описва като най-странният звук, който някой може да чуе, идващ от тялото на човек. Звукът е последван от напрежение в гърдите и кисел вкус в устата.\r\nНатрупването на газ често води до неудобни последици.\n\r\nПрез годините Нийл посещавал различни лекари, които не успяват да му помогнат. Никой не успява да му препоръча ефективно лечение за облекчаване на ежедневното му страдание и той смята, че някои медици не са приели състоянието му сериозно.\n\r\n\"Един лекар с когото говорих се засмя, което не беше добре. След това други общопрактикуващи лекари ми изписваха различни лекарства без рецепта. Никой не беше чувал за състоянието ми\", казва Нийл, цитиран от DailyMail.\n\r\nСлед години чувство на безсилие той взима нещата в свои ръце и открива частен хирург в интернет, който предлага на пациентите ботокс лечение. \n\r\nЗаболяването е причинено от ларинкса на Рибънс, който е толкова напрегнат, че пречи на газта да излезе през гърлото. Релаксиращият ботокс отпуска мускулите и по-често се използва за изглаждане на бръчки, но в този случай, той облекчава това напрежение и Нийл може отново да се оригва.\n\r\nВ уеб форум той намира хирург в Манчестър – Якубу Карагама, който е пионер в революционен нов метод за лечение на заболявания, използвайки Ботокс. Процедурата струва на Нийл 3 000 паунда, извършена в BMI The Alexandra Hospital в Манчестър.\n\r\nНийл казва: \"Моята операция беше успешна и сега мога да се оригна от сърце. Не знам колко хора страдат от това заболяване, но трябва да си направят тази процедура. Струва си всяко пени. Това състояние се разбира постепенно от лекарите по света\", казва Нийл. \n\r\nТой споделя, че сега е по-уверен, по-здрав и се чувства по-щастлив. За разлика от козметичния ботокс няма да му се налага да повтаря процедурата на месечни интервали. \n\r\nХирургът на г-н Рибънс, г-н Карагама, добавя: \"Това състояние е изключително рядко и ние тепърва разбираме за неговия обхват. Аз съм виждал само 12 пациента за последните 2 години. Всички те обясняват едно и също чувство на болка, което може да трае с часове и бълбукане в гърлото им след хранене. Могат да получат и силно подуване, защото газта трябва да излезе от тялото по някакъв начин. Често им се подиграват и отхвърлят притесненията им, но изобщо не е смешно за тези, които имат такъв проблем.\"\r\nСега, когато погледне назад, Нийл си спомня с насмешка за това време.\n\r\nЕдин човек, който е особено доволен, че проблемът на Нийл е разрешен, е неговата приятелка Павла Мачова, на 27 години. \n\r\nТой казва: \"Ние бяхме заедно от около година, когато ми направиха операцията.Тя беше с мен преди и след състоянието ми. Определено забелязва разликата в мен и е доволна, че вече не огласям банята с шумни изпускания. Честно казано това е най-хубавото нещо, което се е случвало в моя здравословен и любовен живот\".", "date": "2018.06.15", "title": "Ботокс в гърлото: Нетрадиционен лек за лош проблем"}
{"url": "https://www.dnes.bg/sofia/2018/06/15/bsp-iska-ostavki-zaradi-bronzovata-kyshta-v-sofiia.379497", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        БСП иска оставки в Столичната община заради \"Бронзовата къща\". Общинските съветници от левицата настояха зам.-кметът Тодор Чобанов да напусне поста си, а шефът на комисията по култура в СОС Малина Едрева да се оттегли като неин председател. \r\nСпоред \"червените\" не е ясно как точно са похарчени гласуваните 95 000 лв. за бетонния постамент върху бившия мавзолей, предаде .\r\n\"Бронзовата къща\" трябваше да се появи на мястото на бившия мавзолей в София преди месеци. Социалистите дадоха импровизирана пресконференция пред оградата, зад която няколко работници и авторът на проекта Пламен Деянофф изграждат основата на \"Бронзовата къща\". \r\nВсъщност на заседанието на СОС изграждането на инсталацията бе прието без нито един глас \"против\". Социалистите тогава се въздържаха.\r\n ", "date": "2018.06.15", "title": "БСП иска оставки заради \"Бронзовата къща\" в София"}
{"url": "https://www.dnes.bg/index/2018/06/15/myjko-spisanie-pusna-star-klip-s-megan-markyl.379471", "text": "След брака, актрисата Меган Маркъл се превърна в херцогиня на Съсекс. И ако вече съпругата на принц Хари е длъжна да спазва благоприличие, то преди срещата с половинката си, тя е взимала участие в доста смели проекти. \r\nМъжкото списание Men’s Health публикува видео с актрисата от 2013 г. В кадрите Меган съблазнително похапва хамбургери в къси панталонки и риза, а в края на видеото се появява надпис: „Грилът никога не е изглеждал толкова горещ“.\r\n \r\nФеновете на херцогинята на Съсекс силно се разочаровали, че заради нейната актьорска кариера е трябвало да участва и в подобни проекти.\r\n \r\nИнтересно е, че кралица Елизабет Втора не е коментирала подобни компрометиращи кадри. Не се знае и дали ще го направи.\r\n \r\nМаркъл се омъжи за принц Хари на 19 май. След завръщането им от медения месец, Меган се появи на първия си официален ангажимент с кралица Елизабет Втора в Чешър.\r\n \r\n", "date": "2018.06.15", "title": "Мъжко списание пусна стар клип с Меган Маркъл"}
{"url": "https://www.dnes.bg/notifikacii/2018/06/15/5400-kamerieri-masajisti-idvat-ot-ukraina-belarus-tailand.379427", "text": "Около 5000-5400 чужденци - от трети страни, извън Европейския съюз, се очаква да бъдат наети в туристическия сектор през новия сезон според предварителните заявки, съобщи министърът на туризма Николина Ангелкова пред журналисти в черноморския комплекс \"Албена\".\r\nПо думите й през миналото лято заетите в туризма и в свързаните с него индустрии са достигнали общо 369 000 души, като 27 000 са регистрираните предприятия, които се занимават с хотелиерство и ресторантьорство.\r\nНаетите сезонни работници от чужбина са били около 3400 души - предимно от Украйна, Молдова и Беларус, като е имало и малцина от Филипините и Тайланд.\r\nКолко точно чуждестранни кадри ще работят през това лято ще стане ясно с приключването на сезона, когато Агенцията по заетостта ще обяви официалните данни, поясни Ангелкова.\rМинистърът на туризма съобщи, че до две-три седмици процедурата за отдаване на концесия на плажа в курорта \"Албена\" отново ще бъде обявена.\r\nАнгелкова припомни,че първоначално процедурата е спряна заради объркана формула, което е щяло да доведе до грешки в изчисленията.\r\nМинистърът на туризма информира, че днес ще провери плажа в Каварна след сигнали за продължаващо строителство.\r\nПо моя информация това строителство не попада в границите на плажа, но ще проверим на място, каза Ангелкова, цитирана от БТА.\r\n ", "date": "2018.06.15", "title": "5400 (камериери, масажисти...) идват от: Украйна, Беларус, Тайланд"}
{"url": "https://www.dnes.bg/football/2018/06/15/prokobata-nad-urugvai-padna-sled-pobeda-nad-egipet.379487", "text": "Уругвай удари с 1:0 Египет в среща от Група \"А\" и започна с победа участието си на Мондиал 2018. В герой за \"урусите\" се превърна Хосе Хименес, който вкара с глава в 89-ата минута и донесе трите точки на отбора си.\r\n \r\nТака южноамериканците и Русия водят в тази група с три пункта, докато Египет и Саудитска Арабия са без спечелена точка. Срещата на стадион \"Екатеринбург Арена\" не предложи особени футболни достойнства.\r\n \r\nУругвай показа по-добра игра, желаеше повече победата и в крайна сметка стигна до пълен успех въпреки, че Луис Суарес се отличи с фрапантни пропуски. Така прокобата за Уругвай да не печели на старт на световни финали падна.\r\n \r\nЮжноамериканците нямаха пълен успех в дебютен мач от Мондиал 1970. Египет загуби, но заслужава само суперлативи за представянето си.\r\n \r\n\"Фараоните\" играха без звездата си Мохамед Салах, като това бе първо появяване на Египет на световни финали от 1990 година.\r\n \r\n", "date": "2018.06.15", "title": "Прокобата над Уругвай падна след победа над Египет"}
{"url": "https://www.dnes.bg/akoshtete-vqrvaite/2018/06/15/kak-razvaliame-seksi-viziiata-si-na-plaja.379449", "text": "Лятната почивка е любимият период от годината на много хора, но приготовленията за нея могат да са малко сложни, особено за жените. Ето и кои са най-често допусканите грешки на плажа и как могат да бъдат преодолени.   \r\n\r\n \r\nНе само, че стои грозно и ще боли, но и е вредно за здравето. Плажното масло е задължителен продукт за плажа и всички го знаят, но не всички го нанасят правилно. Трябва то да е равномерно разпределено върху тялото и да не забравите да мажете гърба и рамената. В часовете, в които слънцето е най-силно - от 10 ч. до 16 ч. не е препоръчително да се печете, хубаво е да стоите на сянка. Не се съмнявайте, че дори през чадъра ще хванете тен, ако държите на това. Но ако сте под чадъра ще успеете да си спестите слънчевите изгаряния, които биха развалили бронзовия загар на кожата. Проучете кой фактор плажно масло е най-подходящ за вашата кожа и четете инструкциите на шишето. \r\n \r\n\r\n \r\nАко сте с плътна и чуплива или къдрава коса, солената морска вода вероятно ще я направи да изглежда по-скоро смешно бухнала и рошава. Шапките обаче ще ви свършат страхотна работа, особено тези с голяма периферия. Под плажната шапка ще се подават секси къдрици и ще събирате погледите. Ако искате да запазите прическата си, преди плажа използвайте серуми, гелове или лакове за коса. Плитката е най-удобният вариант за лятната почивка.\r\n \r\n\r\n ", "date": "2018.06.15", "title": "Как разваляме секси визията си на плажа?"}
{"url": "https://www.dnes.bg/stranata/2018/06/15/remontyt-svyrshi-otpushvat-22-km-ot-trakiia.379462", "text": "Завърши ремонтът на 22 км участък от магистрала \"Тракия\" между Пловдив и Стара Загора, съобщиха от МРРБ.\n\r\nНад 135 000 т асфалт и 92 км мантинели са монтирани в обновената отсечка.\r\n \r\nВ рамките на светлата част на деня ще бъде напълно възстановено движението, съобщават от строителното министерство. \r\nВ следващите часове пътуващите за Бургас трябва да карат внимателно, тъй като едновременно с възстановяването на трафика между 134-ти и 156-ти километър, ще се премахва и временната организация на движението в платното за Бургас, по което шофьорите преминават двупосочно от началото на месеца при извършващите се строителни работи.\n\r\n22-километровата отсечка не беше ремонтирана от въвеждането й в експлоатация през 1995 г. \r\n                    \r\n                    \r\nИзвършените дейности включват ремонт на настилката, отводнителни дейности, нова хоризонтална маркировка, ограничителни системи, пътни знаци, ограничителни системи и др. За подобряване конструкцията в участъка са използвани около 12 000 кв. м ПВЦ мрежа, а отделно са постави и над 12 000 кв. м стоманена мрежа. В ремонтирания участък са положени около 135 000 тона асфалт. За повишаване на безопасността на движение са монтирани около 92 км мантинели.\n\r\nСредно на денонощие в участъка между Пловдив и Стара Загора преминават по 23 952 моторни превозни средства. От тях 18 370 са леките автомобили, 5 209 са товарните камиони, а 210 са автобусите.", "date": "2018.06.15", "title": "Ремонтът свърши: Отпушват 22 км от \"Тракия\""}
{"url": "https://www.dnes.bg/business/2018/06/15/rystyt-na-reklamnite-investicii-v-bylgariia-skacha-pochti-dvoino.379445", "text": "Зимните олимпийски игри, започналото Световно първенство по футбол и предстоящите избори за Конгреса на САЩ са водещите причини, заради които прогнозата за растеж на глобалните рекламни инвестиции през 2018 г. се подобрява спрямо януари - от 3,6% на 3,9 %. Това става ясно от актуализираната прогноза за развитието на рекламния пазар в световен мащаб на глобалната комуникационна група Dentsu Aegis Network.\r\nЗа България предвиденият ръст скача от досега предвижданите 3% (и 4,7% за 2017 г.) до 5,4% за 2018-а, благодарение преди всичко на дигиталните медии, в частност на мобилната и програматик рекламата* и онлайн видеото. Разходите, които компаниите се очаква да направят за програматик, ще са близо двойно по-високи, отколкото през 2017 г., мобилната реклама окончателно ще детронира инвестициите за реклама през десктоп и за първи път през 2018 г. дигиталните инвестиции ще достигнат 25% от общите медийни разходи на пазара у нас.\r\r\n                    \r\n                    „Дигиталният сектор остава доминиращата зона за растеж, като 25% от световните рекламни инвестиции се очаква да бъдат реализирани за първи път от мобилна реклама. Дигиталните медии вече са водещата форма на реклама в 21 от 59-те пазара, които следим“, коментира Джери Булман, главен изпълнителен директор на Dentsu Aegis Network, цитиран в прессъобщение.\r\nИнвестициите в дигитална реклама в глобален мащаб задминават тези в телевизия, а прогнозата е да достигнат 38,4% дял от общите медийни инвестиции в сравнение с 35,5% дял за телевизия.\r\nВ 21 от общо 59 изследвани пазара дигиталните медии стават водещия канал – Русия вече е една от тях.\r\nРегионите, които носят най-висок дял в общите рекламните инвестиции в световен мащаб, са Азия (41%) и Северна Америка (32%). Западна Европа допринася с 13% към глобалните разходи.\r\n", "date": "2018.06.15", "title": "Ръстът на рекламните инвестиции в България скача почти двойно"}
{"url": "https://www.dnes.bg/obshtestvo/2018/06/15/statistikata-bezraboticata-u-nas-vyrvi-nadolu.379451", "text": "През изминалия месец май, който започва с отбелязването на Международния ден на труда, е достигнато най-ниското равнище на регистрирана безработица от декември 2008 година у нас.\r\nРавнището й се установява на 6,1 на сто, отчитайки намаление от 0.3 процентни пункта спрямо април 2018 г. и от един процентен пункт на годишна база, информират от пресцентъра на Агенцията по заетостта.\n\r\nРегистрираните безработни в края на май са общо 200 458, като числеността им се свива с 5 на сто спрямо предходния месец и с 14,3 на сто спрямо година по-рано.\n\r\nНоворегистрираните безработни през май са 19 963. От тях 1 258 са били неактивни, т.е. не са били нито заети, нито учащи, и не са търсили работа, предава БТА. От началото на годината служителите от бюрата по труда са активирали 28 272 души.\r\n                    \r\n                    \r\nОсвен към безработните, дейността на бюрата по труда е насочена също към заети, учащи и пенсионери, като през май 443 души от тези групи са били регистрирани като търсещи работа.\n\r\nОбщо 21 740 души са постъпили на работа през месеца, като 91,3 на сто от тях са устроени в реалната икономика. В резултат от изпълнението на активните мерки за насърчаване на заетостта сред безработните, през месеца в субсидирана заетост са включени 1 889: 708 - по схеми на ОП РЧР, 397 - по програми и 784 - по мерки.\n\r\nЗаявените работни места на първичния пазар на труда през май са 21 301, като 87.3 на сто от тях са в частния сектор. Най-голям дял свободни работни места са заявени в преработващата промишленост (25,1 на сто), хотелиерството и ресторантьорството (17,7 на сто), търговията (13,6 на сто), операциите с недвижими имоти (13,2 на сто), селското, горското и рибното стопанство (5,2 на сто) и др.\n\r\nНай-търсените групи професии през май са били: персонал, зает в сферата на персоналните услуги (бармани, сервитьори, готвачи, камериери и др.); продавачи; работници в добивната и преработващата промишленост; работници в селското, горското и рибното стопанство; оператори на стационарни машини и съоръжения; водачи на моторни превозни средства и подвижни съоръжения; работници по събиране на отпадъци и сродни на тях; помощници при приготвяне на храни; чистачи; квалифицирани работници по производството на храни, облекло, дървени изделия и сродни и др.", "date": "2018.06.15", "title": "Статистиката: Безработицата у нас върви надолу"}
{"url": "https://www.dnes.bg/health/2018/06/15/po-kakvo-shte-razberete-nedostiga-na-vitamin-e.379476", "text": "Като мощен антиоксидант, витамин Е участва в процесите по неутрализиране на свободните радикали. Така, дефицитът на витамин Е се проявява със симптоми, дължащи се на повишения оксидативен стрес в организма. Тези симптоми имат своите външни и вътрешни прояви, тъй като високото количество свободни радикали при недостиг на витамин Е се отразява негативно на кожата, косата, но и на редица вътрешни за организма процеси.\r\n \r\n\r\nСред първите потърпевши от оксидативния стрес са космените фоликули. Те бързо се увреждат и загиват, поради високата си чувствителност към токсичното действие на свободните радикали. Увреждането на фоликулите засилва процеса на загуба на коса. В нормални условия може да губим по около 100 косъма дневно, но при хроничен дефицит на витамин Е броят им може да нарасне неколкократно. Повишаването приема на важния витамин обикновено помага за бързо регенериране и възстановяване нормалното състояние на космените фоликули.\r\n \r\n", "date": "2018.06.15", "title": " По какво ще разберете недостига на витамин Е"}
{"url": "https://www.dnes.bg/izlojbi/2018/06/15/stylbi-klavishi-i-muzika-se-lee-vyv-varnenski-podlez.379446", "text": "\n Част от стълбите на централния варненски подлез до Катедрала \"Свето Успение Богородично\" се превърнаха в клавиши на пиано, а гости и живеещите там имаха възможност да слизат и да се качват по тях под звуците на музикален съпровод.\r\nТова е възможно, благодарение на Inspire - проект, който е иновативен за град Варна и дори за България. Зад организацията му стои първото споделено работно място в града - Beehive.\r\nВ международен мащаб, този проект е познат като \"Piano Stairs\". Всъщност, стълбите се трансформират в гигантска пиано клавиатура по интерактивен начин, предава Булфото.\r\nСамото пиано от стълби се активира чрез приложение, което стартира аудио файлове, когато сензорът под стълбите се задейства, каза за Радио Варна инициаторът на проекта Цветелина Йорданова, която е дизайнер.\r\r\n                    \r\n                    Звученето на стълбите е реализирано посредством софтуер, който е дело на група програмисти ръководени от Юлиян Сапунджиев от VarnaLab и Михаил Милков.\r\nСред онези, които най-много се зарадваха на новата атракция в морския град бяха децата.", "date": "2018.06.15", "title": "Стълби – клавиши и музика се лее във... варненски подлез"}
{"url": "https://www.dnes.bg/obshtestvo/2018/06/15/novoto-ime-na-makedoniia-kakvi-sa-opasnostite-za-bylgariia.379496", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Името Северна Македония, договорено от премиерите на Гърция и Македония Ципрас и Заев тази седмица, предизвика остри спорове и в Атина, и в Скопие. \n\r\nНедоволството на опозицията в Гърция доведе до дебати по вот на недоверие и нови протести. А в Скопие президентът на страната Георге Иванов прекрати набързо срещата си по темата с премиера Заев и външния министър Никола Димитров.\n\r\nНа следващия ден по време на посещение в София на Георге Иванов бяха отказани планираните срещи с българския премиер Бойко Борисов и външния ни министър Екатерина Захариева.\n\r\nЗа дипломатическите знаци, които даде този ход, за името на страната и за това трябва ли всъщност преговорите за членство на Република Македония в ЕС да бъдат обвързани с гаранциите, че няма да се предявяват териториални претенции нито към страната ни, нито към историята ни - коментар в предаването \"Брюксел 1\" по  на депутатите Петър Витанов от БСП и Александър Сиди от ВМРО.\r\n                    \r\n                    \r\nЩе остане ли името Северна Македония при тази вълна от недоволство и добро ли е това за България? \n\r\n\"Важното за нас е да няма териториални претенции. Трябва да се спазва Договорът за добросъседство, който сключихме с Македония. Това е нашият гарант. България не е страна в този спор. Той е между Македония и Гърция\", коментира Александър Сиди.\n\r\nНовото име обаче съдържа в себе си териториално определение. Какви са гаранциите, че няма да има претенции към страната ни? \n\r\n\"Трябва да се подпише нарочна декларация, с която може да се даде гаранция\", според депутата от БСП Петър Витанов.\n\r\nКакви са опасенията и крие ли се реална опасност за България? Отговорите в събиота, 17:30 ч. в предаването \"Брюксел 1\"\n\r\n ", "date": "2018.06.15", "title": "Новото име на Македония - какви са опасностите за България?"}
{"url": "https://www.dnes.bg/index/2018/06/15/sydiat-staloun-za-iznasilvane-sluchaiat-e-otpredi-27-g.379490", "text": "Полицията на американския град Санта Моника в щата Калифорния предаде в прокуратурата на окръг Лос Анджелис материалите по обвинението срещу Силвестър Сталоун в изнасилване, съобщиха Ройтерс и ТАСС. \r\nГоворителят на институцията Грег Рислинг потвърди информацията. Прокуратурата трябва да реши дали да повдигне обвинение на актьора. Обвиненията са за събития от 90-те години на миналия век.\r\n \r\nПо законите на щата Калифорния давността за започване на съдебно преследване вече е изтекла.\r\n \r\nПрез декември адвокатът на Сталоун Мартин Сингър каза, че жена е подала жалба в полицията, в която твърди, че е била изнасилена от актьора преди 27 години в офиса му.\r\n \r\nСъщата жена е имала връзка със Сталоун през 1987 г. по време на снимки в Израел. \"Клиентът ми е напълно невинен\", обяви тогава адвокатът.\r\n \r\n\r\n ", "date": "2018.06.15", "title": "Съдят Сталоун за изнасилване. Случаят е отпреди 27 г.!"}
{"url": "https://www.dnes.bg/mish-mash/2018/06/15/problemi-s-kojata-na-liceto-majete-se-s-aloe-vera.379491", "text": "Алое вера е растение с лечебни свойства, с което ще имате безупречна кожа през лятото. Голям процент от гела в месестите му листа е вода, а през този сезон дехидратацията е основен проблем. Витамини, минерали, както и други хранителни вещества в растението, са много полезни. \r\nГелът от алое вера помага при слънчево изгаряне, леки рани, зачервяване след ухапване на насекоми, охлузвания, предпазва от образуването на белези. Препоръчва се при хора с много чувствителна кожа.\r\n \r\nМного козметични продукти съдържат алое вера, но в тях има голям процент химия. Затова ги оставете за малко настрани и пробвайте няколко свежи маски, които може да си приготвите в домашни условия.\r\n \r\n\r\n \r\nПодходяща е за хора със суха и загрубяла кожа. Гелът от едно листо се смесва с няколко парченца краставица, които предварително са настъргани или пасирани. Към тях се добавят няколко капки лимонов сок. Лицето или други участъци от тялото, се почистват добре, после се нанася места и след 20 минути се изплаква с вода. Кожата става по-мека, гладка и хидратирана.\r\n \r\n\r\n \r\nИзползва се за овлажняване на кожата през лятото, но трябва да се внимава с нея, защото може допълнително да я омазни. \r\n \r\n\r\n ", "date": "2018.06.15", "title": "Проблеми с кожата на лицето – мажете се с алое вера"}
{"url": "https://www.dnes.bg/usa/2018/06/15/balonena-napast-zlopoluchniiat-rekord-za-gines-prez-89-a.379464", "text": "\n\r\nГодината е 1986. В Кливланд, щата Охайо, е на път да бъде поставен нов световен рекорд на \"Гинес\" - милион и половина балони, пълни с хелии ще се пуснат във въздуха едновременно и ще образуват огромен цветен облак. Никой обаче не подозира, че нещата няма да минат точно по план...\r\nБалоненият фест е традиция, която ежегодно се случва в САЩ. През 1986 година в щата Охайо неправителствената организация United Way прави опит да постави нов световен рекорд. Настроението е приповдигнато, а целта - амбициозна. \r\nМестните медии очакват с нетърпение събитието. United Way вижда в идеята за пускането на милион балони над голям град не потенциално бедствие, а възможност Кливланд да се превърне в по-популярна туристическа дестинация. Никой обаче не подозира, че пътят към ада наистина е постлан с добри намерения и в големият американски град настъпва хаос. \r\r\n                    \r\n                    В рекорда участват ученици и доброволци, които помагат с надуването на балоните. Всичко изглежда готово за световния рекорд. Неочаквана промяна в метеорологичните условия налага пускането на балоните по-рано. В 13:50 часа на 27 септември публиката започва обратното отброяване. Всички тръпнат в очакване. В небето дори кръжи хеликоптер, готов за запечата великия момент с фотоапарат.\r\n3, 2, 1 и балоните са пуснати във въздуха. Огромната цветна маса се разгръща в небето като невиждано чудовище от научно-фантастичните филми. Всички се радват, аплодисменти се чуват навсюкъде. Зрелището обаче постепенно се превръща в кошмар.  \r\nПоявил се вятър разнася балоните из целия град. В резултат милион и половина реещи се във въздуха балони сменят посоката си и се връщат обратно надолу. А проблемите започват да се случват един след друг. \r\n \r\nВ района на Кливланд стават няколко катастрофи, причинени от невнимание. Цветните балони отклоняват погледа на шофьорите. Част от инцидентите пък се случват заради паднали на пътя балони, които пречат на автомобилите. Проблеми има и на летището, което е затворено заради балоненото нашествие. Налага се отмяна и отклоняване на полети.\r\n \r\nТранспортият хаос, който е предизвикан вследствие на опита за рекорд, обаче, не свършва дотук. Цветните балони падат във водата на езерото Ери, а това се оказва фатално за двама души.\r\n \r\nРеймънд Бродерик и Бърнард Салцър отиват за риба предишния ден. На 27 септември, в деня на балоненото събитие обаче, близките им съобщават, че те все още не са се прибрали. Започва акция на бреговата охрана. Лодката им е намерена близо до брега, а от тях няма и следа. Властите се опитват да издирят двамата рибари. Във водата обаче се носят хиляди цветни балони, което възпрепятства издирването им. Спасителите просто не успяват да различат цветните балони от носещи се във водата тела. По-късно рибарите са намерени мъртви на брега, след като водите ги изхвърлят. \r\n \r\nМесеци по-късно проблемът с реещите се балони все още не е приключил. Брегът на природния парк Рондо в Канада е обсипан с останки от над 10 000 балона, които са се превърнали в замърсител на плажната ивица, тъй като не са биоразградими. Инвестициите в почистващи акции са в пъти повече, отколкото вложените средства за подобряване на световния рекорд.\r\n \r\nЗапочват и редица съдебни дела. Съпругата на един от загиналите рибари завежда дело срещу организацията заради възпрепятстването на бреговата охрана, която просто не е могла да си свърши работата. Тя иска над 3 милиона долара обезщетение. Двете страни се споразумяват за по-ниска сума. Друг иск срещу НПО-то е от жена, която твърде, че заради балоните нейните коне са получили сериозни контузии поради уплаха. \r\n \r\nОранизацията губи много, а в крайна сметка опитът за рекорд не е вписан в книгата на \"Гинес\". А късометражен документален филм на Нейтън Трусдел запечатва събитието в няколко кадъра, невиждани досега. ", "date": "2018.06.15", "title": "Балонена напаст – злополучният рекорд за \"Гинес\" през 89-а"}
{"url": "https://www.dnes.bg/cars/2018/06/15/prodajbite-na-novi-koli-u-nas-vtori-nai-silni-v-es.379442", "text": "През месец май тази година броят на регистрираните нови автомобили в България е нараснал на годишна база с 34,6%. Тогава са били регистрирани 3308 нови автомобила при 2457 през петия месец на миналата година. Това показват данни на Асоциацията на европейските автомобилостроители (ACEA).\r\nТова е и вторият по големина ръст на годишна база за целия ЕС. Преди България е само Румъния, където продажбата на нови автомобили през този месец се е увеличила с 43,3%.\r\nОбщо през първите пет месеца на годината в страната ни са продадени 14 496 нови автомобила, което представлява увеличение от 25,6% спрямо същия период на миналата година, когато те бяха 11 543.\r\nНа ниво Европейски съюз също се наблюдава увеличение, което обаче е значително по-ограничено. През май регистрираните нови коли са 1 398 913 – ръст от 0,8% на годишна база. За първите пет месеца на годината са били продадени общо 6 879 885 коли, което от своя страна е увеличение от 2,4% спрямо същия период на 2017 г.\r\r\n                    \r\n                    От ACEA посочват, че търсенето на нови автомобили в съюза остава положително, до голяма степен подкрепяно от силното представяне на новите европейски страни членки, където регистрациите са нараснали с 11,6% тази година.\r\n\r\n \r\n \r\n ", "date": "2018.06.15", "title": "Продажбите на нови коли у нас – втори най-силни в ЕС"}
{"url": "https://www.dnes.bg/health/2018/06/15/amneziiata-ne-oznachava-napylna-zaguba-na-pametta.379472", "text": "Амнезията представлява състояние на загуба на паметта, изразяващо се в трудно запомняне на нова информация, факти или преживявания или невъзможност за възпроизвеждане на по-стари такива. Хората с амнезия, въпреки разпространените във филмите представи, в по-голяма част от случаите, запазват информацията за собствената си личност. Моторните умения също остават съхранени.\r\n \r\nЛеката загуба на паметта е нормална част от процеса на стареене. Въпреки това, значителното забравяне на минали събития или невъзможността за запомняне на нова информация може да крие наличието на амнестично разстройство.\r\n \r\nАмнезия може да настъпи вследствие на увреда на участъци от мозъка, отговорни за процеса на запаметяване и съхранение на постъпилата информация. За разлика от краткотрайната загуба на паметта (транзиторна глобална амнезия), амнезията може да има и невъзвратим характер.\r\n \r\nНе съществува утвърдено лечение на амнестичното разстройство. Въпреки това съществуват техники за трениране на паметовите процеси. Психологическата подкрепа също е важна част от възстановяването.\r\n \r\n\r\n \r\r\n                    \r\n                     ", "date": "2018.06.15", "title": "Амнезията не означава напълна загуба на паметта"}
{"url": "https://www.dnes.bg/stranata/2018/06/15/pamporovo-puskaneto-na-liftovete-se-otlaga.379415", "text": "Пускането в движение на лифтовете в Пампорово - \"Мечи чал\" се отлага за 21 юни, съобщиха от \"Пампорово\" АД. Причината за по-късната дата за отваряне на Велопарк \"Мечи чал\" и лифтовете са щетите, нанесени от поройните дъждове и градушка през последните дни.\n\r\nОт тази година в курорта стартира мащабна програма за развитие на летния планински туризъм, като дружеството е инвестирало в подобрения на инфраструктурата и организирането на спортни събития.\n\r\nЗа четвъртото издание на \"Байк фест\", което е от 21 до 24 юни, се очакват в курорта последователи на планинското колоездене от страната и чужбина.\r\nОсновен акцент в лятната програма ще е Велопарк \"Мечи чал\", включващ 35 км колоездачни маршрути с различна трудност.\r\n                    \r\n                    \r\nСпоред ръководството на \"Пампорово\" АД това е най-големият и разнообразен парк за планинско колоездене на Балканите. Създаден е преди шест години.\r\nЛифт картите и през летния сезон комбинират Пампорово и \"Мечи чал\". Дневна - \"2 в 1\" струва 24 лв. за възрастен и 12 лв. за дете. Карта само за лифта от \"Мечи чал\" е 20 лв. за възрастни и 10 лв. е цената на детската.\n\r\nВ програмата на \"Байк фест\"-а са включени състезания по спускане клас 1 на Международния колоездачен съюз, детска надпревара, шампионат по форкрос и трети кръг от Балканската даунхил купа.\n\r\nТова лято в Пампорово ще отвори врати и нов туристически център, който ще посреща гостите на входа на курорта. Освен необходимата информация, летовниците ще могат да се възползват от различни екскурзии, услуги и предложения за маршрути сред природата.", "date": "2018.06.15", "title": "Пампорово: Пускането на лифтовете се отлага!"}
{"url": "https://www.dnes.bg/temida/2018/06/15/bezparichnata-vrachanska-bolnica-dala-na-lekar-fantom-30-bona.379413", "text": "Районна прокуратура във Враца внесе обвинителен акт срещу трима лекари за длъжностно присвояване на 32 476 лева, от МБАЛ \"Христо Ботев\" в града, съобщиха от Апелативна прокуратура - София.\r\nВ хода на разследването е установено, че в болницата е било разкрито отделение по \"Съдова хирургия\". За да отговаря на медицинския стандарт за съществуване на такова отделение, в болницата били съставени документи, че работят и са назначени на основен трудов договор двама лекари с призната специалност по съдова хирургия, сред които и началникът на отделението д-р Р. Ц.\n\n\r\nВ рамките на досъдебното производство е станало ясно, че единият от лекарите в новооткритото отделение никога не е осъществявал медицински дейности в болницата във Враца и не е познат на никого от персонала в клиниката. Същият е работил в други болнични заведения на територията на област Шумен.\r\r\n                    \r\n                    На същия лекар са били превеждани парични средства като възнаграждение за участие в сложни операции, за което са били съставяни официални документи с невярно съдържание - графици за дежурства, протоколи и др. Така в периода март 2013 г. - декември 2015 г. на този лекар е платена сума в общ размер 32 476 лв.\r\nКъм наказателна отговорност са привлечени началникът на отделение \"Съдова хирургия\" и още двама лекари -  бившият и настоящ изпълнителен директор на МБАЛ \"Христо Ботев\" – Враца, с чието знание е извършвана измамата.\r\nЗа улесняване на неправомерното изплащане на сумите началникът на отделението е извършил и документно престъпление, което е наказуемо по НК. Предстои Районен съд –Враца да насрочи разглеждането на делото.", "date": "2018.06.15", "title": "Безпаричната врачанска болница дала на лекар фантом 30 бона"}
{"url": "https://www.dnes.bg/politika/2018/06/15/petychno-praznichno-sled-2-ch-zasedanie-deputatite-prikliuchiha.379419", "text": "Петъчното редовно парламентарно заседание, което започна със скандал, в крайна сметка се провали и стана повод управляващите да обвинят БСП в саботаж и провокация.\r\nСлед остри спорове за допълнително включени точки в програмата, напускане на пленарната зала, проимена проверка за наличие на кворум, в крайна сметка шефката на НС Цвета Караянчева се принуди да го прекрати едва в 11 часа.\r\nТака работният ден на народните избраници продължи само 2 часа.\r\nДо редовния контрол на министрите дори не се и стигна.\r\nВсичко започна с гнева на левицата от три нови точки в дневния ред - промени в Закона за водите, в Закона за МВР, както и освобождаването на шефа на НЦОК проф. Камен Плочев, което пък прати чак на четвърто място поправките в ГКП, внесени от червения Крум Зарков.\r\r\n                    \r\n                    В знак на протест и недоволство от авторитарното, според тях, управление на ръководството на НС, социалистите напуснаха зала.\r\nПовечето депутати от ДПС пък днес не дойдоха на работа заради големия мюсюлмански празник Рамазан Байрян.\r\nТака че след като червеният Валери Жаблянов поиска проверка на кворума, се оказа, че няма 121 депутати, които да гарантират провеждането на пълноценно пленарно заседание.\r\nСамият Жаблянов дори заплаши Караянчева, че ако не направи поимена проверка, от БСП може и да искат оставката.\r\nСпоред Данаил Кирилов от ГЕРБ процедурата по поименна проверка е била напълно противозаконно, защото е поискана от депутат, който не е член на ръководството на своята ПГ.\r\n\"Целта й явно беше да прекъсне заседанието, след като БСП демонстрира нежеланието си за работа, да продължим с обсъждането на законите до последния, който е поправки в ГПК, внесени от БСП и да ги гласуваме на друго заседание\", предложи той.\r\nСъпартиецът му Вежди Рашидов обаче настоя на заседанието да се сложи край.\r\n\"Нека да прекратим заседанието от уважението към министрите, не може хора, които саботират заседанието да стоят в кафенето и да пият кафе, това не е кафене, а работно място, аз съм за уважение към изпълнителната власт и към депутатите, които работят в зала\", отсече той.\r\nВ крайна смета Караянчева призна, че повечето от въпросите към министрите са от червените депутати и сложи край на днешната неразбория.\r\nЛидерът на парламентарната група на Обединени патриоти Волен Сидеров пък я обвини, че е допуснала нарушаването на реда в залата, а БСП трябвало да бъдат порицани.\r\nСпоред него тя би следвало да накаже Валери Жаблянов с отстраняване на заседание, защото е извършил хулиганство, безчинства и провалил заседанието.\r\n\"Днес станахме свидетели на една просташка, хулиганска проява на двама-трима депутати от БСП, които безчинстваха в територията на председателската трибуна. Спомням си времето, когато съм бил опозиция и когато трябва да кажа нещо, за което имам право, как ми преграждаха пътя квесторите. Днес видяхме Жаблянов, който се качваше и слизаше от трибуната, без да му се дава думата. Георги Свиленски беше другият, който преди броени седмици нападна репортер\", каза Сидеров.\r\nШефът на депутатите от ГЕРБ Цветан Цветанов обяви, че категорично подкрепя думите на Сидеров.\r\nСпоред него поведението на социалистите трябва да бъде осъдено, защото е саботиране на законодателната дейност и бойкотиране дори и на техните собствени предложения.\r\n\"Те днес дори се лишиха от парламентарния контрол, а петък е денят на опозицията именно заради него. Днешната провокация на левицата показва, че те не се интересуват нито от здравеопазването, нито от това да се направят промени за да се предотвратят бъдещи проблеми с наводнения, БСП искат само да провокират, защото отсъстват от реалния дебат\", коментира Цветанов.\r\nОт левицата не останаха длъжни на мнозинството.\r\n\"Кога се разбра и се усети, че ГЕРБ са загрижени за проблемите на хората, защото за тези законопроекти не бяха предложени при приемането на програмата в сряда, кога осъзнахте проблемите на хората като приоритетна важност?\", отсече соцдепутатът.", "date": "2018.06.15", "title": "Петъчно, празнично... След 2 ч. заседание депутатите приключиха"}
{"url": "https://www.dnes.bg/obshtestvo/2018/06/15/17-i-zakon-ot-osvobojdenieto-nasam-ezikova-policiia-ni-pazi.379394", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Представители на коалицията \"Обединени патриоти\" внесоха в деловодството на парламента нов закон за българския език.\r\nТой предвижда създаването на специален орган, който да следи и санкционира за опазването и задължителното използване на българския книжовен език в публична среда. Какво представлява \"езиковата полиция\"?\n\r\n\"Вече 10 години този закон чака своята реализация. Той засяга употребата на българския книжовен език в публичната сфера. Електронните съобщения често са на латиница, а това приучава и децата така да пишат.\n\r\nТова не засяга брандове и търговски марки. В България не е регламентиран българският вариант на изписване на кирилицата. Ние използваме руския шрифт\", обясни депутатът от \"Обединени патриоти\" Красимир Богданов.\r\n                    \r\n                    \r\nСпоред езиковеда доц. д-р Борислав Георгиев, ако трябва да се създава някаква комисия, то нека се върне практиката отпреди 1944 година с така наречената \"правописна комисия\".\n\r\n\"Този законопроект е 17-и поред от Освобождението насам. Въпросът с шрифта на българската кирилица е много сериозен.\r\nЗа първи път този закон е съгласуван с Института за българския език. Има прогрес в цялата постановка. Изразът \"езикова полиция\" е дълбоко смущаващ\", отбеляза той в \"България сутрин\" по .\n\r\nНародният представител недвусмислено заяви, че ако липсва такъв орган, който да контролира публичната употреба на българския език, то този закон ще бъде пожелателен.\n\r\n\n\r\n ", "date": "2018.06.15", "title": "17-и закон от Освобождението насам: \"Езикова полиция\" ни пази!"}
{"url": "https://www.dnes.bg/science/2018/06/15/ima-li-tymna-materiia-v-galaktiki-djudjeta-sysedni-na-mlechniia-pyt.379421", "text": "Астрономи поставиха под въпрос доказателствата за съществуване на тъмна материя в галактики джуджета, които са съседни на Млечния път, предаде Франс прес.\n\r\nНаличието на тъмна материя във Вселената досега бе установено индиректно посредством гравитацията. Естеството на тъмната материя обаче си остава една от големите загадки в модерната физика.\n\r\nОбикновената материя, от която са съставени звездите, планетите, газовете и галактичният прах, съставлява едва 5 процента от Вселената, а тъмната материя - над 25 процента.\n\r\nЩо се отнася да галактиките джуджета, движението на звездите е далеч по-голямо и не може да се обясни единствено с гравитационното привличане между тях. Според редица астрономи тези движения са в резултат на наличие на тъмна материя и следователно доказват съществуването й.\r\n                    \r\n                    \r\nАстрономи от Парижката обсерватория, които изследвали динамичните свойства на звезди в галактики в халото на Млечния път, смятат, че тези движения могат да се обяснят с привличането на Млечния път. Като се вземат предвид единствено отдалечеността на въпросните галактики от Млечния път и радиусите им, може да се предскаже движението на звездите, а това доказва връзката между едното и другото, увериха учените.\n\r\n\"Това означава, че всъщност привличането на Млечния път контролира всички движения на звезди в галактиките джуджета и че тъмната материя не играе никаква роля\", отбелязват учените.\n\r\nСпоред тях получените резултати са в сила също за галактики джуджета, които са близо до съседната на Млечния път галактика Андромеда.\n\r\nРезултатите от изследването са публикувани в Astrophysical Journal. \r\n \r\n/БТА/\r\n ", "date": "2018.06.15", "title": "Има ли тъмна материя в галактики джуджета, съседни на Млечния път?"}
{"url": "https://www.dnes.bg/snimka-na-denia/2018/06/15/valeji-i-grymotevichni-buri-ni-chakat-v-sybota.379418", "text": "Дъждовен ще бъде съботният ден, сочи  на НИМХ-БАН.\n\r\nПрез нощта в отделни райони в Западна България, а утре на много места в страната, ще има краткотрайни валежи и гръмотевични бури. Ще се запазят условията за локални интензивни валежи и градушки, като по-значителни ще са явленията в Северна и Западна България. \n\r\nС валежи, само на отделни места, а преди обяд и с повече слънчеви часове, ще е в крайните източни райони. Максималните температури ще бъдат предимно между 25 и 30 градуса.\n\r\nПо Черноморието преди обяд ще е предимно слънчево. След обяд ще има временни увеличения на облачността и на отделни места ще превали и прегърми. Ще духа слаб до умерен североизточен вятър. Максималните температури ще бъдат 25-29 градуса. Температурата на морската вода ще бъде 23-25 градуса. Вълнението на морето ще е 2 бала.\r\nНад планините ще се развива мощна купеста и купесто-дъждовна облачност и на много места ще има краткотрайни, временно интензивни валежи, придружени с гръмотевични бури. Ще духа до умерен вятър от изток-югоизток. Максималната температура на височина 1200 м ще бъде около 19 градуса, на 2000 м - около 13 градуса.\n\r\nВ неделя и понеделник ще се задържи неустойчиво, с развитие на мощна купеста и купесто-дъждовна облачност. На много места из цялата страна ще има краткотрайни валежи и гръмотевични бури. \n\r\nЩе се запазят условията за локални интензивни валежи и градушки. От северозапад, в източните райони от североизток, ще проникне малко по-хладен въздух; температурите слабо ще се понижат и преобладаващите максимални ще бъдат между 24 и 29 градуса.", "date": "2018.06.15", "title": "Валежи и гръмотевични бури ни чакат в събота"}
{"url": "https://www.dnes.bg/balkani/2018/06/15/grycki-deputat-voenen-prevrat-zaradi-dogovora-s-makedoniia.379426", "text": "Депутатът от гръцката крайнодясна националистическа партия Златна зора Константинос Барбарусис поиска от \"военното ръководство на страната\" да арестува министър председателя Алексис Ципрас и министъра на отбраната Панос Каменос, както и президента Прокопис Павлопулос, съобщава \"Катимерини\".\r\nТова стана по време на дебатите в гръцкия парламент за вот на недоверие срещу правителството, поискан заради споразумението между Атина и Скопие за името на Република Македония.\n\n\n\r\nИзказването на Барбарусис предизвика остра реакция от управляващото мнозинство, на което депутатът отвърна: \"Главите ви ще паднат в Преспа\".\r\r\n                    \r\n                    Председателят на парламента Никос Вуцис свика компетентните комисии, които ще разгледат предложение за отстраняване на Златна зора от дебатите за вота на недоверие, съобщи агенция АНА-МПА, цитирана от БТА.\r\nСпоред Вуцис изказването на депутата от Златна зора е открит призив за държавен преврат, както и опит за предизвикване на безредици през следващите дни. Съобщава се, че останалите парламентарни политически сили са осъдили единодушно изказването на Барбарусис.", "date": "2018.06.15", "title": "Гръцки депутат: Военен преврат заради договора с Македония!"}
{"url": "https://www.dnes.bg/sofia/2018/06/15/bus-i-kola-se-udariha-na-malinov.379432", "text": "Бус и лека кола се удариха на кръстовище на столичния булевард \"Александър Малинов\" тази сутрин, става ясно от снимки, публикувани във Facebook.\r\nНяма сериозно пострадали, но на двете превозни средства са нанесени сериозни материални щети.\r\nБусът е с щети в предната и задната му част, разбита е и предницата на автомобила. \r\nПри инцидента е повреден и стълб със светофарна уредба.", "date": "2018.06.15", "title": "Бус и кола се удариха на \"Малинов\""}
{"url": "https://www.dnes.bg/cars/2018/06/15/kamaz-predstavi-bezpiloten-mikrobus.379412", "text": "Руският производител на тежкотоварна техника КамАЗ представи своя първи безпилотен модел. Това е електричекият микробус КамАЗ-1221 ШАТЛ, чието серийно производството трябва да стартира през 2021-2022 г.\r\nПроектът по създаването на напълно автономно превозно средство стартира още през 2016 г., като думата ШАТЛ в името на микробуса се разшифрова като \"широко адаптивна транспортна логистика\". Машината е изцяло лишена от органи за управление, като за всички маневри отговарят електрониката.\n\r\nСистемата получава информация от цял комплекс устройства, които следят за обстановката около превозното средство. В него влизат радари, лидари, сонари и видеокамери. Дължината на микробуса е 4,6 метра, като в него могат да се поберат между 8 и 12 пътници.\r\r\n                    \r\n                    Демонстрацията на машината беше проведена в град Казан, като тя измина на собствен ход по-малко от километър при скорост от само 10 км/ч. Създтелите на микробуса са категорични, че на този етап нямат право за по-големи пробези, тъй като в Русия движението на подобни транспортни средства не е регулирано от законодателството по никакъв начин.\n\r\nМаксималната скорост на КамАЗ-1221 ШАТЛ е 110 км/ч. Машината е направена от композитни материали, като разчита на електромотор с мощност от 130 к.с. Батериите са поставени под пода, а шасито е със завиваща задна ос.\r\nОт компанията-производител обявиха, че планират серийното производство да стартира до 2022 г., въпреки че превозното средство е напълно завършено и може да се качи на конвейра незабавно. Проблемите обаче са два – липсата на законова уредба за движение на автономни превозни средства, както и на евентуални клиенти, поне към момента.\r\n", "date": "2018.06.15", "title": "КамАЗ представи безпилотен... микробус"}
{"url": "https://www.dnes.bg/obshtestvo/2018/06/15/posledna-pochest-izpratihme-zaginalite-piloti-mo-gi-povishi.379431", "text": "\n\r\nЗагиналите пилоти от катастрофиралия хеликоптер Ми-17 са повишени в звание със заповед на министъра на отбраната Красимир Каракачанов, съобщиха от военното министерство.\r\nДнес се състояха погребенията, които бяха извършени с пълен военен церемониал на Централните гробища в Пловдив.\n\n\n\n\r\nМайор Пламен Пантилеев и майор Стоян Неделчев загинаха при падането на военно-транспортния вертолет при учение в понеделник в района на авиобаза Крумово.\r\nВече тече разследване за причините за тежкия инцидент, а резултати се очакват до месец.\r\nРаботи се по всички версии, а най-вероятната е техническа неизправност на машината, стана ясно след катастрофата.\r\nПантилеев и Неделчев са били опитни пилоти с десетилетия стаж и стотици летателни часове във въздуха. Нальотът им от началото на годината обаче бил малък, стана ясно след инцидента.", "date": "2018.06.15", "title": "Последна почест: Изпратихме загиналите пилоти, МО ги повиши"}
{"url": "https://www.dnes.bg/technology/2018/06/15/google-tyrsi-poveche-chernokoji-i-ispanogovoriashti-jeni.379441", "text": "Американският технологичен концерн Google обещава да съсредоточи усилията си върху най-слабо представените в демографски аспект свои служители: чернокожите и испаноезичните жени.\r\nАнонсът бе направен, след като годишният отчет за разнообразието на служителите в интернет гиганта показа, че цветнокожите жени сред работната сила значително изостават от своите колеги мъже от същата етническа принадлежност.\r\nМениджърите, включително главният изпълнителен директор на Google Сундар Пичай, планират да направят цветнокожите жени \"умишлен фокус\" на усилията на компанията за разнообразие, казва директорът по многообразието на Google Даниел Браун. \r\nНай-сериозният недостиг в Силициевата долина е на жени от афроамерикански произход и испаноезични жени, които съставляват 1% или по-малък дял от работниците. Цветнокожите жени са представени в други индустрии с много по-високи дялове, съответстващи на техния дял от общото население на САЩ, което предполага, че технологичната индустрия има проблеми в това отношение.\r\r\n                    \r\n                    Четири години след публикуването на първия си доклад за разнообразието Google все още изпитва затруднения да наеме и запази недостатъчно представените малцинства въпреки многократните обещания да направи така, че работната ѝ сила да отразява милиардите хора, които обслужва по света.\r\nНо има и още нещо притеснително. Не само, че чернокожите и испаноговорещите са наемани по-рядко, но те и напускат по-често от другите служители, сочи докладът на компанията за разнообразието, публикуван в четвъртък.\r\nОт близо 56 000 души, наети от Google в САЩ през 2017 г., 544 са чернокожи жени спрямо 348 през 2016 г. През същия този период Google е наела 799 чернокожи мъже според последните документи, подадени от Google във федералното правителство. Афроамериканците съставляват 2,5% от работната сила в САЩ.\r\nИспаноезичните жени и латиноамериканките са били 945 през 2017 г. спрямо 566 през 2016 г. Това е около половината от броя на испаноговорящите мъже и латиноамериканците, наети от Google в САЩ през този период от време. Google твърди, че 3,6% от нейните служители са испаноговорящи и латиноамериканци. Работната ѝ сила в САЩ през 2017 г. се е състояла от 53,1% белокожи, 36,3% хора с азиатски произход, а 30,9% от служителите са били жени.  Докато усилията за привличане на повече чернокожи и испаноезични жени засега не са се отплатили, Google е постигнала напредък в назначаването и задържането на други жени и отбелязва ръст в диверсифицирането на своите лидерски позиции, като делът на жените лидери в Google достига 25,5%, което представлява ръст с 4,7 процентни пункта спрямо равнището от 2014 година.\r\nТова е и първият доклад по многообразието на компанията, откакто инженерът Джеймс Дамор бе отстранен от концерна заради несъгласието си с политиката на полово равенство в компанията. Той възмути колегите си с вътрешна паметна бележка, в която приписваше разликите в позициите и заплащането при жените и мъжете на биологическите им характеристики. По-късно тя бе разпространена публично, а Google го уволни, защото разпространява полови стереотипи.\r\n ", "date": "2018.06.15", "title": "Google търси повече чернокожи и испаноговорящи жени "}
{"url": "https://www.dnes.bg/politika/2018/06/15/dps-pozdravi-miusiulmanite-za-ramazan-bairam.379422", "text": "ДПС поздрави мюсюлманите у нас по случай Рамазан Байрам, съобщиха от пресцентъра на движението. \r\n\"Скъпи братя и сестри мюсюлмани, най-сърдечно поздравявам вас и вашите семейства по случай свещения празник Рамазан Байрам. От мое име и от името на Движение за права и свободи ви пожелавам здраве, берекет и благоденствие\", посочва в поздравлението си председателят на партията Мустафа Карадайъ. \r\n\"Рамазан Байрам се определя като празник на толерантността, солидарността и състраданието и се моля това още повече да усили чувството ни за единство и заедност. \r\nНека живеем в мир и просперитет независимо от религия, раса и етнос\", се чете в посланието на  Мустафа Карадайъ.", "date": "2018.06.15", "title": "ДПС поздрави мюсюлманите за Рамазан Байрам"}
{"url": "https://www.dnes.bg/za-da-se-razbirame/2018/06/15/vsiaka-jena-triabva-da-prochete-tova.379354", "text": "Кое бе последното вдъхновяващо нещо, което прочетохте, чухте или си казахте? За една жена е важно да бъде уверена, но и да поддържа увереността си. Понякога е трудно, много трудно. Забравяйки за чудесното момиче вътре в нас, сме склонни да се самонакажем с негативни мисли, апатия към живота. Достатъчно, мили дами!\r\nВ следващите редове споделяме няколко съвета за жени, които ще ви напомнят колко уникални сте и колко важна е вашата роля.\r\nБъдете в настоящия момент.\r\nИзлезте от четирите стени и вървете напред.\r\nНамерете вашето хоби. Това ще ви спаси от рутината.\r\nВинаги бъдете честни със себе си.\r\nЗабравете за възрастовите стереотипи в обществото.\r\r\n                    \r\n                    Не се страхувайте от остаряването, страхувайте се да не станете скучни.\r\nНикога не спирайте да търсите вдъхновение.\r\nЖивотът е просто нещо, но понякога е трудно да го живееш. Учете, четете, пътувайте.\r\n", "date": "2018.06.15", "title": "Всяка жена трябва да прочете това!"}
{"url": "https://www.dnes.bg/obshtestvo/2018/06/15/cenata-na-rekorda-usilen-trud-chakane-ili-630-paunda-na-sydiite.379423", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕднократният световен шампион по паркур, каскадьор и треньор по гимнастика Делян Димитров прави няколко поредни опита да запише рекорд на \"Гинес\", които не се увенчават с успех заради трудното изпълнение на изискванията.\r\n\"Първият ми рекорд не беше зачетен, защото съдиите не бяха квалифицирани - не бяха гимнастици. Има указания как да се постигне един рекорд, но те са много общи. Спецификите научаваш впоследствие. Отговор от съдиите получаваш ако си платиш 630 паунда, а чакаш 3 месеца, за да ползваш безплатната опция\", обясни шампионът пред .\r\nДелян Димитров разказа, че в имейла, който му върнали от последния му опит за участие в рекордите \"Гинес\" пишело, че тежестта трябва да бъде измерена преди и след рекорда, а по думите му това е практически невъзможно докато упражнението се изпълнява.\r\r\n                    \r\n                    Той демонстрира в студиото на  рекордния си гимнастически опит, както и \"стойка на ръце\".\n\r\nВ работата си с деца, Делян обръща внимание на стречинга и добрата загрявка.\n\r\n\"Трябва да знаеш правилният начин на трениране, за да постигнеш добри резултати. С децата се опитвам да правя тренировките забавни, искам да им бъда добър приятел\", каза още той.", "date": "2018.06.15", "title": "Цената на рекорда: Усилен труд, чакане... Или 630 паунда на съдиите"}
{"url": "https://www.dnes.bg/art/2018/06/15/otkriha-ostanki-ot-pyrvata-jena-kmet.379440", "text": "Останките от гробницата на \"първата жена кмет в света\" са били открити в турския средиземноморски окръг Анталия, съобщиха турски медии, позовавайки се на валията Мюнир Каралоглу.\r\nНаходката е била намерена при разкопки в античния град Перга, основан около 10 в. пр.н.е., съобщава новинарският сайт Хабертюрк. Смята се, че гробницата принадлежи на Планция Магна, известна като първата жена кмет в историята.\r\nТя е живяла между 1 и 2 в. в Перга, столицата на Памфилия. Археолозите са разчистили подиум с пет стъпала, който е част от гробницата. Разкопките в древния град продължават.", "date": "2018.06.15", "title": "Откриха останки от първата жена кмет"}
{"url": "https://www.dnes.bg/notifikacii/2018/06/15/za-4-dni-25-godishen-alo-apash-pribral-nad-54-000-lv.379420", "text": "25-годишен мъж от Мездра е задържан за телефонни измами, съобщиха от МВР.\r\nЗа четири дни той прибрал над 54 620 лв. от възрастни врачанки. Операцията по задържането му е проведена на 13 юни.\r\nОщетени са четири жени от града, като пред тях той се представял за служител на МВР, който работи за разкриване на престъпление и така успял да измъкне различни суми.\r\nНа 8 юни 72-годишна жена от областния град изхвърлила през терасата на дома си 13 000 лв. Ден по-късно, 79-годишна врачанка оставила 3000 лв. до кофа за смет, а 62-годишна нейна съгражданка - 1620 лв. до паметник в града. На 12 юни, подведена по лъжливия сценарий, 71-годишна жена е оставила под кофа за смет сумата от 37 000 лв.\r\nВ резултат на разследване в Мездра е задържан 25-годишен мъж. При обиск в дома му са намерени 12 000 лв., а от автомобила му е иззет мобилен телефон.\r\nВчера на 25-годишния измамник е повдигнато обвинение.", "date": "2018.06.15", "title": "За 4 дни: 25-годишен ало апаш прибрал над 54 000 лв."}
{"url": "https://www.dnes.bg/notifikacii/2018/06/15/trymp-koziruva-na-severnokoreiski-general-zashtitiha-go.379384", "text": "\r\n \r\n \r\nБелият дом защити решението на президента Доналд Тръмп да отдаде чест на срещата на върха в Сингапур на севернокорейски генерал, също отдал му чест преди това, за да го поздрави, предаде Асошиейтед прес.\n\r\n\"Това е обичайна любезност, да върнеш поздрава, когато военен представител на властите на друга страна те поздравява\", каза говорителката на Белия дом Сара Сандърс.\n\r\nСевернокорейските медии показаха видеозапис, на който Тръмп подава ръка, за да се ръкува с министъра на народните въоръжени сили на КНДР генерал Пак Йон Сик, който обаче не му подава ръка, а го поздравява с отдаване на чест. В следващия момент Тръмп също отдава чест, след което генералът вече му подава ръка. В крайна сметка двамата се ръкуват.\r\nСцената предизвика недоумение у някои, защото въпреки срещата на върха между Тръмп и Ким Чен Ун САЩ и Северна Корея на практика се водят все още във война. \r\n ", "date": "2018.06.15", "title": "Тръмп козирува на севернокорейски генерал – защитиха го"}
{"url": "https://www.dnes.bg/eu/2018/06/15/cheshkiiat-prezident-se-izgavri-s-jurnalisti-izgori-gashti.379386", "text": "Чешкият президент Милош Земан, който редовно се държи предизвикателно и враждебно към журналистите, вчера им се подигра на странна пресконференция, на която изгори чифт долни гащи, предаде Франс прес.\n\r\n73-годишният държавен глава, чието здравословно състояние е повод за безпокойства, беше обявил, че вчера следобед ще направи изявление пред журналисти, без да отговаря на въпроси. Това породи множество догадки в медиите, включително че може да подаде оставка.\n\r\n\"Извинявам се на журналистите, чиято интелигентност изпробвах, както винаги - напразно\", заяви Земан, заобиколен от говорителя и сътрудниците си в градините на Пражкия замък, който е седалище на президентството от 1918 г.\r\n                    \r\n                    \r\nПред събралите се изумени журналисти Земан запали под надзора на двама пожарникари голям чифт червени долни гащи, като заяви, че \"времето на долното бельо в политиката свърши\".\n\r\nИма се предвид акцията на група зевзеци, които през септември 2015 г. се дегизираха като коминочистачи и се качиха на покрива на президентството, където смениха официалния флаг на държавния глава с огромен чифт червени долни гащи, пише БТА.\n\r\n\"Съжалявам, че ви изкарвам тъпанари, наистина не го заслужавате\", заяви иронично Земан по адрес на журналистите, преди да се качи в колата си.\n\r\nТози \"хепънинг\" на проруски и прокитайски настроения президент предизвика лавина от възмутени реакции.\n\r\n\"Станахме свидетели на най-мъчително събитие от президентството на страната от новогодишното послание на последния президент комунист Густав Хусак през 1989 г.\", заяви телевизионният водещ Индржих Шидло.\r\nПрезидентът, \"който би трябвало да е достоен символ на държавата ни, изгаря долни гащи на официална среща с журналисти. Да се пробудим от този кошмар!\", заяви лидерът на дясната партия ТОП 09 Иржи Поспишил.\n\r\nСпоред официални изявления Земан страда от диабетна невропатия и проблеми със слуха. Той е заклет пушач и любител на бирата и твърдия алкохол.\r\n ", "date": "2018.06.15", "title": "Чешкият президент се изгаври с журналисти, изгори... гащи"}
{"url": "https://www.dnes.bg/balkani/2018/06/15/strelba-sled-politicheski-spor-v-turciia-4-dushi-sa-ubiti.379387", "text": "При престрелка в южния турски град Суруч бяха убити четирима души. Ранените след политически спор са 8.\n\r\nДепутатът два мандата и настоящ кандидат за народен представител от управляващата Партия на справедливостта и развитието Ибрахим Халил Йълдъз и придружаващите го лица са посещавали търговци в града, намиращ се в област Шанлъурфа. \n\r\nМежду групата, агитираща за Партията на справедливостта и развитието, и местни прокюрдски активисти е избухнал разгорещен спор, след което последвала размяна на изстрели, предаде БНР. \n\r\nСред загубилите живота си е брат на депутата, а сред ранените – други четирима негови братя, както и членове на прокюрдската Партия на демократичните региони.\r\n                    \r\n                    \r\nПрезидентът Реджеп Ердоган заяви, че зад убийствата стоят поддръжници на ПКК. Вътрешният министър Сюлейман Сойлу смята, че атаката е била подготвена преди посещението на делегацията от управляващата партия на местния пазар.\n\r\nПо думите на министър-председателя Бинали Йълдъръм \"каквато и да е причината, нищо не е по-важно от човешкия живот\".\n\r\nСъпредседателката на Демократичната партия на народите Первин Булдан заяви, че формацията няма да създава условия за никакви провокации. При нападение след инцидента петима членове на прокюрдската организация са били бити в Гьолджук, област Коджаели.\n\r\nЛидерът на опозиционната Народнорепубликанска партия Кемал Кълъчдароглу заяви, че подобни прояви трябва да останат в историята и призова идеите да се изразяват демократично чрез гласуване.\n\r\nДемократичната партия на народите трябва да остане под избирателната бариера. Това заявява президентът Ердоган във видео, което нашумя в турските социални медии. Държавният глава говори на закрито партийно съвещание пред местни ръководители на Партията на справедливостта и развитието.\n\r\nПри атентат, организиран от \"Ислямска държава\", в Суруч през лятото на 2015 г. загинаха 33 млади кюрдски активисти и политическото напрежение в града е голямо.\n\r\nТова е най-тежкият инцидент по време на предизборната кампания в страната до момента. В нощта срещу сряда офисът на Народнорепубликанската партия в консервативния град Коня беше нападнат и разбит от група от около 100 младежи, въоръжени с тояги. Водачът на листата там – основателят на ПСР и бивш вицепремиер на Ердоган Абдюллатиф Шенер – обвини за атаката младежката организация на управляващите.\n\r\nВ края на май привърженици на крайните националисти пребиха 7 активисти на умереноислямската Партия на щастието. В нападението е участвала група от около 25-30 младежи.", "date": "2018.06.15", "title": "Стрелба след политически спор в Турция, 4 души са убити"}
{"url": "https://www.dnes.bg/index/2018/06/15/receptata-dnes-keks-s-tri-plasta.379297", "text": ":\r\n150 г меко масло\r\n250 г брашно\r\n2 чаени лъжички бакпулвер\r\n4 яйца\r\n150 г захар\r\n150 г орехи\r\n40 г маково семе\r\n50 г шоколадови парченца\r\n3 прахчета ванилия\r\n \r\n:\r\n \r\nВ купа разбийте мекото масло заедно със захарта. След това добавете яйцата. Когато се получи хомогенна смес, може да добавите бакпулвера, ванилията и брашното.\r\n \r\nПолученото гладко тесто разделете в три купи по равно. В първата сложете шоколадовите парченца, във втората счуканите орехи, а в третата маковото семе.\r\n \r\nНамаслете тавичка за печене (по възможност продълговата) и първо сложете тестото с орехи. След това върху него много внимателно разпределете тестото с шоколада, а накрая маковото. Печете в предварително загрята фурна на 180 градуса до готовност. Преди да сервирате може да поръсите с пудра захар.\r\n\r\n", "date": "2018.06.15", "title": "Рецептата Dnes: Кекс с три пласта"}
{"url": "https://www.dnes.bg/eu/2018/06/15/sofiianci-nedovolni-niama-kyde-da-sportuvat.379388", "text": "София е на последна позиция от европейските столици според степента на удовлетвореност на жителите от спортни игрища, зали и съоръжения, показват данни от анализ на Евростат относно равнището на удовлетвореност от спортни съоръжения и възможностите за спорт в столиците на ЕС. Анализът е във връзка с началото на Световното първенство по футбол, отбелязва Евростат.\n\r\nЕдва 38 на сто от софиянци са доволни като цяло от наличието на спортни терени и съоръжения, като от тях 8 процента са \"много доволни\", а 30 процента - \"по-скоро удовлетворени\", показват данните на европейската статистика. \n\r\nОстаналите 62 на сто от жителите на столицата ни са настроени негативно към възможността да се занимават със спорт заради недостига на терени или спортни съоръжения.\r\n                    \r\n                    \r\nВ София към момента съществуват една дузина големи стадиони, около 10 големи спортни комплекса, една голяма Национална спортна база, включваща 5 спортни салона, 3 открити плувни басейна, зали за фитнес, културизъм и възстановяване, както и много други по-малки спортни обекти.\n\r\nПоследният голям спортен обект в столицата е откритата през 2011 г. зала \"Арена Армеец\" с капацитет до 15 000 зрители, в която могат да се практикуват над 30 вида спорт.\n\r\nИма и стотици частни спортни съоръжения, които обаче явно не задоволяват нуждите на обикновените столичани за спорт в милионна София.\n\r\nСпоред експерти на територията на София-град към момента има около 440 хектара площ за спорт и развлечения, а на територията на Столична община - около 1170 хектара терени за спорт и развлечения. Така по експертни оценки от специално предвидените за спорт територии на един жител на столичния град се падат по около 4 кв. метра за спорт.\n\r\nПричините за състоянието на спортните терени в София са многообразни, но основно се открояват два проблема. Единият е, че София е най-динамично развиващата се столица в Европа, като за малко повече от 100 г. е нараснала с население близо 100 пъти. И другият - масовото застрояване на терени в София през последните години често включва и разрушаване на спортни площадки и застрояване на терени с друго предназначение.\n\r\nВ двете европейски столици Люксембург и Хелзинки жителите са най-доволни от възможността да спортуват в разнообразните спортни центрове - близо 85 на сто от обитателите на столиците на Люксембург и Финландия дават положителен знак за възможностите да спортуват в градски условия.\n\r\nДруги европейски столици с отлични възможности за спорт са още Амстердам - 76 на сто, Прага и Дъблин - по 75 на сто, Париж - 71 на сто, Любляна, Братислава и Виена - с по 70 на сто и др.\n\r\nОсвен българската столица София с 38 на сто удовлетвореност от спортни съоръжения, по-малко от половината от населението на Братислава /43 на сто/, Букурещ, Валета и Атина /всички 44 на сто/ и Вилнюс /46 на сто/ - са удовлетворени от спортните съоръжения на техния град.\n\r\nИзследването на Евростат за удовлетвореността от възможностите за спорт в градски условия обхваща общо 109 европейски града, пише БТА. Сред тях челна позиция по удовлетвореност заемат германския град Мюнстер и финландския Оулу, където жителите им дават над 85 процента удовлетвореност или оценка \"5 звезди\" за възможността да спортуват в градски условия.", "date": "2018.06.15", "title": "Софиянци недоволни – няма къде да спортуват"}
{"url": "https://www.dnes.bg/akoshtete-vqrvaite/2018/06/15/kak-reagirat-zodiite-na-razdiala-bliznakyt-flirtuva-drugite.379309", "text": "Раздялата е болезнена за всички. Едни се отдават на работа, други търсят нова тръпка, а трети се изолират и страдат дълго. Ето и какво правят различните зодии, когато им разбият сърцето.\r\n\r\n \r\nОвенът преживява разбитото сърце като се гмурне в работа или преследване на цели и мечти. Той използва времето, в което е сам, за личностно развитие и самоусъвършенстване. Затова изглежда, че се възстановяват сравнително бързо, дори тайно да продължават да страдат.\r\n \r\n\r\n\r\nТези представители на зодиака бързо се съвземат, защото смятат, че времето, прекарано в съжаление, е изгубено. Обичат да са продуктивни и да не изоставят важни проекти и задачи, заради раздяла. Така или иначе, за тях любовта почти винаги е след работата или ученето.\r\n \r\n\r\n \r\nКралете на флиртовете! Естествено, ще са разстроени, ако някой ги е изоставил, това ще нарани егото им. Но също няма да губят много време, ще се впуснат бързо в дръзки флиртове, което ще повиши самочувствието им отново.\r\n\r\n\r\n \r\nИмат невероятно чувство за хумор и така ще се шегуват с разбитото си сърце, че не всички ще разберат колко много страдат. Отнема им повече време да преживеят раздялата, защото са чувствителни.\r\n\r\n\r\n \r\nЛъвовете ще градят кариера, докато сърцето им е разбито. Ще работят упорито и усърдно, по много часове на ден, само и само да не мислят за това, което им се е случило в интимен план. Иначе болката ще ги погълне. Затова също изглеждат сякаш бързо са се възстановили, но по-скоро игнорират собствените си чувства и емоции.\r\n \r\n", "date": "2018.06.15", "title": "Как реагират зодиите на раздяла: Близнакът флиртува, другите?"}
{"url": "https://www.dnes.bg/obshtestvo/2018/06/15/bylgarinyt-kryv-ne-dariava-pazi-si-ia.379389", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПовече от 85% от дарената кръв в България е от роднини на нуждаещите се, а едва 15% е от доброволци или платена на \"черния пазар\", каза в \"България сутрин\" председателят на Българската организация за доброволно кръводаряване Стефка Попова.\r\n\"От нашето сдружение стигнахме до извода, че българите не даряват заради системата - те \"пазят кръвта си\" за своите близки\", каза още тя.\r\nПопова изрази безпокойство, че по проблема се действа изключително кампанийно и масово се говори на 14 юни, когато е Световният ден на кръводарителите.\r\n\"Няма изградена национална стратегия. Когато стигаме до хората голяма част откликват, но трябва да бъдат информирани\", посочи Стефка Попова в .\r\r\n                    \r\n                    Председателят на организацията обясни още, че винаги има нуждаещи се от всички кръвни групи във всички градове и болници. \r\nТя призова доброволците и нуждаещите се да ползват приложението \"Дари кръв\", създадено от системата на организацията.\n\r\n\"Искаме да напомним на институциите и хората, че това засяга всеки от нас\", завърши тя.\n\r\n ", "date": "2018.06.15", "title": "Българинът кръв не дарява. Пази си я!"}
{"url": "https://www.dnes.bg/sofia/2018/06/15/devet-nanizani-koli-shestima-raneni-i-edin-vinovnik-s-djip-piian.379391", "text": "\n\r\n9 коли се сблъскаха снощи около 20 часа на столичния бул. \"Иван Гешов\".\r\nШестима души са ранени. Сред тях има и семейство с 12-годишно дете.\n\r\nПо първоначална информация катастрофата е причинена от джип, а шофьорът е бил пиян. Той е отказал дрегер на място и е бил отведен в болница за кръвна проба.\r\nСвидетели твърдят пред \"Фокус\", че виновникът за ПТП-то е карал с бясна скорост.\r\nПовече от 2 часа районът бе отцепен от полиция, а задръстванията бяха колосални.\r\nПострадалите майка, баща и дете са хоспитализирани в \"Пирогов\". Детето е на 12 години с контузия на гръден кош и в коремната област. Бащата е на 45 години с контузия на глава, нос и гръден кош. Майката е на 45 години с контузия на глава, гръден кош, с мозъчно сътресение, губила е за малко съзнание. Тя е най-тежко пострадалата от останалите.\r\r\n                    \r\n                    На още трима души им е била оказана медицинска помощ на място.", "date": "2018.06.15", "title": "Девет нанизани коли, шестима ранени и един виновник с джип – пиян!"}
{"url": "https://www.dnes.bg/stranata/2018/06/15/skritata-baba-stana-dom-na-16-dushi-v-gorite-nad-troianskiia-manastir.379390", "text": "Небезизвестен е Троянският манастир и село Орешак, до който се намира той. Но колко са тези, дето знаят, че само на 1800 метра от центъра на селото, нагоре в планината се е сгушила живописната махала Баба Стана?\r\nЗа нея малко е писано - жителите й така искат, и то напълно основателно. До селото се стига по малък път, скрит между дърветата. Изглежда като алея в парк, а пътуването не е кратко.\r\nЗа селото няма много информация и неслучайно. Името на местността дала вдовицата Стана. Заселила се там по турско време, за да спаси 12-те си деца от гибел. След години нейни потомци пък слезли в по-ниското и с хора от съседни махали създали селото на грънчарите и дърворезбарите - Орешак.\r\n                    \r\n                    \r\n60-те къщи в Баба Стана, разхвърляни по склона, са като на длан. Всички са в старовремски стил - автентични и по-нови. Стройнали са се досущ като за филмов декор. Усещането за нереалност се подсилва от липсата на хора и животни - не се мяркат никъде.\n\r\nВ началото на XX век тук са живеели над 600 души. Днес постоянните жители са едва 16, пише \"\". Няма дувари между къщите - от прага нагазват направо в кадифената зеленина на поляните. И звънци нямат - викат под прозореца и им отварят.\r\nСтара каменна чешма, също тъй каменен кладенец, наричан по тези места геран, и скипрен малък храм бележат центъра на махалата. Църковните двери са широко отворени, а вътре пред красиво изографисания иконостас грижлива ръка е оставила свещи и кибрит.\n\r\nМестните държат църквата отворена през цялата година. Фелдшера Милко бди над селото за всеки новодошъл. \n\r\nРазказът му започва с обяснение за параклиса \"Животоносный источник\", изграден с негово дарение и помощта на още 14 балканджии през 2007 г.\n\r\n\"Макар и да не съм много религиозен, това е делото на живота ми - построих го абсолютно безвъзмездно\", горд е от стореното Милко. Името на храма дошло от близостта му до най-големия извор в махалата. \n\r\n\"Това Богоугодно дело нямаше да бъде възможно без Джон и Клеър Бризби - те осигуриха средствата\", допълва Шотеков.\n\r\nИзвестният лондонски адвокат и кралски юридически съветник Джон Бризби е най-таченият жител на махалата - земя на предците му. За българския му корен Милко Шотеков може да говори с часове, тъй като е най-довереният му човек тук.\n\r\nБризби давал финансите, а фелдшерът вършел цялата работа. \"Джон е внук на доскоро забравения наш националреволюционер, дипломат, бизнесмен и филантроп Константин Хаджикалчев, завършил Робърт колеж в Цариград, който владеел 14 езика - личен приятел на ген. Скобелев и Макгахан. Неговият баща хаджи Калчо Дренски пък бил най-големият благодетел на училището в Баба Стана, основано през 1861 г.\", разказва Милко.\n\r\n62-годишният съветник на английската кралица направил ремонт на историческата сграда и тя сега е превърната във великолепен музей. Събрал над 2000 документи и книги за историята на страната ни, част от които се съхраняват в преобразената училищна сграда. Всяко лято деца от Ловеч, Тетевен, Велико Търново, Варна и София изпълват ремонтираното училище с гълчава. А талантливи ученици от страната изучават тънкостите на иконописта.\n\r\nПочти всички сгради - частни и обществени, в Баба Стана са възродени от Бризби. Родовите му корени личат навсякъде. Дори в стария кладенец до новия храм, който бил съграден от дядото Константин и възстановен от внука Джон.\n\r\nИ традицията на всеки 24 май да се дават награди на отличили се ученици се продължава в наши дни. Пред плевня от преплетени пръти е изградена открита сцена. В края на всяка учебна година деца от троянската община си получават дипломите на нея.  \n\r\nВ този оазис на българщината извън вредностите на цивилизования XXI век често пристигат много известни и преуспели люде, предпазливо разкрива Шотеков.\n\r\nГоляма част от иконите в параклиса са дарени от тях. Дава пример с племенницата на Иван Евстатиев Гешов, която решила да кръсти тук тримата си внука, а кръстник им станал генералният директор на Швейцарската национална банка - неговата майка също била българка.\n\r\nЧест гост тук е и сър Доналд, най-старият лорд и председател на Камарата на лордовете на Англия - баща на Клеър Бризби. Кметът на Хонконг и собственик на най-голямата банка в Китай също е гостувал в планинския рай.\n\r\nОбичайно хората тук са дълголетници - най-старата жителка е навъртяла 95 лета. Преди години това място се прочу със столетника социалист бай Иван Марешки, който до края на живота си не се раздели с любимия си \"Москвич\". Шотеков твърди, че гените на тукашните са такива - доживяват до дълбока старост.\n\r\nСред възрастните обаче има и младо семейство. Станко Панталеев се е установил със съпругата си тук. През зимата бори преспите с джипа си и така проправя пъртини и за другите. Стегнал е бащината си къща и казва, че Баба Стана е най-хубавото място на света.\n\r\n\"Искам да запазя автентичния дух и архитектура - новото строителство да е само в стар стил. Писах докъде ли не с молба махалата да получи статут на защитен разерват, ама никой не обръща внимание. Ако не се направи нещо, ще се съсипе всичко\", с тъга изрича Милко Шотеков, пазителят на приказката, наречена Баба Стана.", "date": "2018.06.15", "title": "Скритата Баба Стана: Дом на 16 души в горите над Троянския манастир"}
{"url": "https://www.dnes.bg/izlojbi/2018/06/15/nepokazvani-veshti-na-kyrt-kobein-v-irlandiia.379392", "text": "Изложба, посветена на покойния вокал на \"Нирвана\" Кърт Кобейн отваря врати в Ирландия следващия месец, съобщи Ройтерс.\r\nЕкспозицията \"Юношата Кърт Кобейн\" включва дузина вещи на грънч певеца, част, от които непоказвани пред публика досега. Подборът е направен от семейството на звездата.\r\nНа откриването на изложбата в Музея на иконите на стила в ирландския град Нюбридж, който е на 50 километра от Дъблин, ще присъстват дъщерята на Кърт Кобейн Франсис Бийн Кобейн и майка му Уенди О'Конър.\r\nПевецът, който има ирландски корени, се самоуби през 1994 г. на 27-годишна възраст.\r\nФоновете на Кобейн ще могат да видят зеления пуловер, който той носи на видеото към песента \"Smells Like Teen Spirit\", негови детски рисунки на анимационни герои, саморъчно написани текстове на песни, неговата синя кола Додж Дарт от 1965 г.\r\r\n                    \r\n                    \"С тази изложба искаме да насочим фокуса към корените на Кърт, към неговите идеи и творчески гений, за да вдъхновим хората да не губят творческото начало и детето в себе си\", обясни сестрата на грънч легендата Ким Кобейн.\r\nСред експонатите, изложени в малкия музей, са още дрехи, носени от актрисите Одри Хепбърн, Елизабет Тейлър, Грейс Кели. В него е имало изложби, посветени на певците Майкъл Джексън и Принс.\r\nИдеята за експозицията с вещи на Кърт Кобейн е плод на дългогодишното приятелство на собственика на музея Уилям Дойл със семейството на музиканта.\r\n\"Семейството му има чувството, че с тази изложба връща Кърт у дома\", каза Дойл. Откриването на експозицията ще е на 19 юли. Тя ще може да бъде видяна до края на септември.", "date": "2018.06.15", "title": "Непоказвани вещи на Кърт Кобейн в Ирландия"}
{"url": "https://www.dnes.bg/politika/2018/06/15/sektor-sigurnost-sbra-bsp-i-dps-stiagat-se-za-vota.379393", "text": "Депутатът от ДПС Йордан Цонев обяви, че партията му ще подкрепи вота на недоверие на БСП срещу правителството за сектор \"Сигурност\".\n\n\r\n\"Ние сме опозиционна партия. Искам да подчертая, че ние искахме да внесем вот по тази тема още през декември м.г. Радвам се, че сега БСП узря за идеята на ДПС\", коментира той.\r\nЦонев посочи, че вот на недоверие може да се внесе и по тема \"Здравеопазване\". \r\n\"Вижте какво става в здравната система. Има Плочев, няма Плочев. Европредседателството приключи, но проблемите в България продължават със страшна сила\", посочи депутатът пред Нова тв.\r\nСпоред него България се нуждае от национална програма за реформи.\r\n ", "date": "2018.06.15", "title": "Сектор \"Сигурност\" сбра БСП и ДПС! Стягат се за вота"}
{"url": "https://www.dnes.bg/notifikacii/2018/06/15/chasha-topla-voda-8-te-polzi-za-zdraveto.379353", "text": "Водата е изворът на живота. Тя е напитката, от която по природни механизми се нуждае тялото ни. Топлата вода обаче има още повече ползи за организма от студената. Има много причини да я пием всеки ден на гладно, когато стартираме деня си. Кои са те?\r\n\r\nЧаша топла вода на гладно всяка сутрин ускорява метаболизма, подобрява храносмилането и стимулира чревната перисталтика. Ако се опитвате да свалите няколко килограма, опитайте с топла вода. Ако към нея добавите и прясно изцеден сок от половинка лимон, ще постигнете още по-добри резултати.\r\n\r\nНатуралната топла вода е естествен помощник при болно гърло и хрема. Дори да не сте пипнали някоя вирусна инфекция, слуз в дихателните пътища може да се появи по други причини. Топлата вода потиска образуването ѝ и успокоява лигавиците.\r", "date": "2018.06.15", "title": "Чаша топла вода? 8-те ползи за здравето"}
{"url": "https://www.dnes.bg/football/2018/06/15/rusiia-ostava-bez-dzagoev-do-kraia-na-svetovnoto.379395", "text": "Руският халф Алан Дзагоев може да пропусне остатъка от световното първенство по футбол заради контузия, заяви селекционерът на домакините на турнира Станислав Черчесов.\n\r\nРуснаците победиха Саудитска Арабия с 5:0 в мача на откриването, а Дзагоев беше сменен през първото полувреме. След предварителните тестове от пресслужбата на националния отбор съобщиха, че халфът е получил увреждане на мускул в бедрото.\n\r\n\"Съдейки по начина, по който той спря да се движи и огромната болка, непозволяваща му повече да тича, травмата може да бъде доста неприятна и има възможност той да не играе повече. Не искам обаче да ви подвеждам, защото обстойните изследвания ще бъдат извършени утре (б.пр.- днес).\r\r\n                    \r\n                    Ще изслушаме какво имат да кажат медицинските лица и ще обявим подробностите. Не ми се иска да губя такъв футболист още в началото на турнира. Играчи с качествата на Дзагоев са рядкост не само в нашия отбор, но и в другите\", заяви Черчесов.\n\r\n", "date": "2018.06.15", "title": "Русия остава без Дзагоев до края на световното"}
{"url": "https://www.dnes.bg/balkani/2018/06/15/po-osta-s-makedoniia-radev-i-borisov-hodiat-po-vyje.379397", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНапрежението между македонския президент и премиер се пренесе и върху българските им колеги Румен Радев и Бойко Борисов. Политологът Първан Симеонов посочи, че е разбираема позицията на Борисов да откаже да се срещне с държавния глава Георге Иванов в София, на фона на това, което по-рано той е направил по отношение на Зоран Заев.\n\n\n\n\n\r\nПрипомняме, че Иванов изгони Заев от кабинета си, след като македонският премиер договори ново име на страната с гръцкия си колега Алексис Ципрас. Според изпълнителния директор на \"Галъп интернешънъл\", Борисов показва недвусмислена подкрепа в действията на Зоран Заев. \r\n                    \r\n                    \r\n\"Чест прави на Радев, че не прекали в отговора, не реагира прекомерно. Двамата ни основни държавни мъже ходят по въжето все още без да падат\", посочи Симеонов пред .\n\r\nТой е на мнение, че е наивно да смятаме, че позицията на българското правителство е особено автономна. Западните ни партньори искат да вземат Македония в НАТО, а източните ни приятели не искат това да се случва, отбеляза политологът.\n\r\nПо думите му работата на българския политически елит е да осъществи столетно чаканото сближаване с Македония, което според него не се случва засега. Българското общество е станало безразлично към отношенията ни с Македония, смята Първан Симеонов.\n\r\n\"Няма страхотна заплаха за това правителство, има обаче човешки проблеми. Дали на Валери Симеонов ще му издържат нервите, дали на самия Борисов ще му издържат... Логиката сочи, че това правителство би трябвало да се задържи\", коментира още политологът в \"България сутрин\".\n\r\nТой изрази съмнение, че поредният вот на недоверие на БСП ще бъде успешен, но отчете, че опозицията прави това, което трябва. Първан Симеонов подозира, че кабинетът ще се сплоти от този вот на недоверие и двете страни ще има какво да спечелят.", "date": "2018.06.15", "title": "По оста с Македония: Радев и Борисов ходят по въже"}
{"url": "https://www.dnes.bg/balkani/2018/06/15/pravitelstvoto-na-makedoniia-prie-dogovora-s-gyrciia.379401", "text": "Македонското правителство обсъди и единодушно прие договора за разрешаване на спора с Гърция за името на Македония и за стратегическо партньорство и го декласифицира, предаде агенция МИА.\n\r\nДоговорът вече е на интернет страницата на правителството и е достъпен за обществеността, съобщи правителственият говорител Миле Бошняковски на пресконференция снощи.\n\r\nДоговорът е със заглавие - Окончателна спогодба за решаване на различията, описани в резолюции 817 и 845 на Съвета за сигурност на ООН за прекратяване на силата на Временната спогодба от 1995 г. и за установяване на стратегическо партньорство между страните, каза Бошняковски.\n\r\nТой добави, че все още не е уточнена датата на срещата между премиерите Зоран Заев и Алексис Ципрас, на която трябва да бъде подписан договорът.\n\n\n\n\r\r\n                    \r\n                    Днес /петък/ ще има повече информации и ще се знае точно кога и къде ще се състои срещата, пише БТА.\r\nМеждувременно пред сградата на парламента на Република Македония и снощи се състоя протест на граждански сдружения против договора между Македония и Гърция за решаване на спора за името.\n\r\nСъбралите се граждани блокираха булеварда пред сградата, пред която бе поставен полицейски кордон.\n\r\nТе поискаха да спрат действията за промяна на името и оцениха договора като вреден за държавата.\n\r\nЧаст от участниците в протеста заявиха, че гражданите трябва да покажат, че те взимат решението за своето и на държавата бъдеще.\n\r\nВсеки гражданин независимо от националността и политическата си ориентация трябва да участва в протестите и да се противопостави на договора. Това са критични времена за държавата, да се противопоставим на безотговорните политици, бяха част от посланията на протеста.\n\r\nЧаст от присъстващите пееха патриотични песни и скандираха името на президента Георге Иванов.\n\r\nПо време на предишния протест, в сряда вечерта,  бяха задържани 10 души за нарушаване на обществения ред и мир.", "date": "2018.06.15", "title": "Правителството на Македония прие договора с Гърция"}
{"url": "https://www.dnes.bg/football/2018/06/15/svincheto-gancho-reche-urugvai-niama-da-sbyrka-sreshtu-egipet.379398", "text": "Уругвай ще победи Египет на старта на двата отбора на Мондиал 2018. Това прогнозира морското свинче на Gol.bg Ганчо.\r\n\r\nТой избра паничката, пълна с магданоз, с флага на латиносите пред тези за успех на \"Лъвовете на Атлас\" или равенство. Мачът между двата отбора е днес от 15:00 часа и ще бъде проследен на живо в специалната ни секция.\r\nГанчо ще предоставя на читателите ни своите прогнози за най-интересните срещи от световното първенство, а след неговия край ще обявим и степента й на футболен познавач.\r\r\n                    \r\n                    Вие също можете да давате прогнозите си в специалната ни игра. , а наградите за победителите са Телевизор PHILIPS 43PFS4001/12 + подарък тонколони Т3300, уикенд за двама в Хасиенда Бийч Ризорт, 150 кенове Ариана и участие на Milan Academy Junior Camp Bulgaria. \r\n ", "date": "2018.06.15", "title": "Свинчето Ганчо рече: Уругвай няма да сбърка срещу Египет!"}
{"url": "https://www.dnes.bg/cars/2018/06/15/kupuvate-kola-i-ne-ia-preregistrirate-kat-ia-otpisva-avtomatichno.379380", "text": "Вече работи автоматизираната система за служебно прекратяване на регистрацията на колите, които не са пререгистрирани от новите си собственици в Пътна полиция, съобщават от МВР. \n\r\nТова е предвидено с промените в закона за движение по пътищата от края на 2017 г., но сега вече е инсталиран и софтуерът, за да действа системата, пише . \n\r\nАко си купите кола и не я пререгистрирате в КАТ в срок от 1 месец, дължите административна глоба от 200 лв. \n\r\nСлед втория месец возилото се отписва служебно. \n\r\nАко шофьор бъде хванат да кара такава кола, той носи наказателна отговорност и може да бъде осъден с наказание до 1 г. затвор и глоба 500 лв.\r\n                    \r\n                    \r\nАвтоматичната дерегистрация на автомобилите е възможна, след като на 6 март заработи и връзката на МВР с Нотариалната камара. Така се осигурява получаване на информация за договора за прехвърляне собствеността на колите веднага след неговото сключване.\r\n ", "date": "2018.06.15", "title": "Купувате кола и не я пререгистрирате? КАТ я отписва автоматично "}
{"url": "https://www.dnes.bg/eu/2018/06/15/trymp-kym-iunker-vie-ste-brutalen-ubiec-bilo-kompliment.379381", "text": "Председателят на Европейската комисия Жан-Клод Юнкер заяви, че президентът на САЩ Доналд Тръмп го е нарекъл \"брутален убиец\" на срещата на Г-7 в Канада в края на миналата седмица, предаде Ройтерс.\n\r\nВчера в реч в областния парламент на Бавария Юнкер, който също участва в разговорите на Г-7, разказа за срещата си с Тръмп.\n\r\n\"Миналата седмица Тръмп ми каза: Жан-Клод - Вие сте брутален убиец\", заяви Юнкер, който е бивш премиер на Люксембург. \r\n\"За пръв път Люксембург се превръща в такава опасност за САЩ. Мисля, че го е казал като комплимент, но не съм сигурен\".\n\r\nСрещата на Г-7 не доведе до затваряне на увеличаващата се пропаст между САЩ и другите сили, много от които Тръмп обвинява във водене на търговска политика, третираща несправедливо Щатите, пише БТА.\r\n                    \r\n                    \r\nВчера държавите от ЕС единодушно подкрепиха план за вносни мита на стойност 2,8 милиарда евро за американски продукти в отговор на митата на САЩ върху вноса на стомана и алуминий от съюза, казаха източници от ЕС.\n\r\n\"Не може да оставим митата без отговор. Не съм настроен за война, но не приемам да ни диктуват отнякъде другаде какво да правим в Европа\", заяви Юнкер. \"Това е независим континент. За това са се борили немалко хора.\" /ВС/\n\r\n ", "date": "2018.06.15", "title": "Тръмп към Юнкер: \"Вие сте брутален убиец\". Било комплимент?"}
{"url": "https://www.dnes.bg/snimka-na-denia/2018/06/15/grymotevichni-buri-i-gradushki-da-ochakvame-i-dnes.379382", "text": "На много места в западната половина от страната отново ще се развива мощна купесто-дъждовна облачност. Ще има интензивни краткотрайни валежи от дъжд с гръмотевични бури и градушки. \r\nПреди обяд в източните райони ще е предимно слънчево, но след обяд на места, главно в югоизточните райони, ще има временни увеличения на облачността и ще превали и прегърми. \r\nЩе духа слаб до умерен вятър: в западната половина от страната - от северозапад, а в източната - от югоизток. \r\nМаксималните температури ще са от 25-28 градуса в Западна България до 33-35 градуса - в Североизточна България. Атмосферното налягане слабо ще се повиши, но ще остане по-ниско от средното за месеца. \r\nПо Черноморието ще е предимно слънчево с временни увеличения на облачността.\r\n ", "date": "2018.06.15", "title": "Гръмотевични бури и градушки да очакваме и днес"}
{"url": "https://www.dnes.bg/obshtestvo/2018/06/15/smyrtnostta-v-stranata-rekordno-visoka.379383", "text": "Общата смъртност в България непрекъснато се покачва от 1964 г. насам, когато е регистрирана най-ниската й стойност – 7.9‰. Според обобщени данни от 2016 г. тя е достигнала рекордните 15.1 на 1000 души. За сравнение средно за ЕС тя е 10.0 на 1000 души.\n\r\nПродължава да е висока и детската смъртност независимо от изразената тенденция към снижаване с малки колебания. Въпреки това тя остава почти два пъти по-висока, отколкото в ЕС. В цифри това са 6.5 на 1000 живородени деца у нас, а в ЕС – 3.6 на 1000 живородени деца.\n\r\nДанните бяха изнесени по време на кръгла маса на тема „Здравето на българите през 21 век – тенденции и предизвикателства“ под патронажа на Комисията по здравеопазване, пише „Труд“. \r\n                    \r\n                    \r\nАнализите показват, че демографските процеси в страната се характеризират с трайни тенденции към намаляване на броя на населението и неговото застаряване. Основни причини за това са ниската раждаемост, нарастването на смъртността и емиграцията на значителна част от младите хора. \n\r\nСлед 2009 г. се наблюдава намаляване на раждаемостта в България, която е по-ниска от тази в Европейския съюз. На 1000 души у нас през 2016 г. са се родили 9.1 деца, а средно в ЕС – 10.1. В същото време проблем за страната ни е високото ниво на смъртността.\n\r\nОтчита се и негативна тенденция във връзка с влошеното обществено здраве и увеличаващ се брой хоспитализации на годишна база.\r\n ", "date": "2018.06.15", "title": "Смъртността в страната – рекордно висока!"}
{"url": "https://www.dnes.bg/zvezdi/2018/06/15/kortni-koks-na-54-liubimata-monika-ot-priiateli.379298", "text": "\n\r\nНа 15 юни рожден ден празнува американската актриса Кортни Кокс. Родена през 1964 година в Бирмингам, Алабама, САЩ, тя добива световна известност с ролята си на Моника Гелър в комедийния сериал \"Приятели\".\n\r\nКокс е позната още с участието си във филмите от поредицата \"Писък\", както и във филма \"Айс Вентура зоодетектив\", където си партнира с Джим Кери. В нейната досегашна кариера, която започва през 1984 година, тя се е снимала в над 30 филма.\n\r\nКортни е най-малкото дете от общо 4 в своето семейство. Тя има 2 сестри и един брат.\r\n                    \r\n                    \r\nСлед като завършва своето образование в родния град, бъдещата филмова звезда заминава за столицата Вашингтон, където изучава вътрешен дизайн и архитектура. Тя обаче така и не завършва своето следване – само след година академично следване Кортни напуска университета и се ориентира към киното.\n\r\nСтартът на нейната кариера идва в музикален видеоклип - \"Dancing in the Dark\" на легендата Брус Спрингстийн. За участието си в него бъдещата звезда получава хонорар от... 350 долара.\n\r\nВ началото на своята кариера има 6-годишна връзка с популярния актьор Майкъл Кийтън.\n\r\nПрез 1999 година се жени за 7 години по-младия актьор Дейвид Аркет. Бракът им продължава до 2013 година, когато те официално се развеждат. Двамата имат и дъщеря, родена през 2004 година.\n\r\nКръстница на дъщеря й Коко е друга звезда от \"Приятели\" - Дженифър Анистън.\n\r\nЛюбопитно е, че всъщност първоначално Кортни Кокс е трябвало да играе ролята на Рейчъл в \"Приятели\".\n\r\nАктрисата е голям фен на американската рок група Foo Fighters.\n\r\nКортни Кокс обича много кучетата и има 3 в своя дом.\n\r\nАктрисата може да свири на пиано и малко на барабани.", "date": "2018.06.15", "title": "Кортни Кокс на 54: Любимата Моника от \"Приятели\""}
{"url": "https://www.dnes.bg/politika/2018/06/15/skandal-v-parlamenta-mnogo-im-e-rabotata-petyk-e.379403", "text": "Със скандал започна днешния петък в парламента. Причината за това станаха допълнителните точки, които мнозинството вкара в дневния ред.\r\nСпоред програмата, приета в сряда, за днес освен парламентарния контрол беше предвидено депутатите да обсъдят и поправки в ГПК, внесени от червения Крум Зарков.\r\nУправляващите обаче решиха, че преди промените в кодекса, ще обсъдят изменения в Закона за водите, Закона за МВР, както и освобождаването на шефа на НЗОК проф. Камен Плочев.\n\r\nЗдравната комисия вчера прие, че той вече няма да оглавява Касата, защото от три месеца е в болнични, а ги бил уведомил, че още месец няма да може да изпълнява задълженията си поради здравословни причини.\r\r\n                    \r\n                    От БСП реагираха остро на включването на допълните четири точки в дневния ред. Според Георги Свиленски вече е станало практика да се допълва програмата за работата на парламента всяка седмица.\r\nШефката на НС Цвета Караянчева успокои опозицията, че има достатъчно време да се разгледат всички точки от дневния ред за петък, дори и новите. Социалистите обаче не останаха доволни от отговора и и напуснаха демонстративно залата.\r\nЙордан Цонев от ДПС също възрази, че се вкарват допълнителни токи, защото много от неговите колеги от парламентарната група в петък ще отсъстват заради големия мюсюлмански празник Рамазан Байрям и няма да мотаг да вземат отношение към законите.\r\nЛевият Драгомир Стойнев обясни, че съпартийците му са напуснали залата в знак на протест срещу начина, по който управляващото мнозинство упражнява авторитарен стил на управление в НС.\n\r\nСпоред него опозицията е лишена от възможността за конструктивен дебат. \"Това ръководство на парламента не може да направи програма дори за една седмица, какво остава правителството да е в състояние да напише управленска програма\", скочи той.\n\r\nСтойнев е убеден, че целта на управляващите е да се отклони общественото внимание от освобождаването на Камен Плочев от поста, след като той изнесе данни за прекалената задлъжнялост на НЗОК. \n\r\nВалери Жаблянов пък поиска поименна проверка на кворума и след спорове дали е допустима или не, се оказа, че в залата няма достатъчно депутати, за да продължи заседанието. Цвета Караянчева преброи 116 от 240 народни избраници и заради това даде почивка от 15 минути.", "date": "2018.06.15", "title": "Скандал в парламента! Много им е работата, петък е!"}
{"url": "https://www.dnes.bg/obshtestvo/2018/06/15/chinovnichki-ot-mtsp-v-sasht-spodeliat-opit-sistemata-ne-gi-ubiva.379385", "text": "Докато тече драмата между социалния министър Бисер Петков, премиера Бойко Борисов и майките на младежи с увреждания, две високопоставени служителки от социалното министерство, пряко отговорни за проблема - зам.-министър Росица Димитрова и държавният експерт от отдел \"Интеграция на хората с увреждания\" Надежда Харизанова, са на луксозна командировка в Ню Йорк, пише \"Сега\". \n\r\nПо ирония на съдбата от 12 до 14 юни те представят \"положителния опит и постигнатите резултати в България\" за правата на хората с увреждания и деинституционализацията на децата с увреждания. \n\r\nНасред кризата с оставката на Петков, който в понеделник беше отстранен от Борисов, а във вторник - върнат обратно, за да \"отърве премиера от палатковите лагери\" и протеста \"Системата ни убива\", в профила на министерството във Facebook се появиха снимки на Димитрова и Харизанова от Ню Йорк.\n\n\n\n\r\r\n                    \r\n                    Командировката им е с всички екстри - самолетна бизнес класа за зам.-министъра, дневни, квартирни и пр. Общата стойност на пътуването на двете служителки е 16 150 лв., става ясно от документ, с който \"Сега\" разполага. Тъй като самолетните билети са купени в последния момент, билетът за бизнес класа на Димитрова струва 8306 лв., а икономичната класа на подчинената й - 2016 лв. Останалото до 16 150 лв. са дневни, хотел и пари за вътрешен транспорт.\r\nВъпреки че самата конференция е тридневна - от 12 до 14 юни, а нощувките са четири, зам.-министърът и държавният експерт са писали дневни за 6 дни. Не е ясно какво е наложило спешното купуване на билетите, при условие че датите на конференцията са известни още от миналата година.\n\r\nПред \"Сега\" от социалното министерство уточниха, че командировката е за сметка на МТСП и че зам.-министърката за първи път пътува с бизнес класа. Според пресцентъра разходите за Димитрова са 8980 лв., без да уточняват какво точно се покрива със сумата. Тя се възползва от правото си според наредбата за служебните командировки, според която при пътуване над 5 часа зам.-министрите и други висши служители ползват бизнес класа.\n\r\nСлед запитването на \"Сега\" за командировката пресцентърът на МТСП разпространи съобщение до всички медии какво е правила зам.-министърката на конференцията. \"Социалното включване на хората с увреждания трябва да е на равни начала с всички останали групи от обществото\", заявила Димитрова в централата на ООН. \n\r\nТя подчертала, че българското законодателство дава гаранции за недискриминация и равни възможности за всички. И обяснила, че у нас се разработва нов закон за социалните услуги, който \"ще създаде иновативен модел на финансиране и подобряване на качеството, ефективността, управлението и мониторинга на социалните услуги\".\n\r\nНа сайта на конференцията Димитрова не е спомената сред изказалите се. Там пише, че изказване е направил Георги Панайотов, постоянен представител на България в ООН.\n\r\nТочно проектозаконът, който Димитрова хвали, е една от конфликтните точки между протестиращите и министерството - те настояват да се приеме изготвеният от омбудсмана Мая Манолова проектозакон за личната грижа и към момента отхвърлят варианта двата проекта да се обединят, както предлага министър Бисер Петков. \r\n ", "date": "2018.06.15", "title": "Чиновнички от МТСП в САЩ... споделят опит! Системата не ги убива"}
{"url": "https://www.dnes.bg/stranata/2018/06/15/pojarnikari-spasiha-vyzrastna-jena-v-silistra.379405", "text": "Пожарникари спасиха възрастна жена в Силистра, съобщиха от Областната дирекция на МВР. \r\nВ четвъртък около 17:20 часа бил получен сигнал за 82-годишна самотно живееща силистренка в безпомощно състояние. \r\nУстановено е, че със счупен крак жената паднала до входната врата на апартамента си, блокирайки я отвътре. \r\nС помощта на стълба огнеборците се изкачили до втория етаж, където се намирало жилището и влезли в него през терасата. \r\nТе извели пострадалата от дома й и я предали на пристигналия на адреса медицински екип.", "date": "2018.06.15", "title": "Пожарникари спасиха възрастна жена в Силистра"}
{"url": "https://www.dnes.bg/politika/2018/06/15/zakonyt-za-obshtestvenite-porychki-na-remont.379409", "text": "Ремонт на Закона за обществените поръчки предлагат от Министерство на финансите (МФ). Промените са свързани главно с въвеждането на електронната платформа, става ясно от мотивите към публикувания на сайта на институцията законопроект.\r\nПредвижда се възлагането на поръчките да става изцяло и само с електронната платформа, като изключения са допустими в няколко изрично регламентирани хипотези. Допусната е възможност централните органи за покупки да използват свои платформи, като са регламентирани принципните изисквания към тях по отношение на свързаност с националната платформа.\r\nПриемането на законопроекта ще окаже пряко влияние върху дейността на всички възложители в страната, които към момента по данни от Регистъра на обществените поръчки са около 6 000. С въвеждането на електронната платформа те ще следва да извършват всички действия във връзка с възлагането чрез нея. Пряко заинтересовани от приемането на законопроекта са и стопанските субекти, както български, така и чуждестранни, които участват в поръчките, става явно от записаното в оценката на въздйствието към законопроекта.\r\r\n                    \r\n                    Предвиден е и нов ред за връчване на актовете на възложителите, съобразен със съответните функционални възможности на електронната платформа. Изпращането на обявленията до Службата за публикации на Европейския съюз също ще се осъществява чрез платформата. Част от процеса на електронизация на обществените поръчки е електронното разплащане и със законопроекта се въвежда задължение за възложителите да приемат и обработват електронни фактури, съобразно изискванията на Директива 2014/55/ЕС. По-детайлни правила за използване на платформата при възлагане на поръчки ще бъдат разписани в правилника за прилагане на закона, тъй като там се съдържат конкретните процедурни изисквания, посочват още от МФ.\n\r\nПредвидено е повишаване на стойностните прагове, над които могат да бъдат възлагани обществени пръчки (чл. 20 от ЗОП) съобразно с новите европейски стойности, в сила от 1 януари 2018 г. Повишението е средно около 5 на сто за доставките и за услугите извън приложение № 2 от закона, като конкретните национални стойности са закръглени за по-голямо удобство, уточняват от МФ.\r\n", "date": "2018.06.15", "title": "Законът за обществените поръчки – на ремонт"}
{"url": "https://www.dnes.bg/football/2018/06/15/ruskini-bez-seks-na-mondiala-trogatelno-naiven-priziv-na-tamara.379408", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРусия и светът са подвластни на Мондиал 2018. Наред с емоциите и залозите на букмейкърите, една друга тема разбуни обществото.\r\nРуският политик Тамара Плетньова призова съгражданките си да се въздържат от секс и връзки с чужденци по време на Световното първенство.\n\r\n\"Тамара Плетньова е трогателно наивна. Нищо не може да спре рускинята! Те са известни и имат своите традиции. Любвеобилни и красиви са, поне до 36-годишна възраст. Все едно да спреш вятъра\", изтъкна актьорът Александър Дойнов.\n\r\nВ студиото на \"България сутрин\" тв водещата Миглена Ангелова обясни, че Плетньова е на 70 години и от 1991 г. е депутат в Русия.\n\r\r\n                    \r\n                    \"Това, което тя е казала, е препоръка да не се раждат деца в непълни бракове. При социализма никога не се е гледало с добро око на връзките със западни партньори. Отношенията между хората никога не са били подвластни на призиви от студиа и от държавната власт. Важното е, че от Държавната дума не са забранили секса с чужденци\", добави тя.\n\r\nДойнов обобщи бъдещата ситуация в Русия, поне що се касае за рускините и половите актове: Ще хвърчи ластик из цяла Русия. Ще се къса дантела в мрака. Километри ластик!\n\r\n\"Световното е факт. Имаше призиви да се бойкотира. Добре, че това не стана. Най-важно е да има мир. Депутатите трябва да се научат да не говорят глупости\", посочи Ангелова пред .", "date": "2018.06.15", "title": "Рускини без секс на Мондиала! Трогателно наивен призив на Тамара"}
{"url": "https://www.dnes.bg/eu/2018/06/15/evrokonkursyt-za-wi-fi-v-obshtinite-anuliran-zashto.379407", "text": "Мария Габриел, комисар за дигиталното общество, обяви, че е анулирала конкурса за финансиране прокарването на безплатен интернет в европейските общини.\r\nСтраницата на инициативата WiFi4EU е затворена заради провал със софтуера на сайта, където трябваше да се подават кандидатурите, обясни Еврокомисията.\n\r\nПрез март Брюксел съобщи, че ще раздаде ваучери на кметовете да изградят мрежи за безплатен високоскоростен безжичен интернет в села и градове из цяла Европа. Целта е да се подобрят възможностите за бизнес и да се даде достъп до онлайн услуги на гражданите. Точките трябваше да се позиционират в кметства, музеи, библиотеки, болници, по площади и други обществени места, по избор на кметството. Общините се задължават да ги поддържат поне 3 г. за собствена сметка.\r\n                    \r\n                    \r\nШумно рекламираното набиране на желаещи да се възползват от европейските пари обаче беше тихомълком прекратено с обяснение за грешка в софтуера на сайта за подаване на молбите.\n\r\nСъздателят на програмата, нает от Комисията, допуснал някои общини да попълнят формулярите преди официалното отваряне на процедурата. След началото на набора пък някои участници не могли да се регистрират. Еврокомисията, която е поръчала и одобрила направата на сайта, беше поставила условие, че парите ще се дават по реда на записване докато свършат.\n\r\nСамо за няколко часа 18 000 общини подали документи, като 5000 успели да се регистрират в първите секунди след отварянето на портала на 15 март. От обяснението на Мария Габриел, която отговаря за програмата, става ясно, че сайтът е работил само един ден. След това той бил дезактивиран по сигнал, че регистрацията не може да се впише. Едва вчера българската еврокомисарка обяви, че е решила да анулира процедурата заради съмнения, че не всички участници са могли да кандидатстват при равни условия.\n\r\nЕврокомисията беше обещала да даде първите пари за Wi-Fi в края на лятото, но проблемите със сайта ще отложат преводите поне за края на годината. Нова процедура за участие няма да бъде стартирана преди есента, съобщи дигиталната еврокомисарка.\n\r\nЕС е заделил 120 млн. евро за ваучери от по 15 000 евро на община, които трябваше да се раздават след 4 конкурса за набиране на кандидати през тази и следващата година. По сметки на Еврокомисията това означава, че около 6000 кметства можеха да се възползват от офертата, а остатъкът от бюджета е разпределен за технически разходи. Бройката кандидати за двете години бе надхвърлена още през първия ден от отварянето на портала.\n\r\nГабриел беше поставила бързината като условие към желаещите да получат пари закупуване и инсталиране на оборудване за безжична интернет връзка в избрани от тях обществени места. Първите 1000 трябваше да вземат парите от премиерния конкурс.\n\r\nПо данни на министерството на транспорта 130 български общини са участвали в анулирания сега конкурс.\n\r\nЕврокомисията обещава вече подалите документи да бъдат информирани по електронната поща кога интернет порталът ще бъде отново качен в мрежата. Те ще трябва да потвърдят подаването на документите си, за да бъдат включени в ново раздаване.\r\n ", "date": "2018.06.15", "title": "Евроконкурсът за Wi-Fi в общините анулиран! Защо?"}
{"url": "https://www.dnes.bg/notifikacii/2018/06/15/nastroeniiata-v-germaniia-po-stroga-poziciia-za-imigraciiata.379400", "text": "Мнозинството германци искат по-твърда позиция по въпроса за имиграцията от тази на канцлера Ангела Меркел, сочи проучване за обществената телевизия АРД, цитирано от ДПА.\n\r\nСпоред изследването \"Дойчландтренд\" на института \"Инфратест димап\" 62 процента от запитаните смятат, че мигрантите без документи за самоличност трябва да бъдат отхвърляни още на границата - мярка, която подкрепя германският министър на вътрешните работи Хорст Зеехофер, пише БТА.\n\r\nШейсет и един процента изразяват подкрепа за спорния план на Зеехофер по границите да бъдат изградени центрове за настаняване на мигранти, където те да остават от пристигането до евентуалната си депортация.\r\nВнушителни 86 процента от запитаните заявяват, че са за по-ефективна система за депортиране на хора с отхвърлени молби за убежище.\n\r\nОбявяването на резултатите от проучването съвпада с гръмък скандал в коалицията на Меркел, в която участват нейният Християндемократически съюз, баварските консерватори от Християнсоциалния съюз и Германската социалдемократическа партия.\n\r\nЗеехофер, който е дългогодишен политик от ХСС и отдавна е постоянен източник на проблеми за Меркел по въпроса за втвърдяването на германската позиция за имиграцията, заплаши, че ще заобиколи канцлера, за да прокара предложението си незаконните мигранти да бъдат депортирани още на границата. \r\n ", "date": "2018.06.15", "title": "Настроенията в Германия: По-строга позиция за имиграцията"}
{"url": "https://www.dnes.bg/politika/2018/06/15/us-poslanikyt-bylgariia-strana-s-iasni-i-ustoichivi-deistviia.379416", "text": "Министър-председателят Бойко Борисов разговаря с посланика на САЩ Ерик Рубин. Двамата обсъдиха актуални политически теми и развитието на двустранните отношения, съобщи правителствената пресслужба.\n\r\nЕрик Рубин поздрави българския премиер за участието му в Глобалната конференция на Американския еврейски комитет в Ерусалим. В изказването си на форума премиерът Борисов посочи, че България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина. \n\r\nСпоред Ерик Рубин на фона на динамичните глобални и регионални процеси България успява да защити престижа и авторитета си на страна с ясни и устойчиви действия. \r\n                    \r\n                    \r\nАмериканският посланик подкрепи изявлението на българския премиер по време на Глобалната конференция за визията на Българското председателство за подобряването на свързаността на страните от Западните Балкани като основен инструмент за преодоляването на различията в региона.\n\r\nПо време на срещата Ерик Рубин подчерта, че България провежда активна и балансирана политика в региона на Балканите и в Европа.", "date": "2018.06.15", "title": "US посланикът: България - страна с ясни и устойчиви действия"}
{"url": "https://www.dnes.bg/sofia/2018/06/15/otkriha-vinovnika-za-ptp-to-na-geshov-piian-s-1.379417", "text": "Задържан е един от шофьорите, които участваха в тежката верижна катастрофа на бул. \"Акад. Иван Гешов\" в София снощи.\r\nПробата му за алкохол е положителна. В кръвта му е открит 1 промил алкохол, и той е задържан за 24 часа, съобщи bTV.\n\r\nДо късно снощи булевардът беше блокиран заради инцидента, но вече движението е пуснато.\r\n9 коли се сблъскаха във верижната катастрофа. Пострада семейство с дете.\r\nНай-тежко е състоянието на майката, която има контузия на главата, мозъчно сътресение и е губила съзнание. Още трима пострадали са прегледани на място.\r\nРазчистването на смачканите коли продължи няколко часа.", "date": "2018.06.15", "title": "Откриха виновника за ПТП-то на \"Гешов\" – пиян, с 1 ‰ "}
{"url": "https://www.dnes.bg/obrazovanie/2018/06/15/blokcheinyt-i-izkustveniiat-intelekt-v-uchebnicite.379410", "text": "\r\nСпоред проф. Таудес  е глупаво, давайки за пример зората на интернета в края на 90-те. \"Когато се появи традиционният интернет, всички си правеха имейли, защото това беше първото му приложение\", посочва той пред Investor.bg.\r\nНо подобна едностранна употреба е ограничаваща. Иновациите при протокола винаги са по-различни от традиционните, защото те променят начина, по който хората си взаимодействат, смята още експерта и допълва, че именно многото нови начини за използването на тези протоколи затрудняват разбирането на това кои от тях са правилни и кои – не. \r\nА технологията се променя все по бързо и постоянно води до изменения. Въпреки че криптовалутите са първата голяма употреба на блокчейна, налице са и нови промени, една от които е начинът на работа на рисковите инвеститори.  \r\nАко досега традиционните стартъпи е трябвало да набират средства чрез рискови капитали, то благодарение на блокчейна те имат възможност да правят това с първичното монетно предлагане, посочва проф. Таудес.\r\nТова от една страна е и част от причините да съществуват толкова много криптовалути, но също така е нов начин за набиране на рисков капитал.\r\n\"Блокчейнът вече променя начина, по който работят рисковите инвеститори\", категоричен е той.\r\nСпоред него една от следващите сфери, които ще бъдат драстично променени от блокчейна са и тези на  и  като цяло. Очакванията на експерта са и за промени в , тъй като тези продукти са „узрели“ за този нов вид иновации. Бъдеще професорът вижда и в сектора на веригите за доставки, където блокчейнът и изкуственият интелект могат да създадат съвсем нови решения.\r\n\"Със сигурност ще видим промени в начина, по който работи енергийният пазар\", каза още специалистът пред \r\nНе липсват обаче и \"глупави предложения\", както самият той ги нарича, за използването на новата технология, които идват най-вече от това, че хората в бизнеса трябва да разберат това, което тя може или не може да прави, а не как.\r\n\"Всички тези идеи няма да проработят, защото хората не разбират какво прави технологията\", категоричен е професорът.\r\nОтчасти той отдава тази липса на запознатост с недостатъчната качествена литература по въпроса. „Повечето книги, на които попадам са наистина много лоши“, липсва им задълбоченост и понякога не става ясно за какво може да бъде използвана тази технология, посочва той. В същото време основна част от литературата и видеата в YouTube по въпроса са фокусирани основно върху биткойна и спекулациите с него.\r\nТова обаче не е изненадващо, тъй като безспорно една от темите, които развълнува най-много пазарите в края на миналата и началото на тази година беше именно цената на криптовалутите.\r\n", "date": "2018.06.15", "title": "Блокчейнът и изкуственият интелект – в учебниците!"}
{"url": "https://www.dnes.bg/notifikacii/2018/06/15/kiustendil-rodnini-se-biiat-sysedite-se-vkliuchvat.379411", "text": "Шестима са пострадали при бой между съседи и роднини в ромския квартал \"Изток\" в Кюстендил, съобщиха от местната полиция.\r\nСнощи, при възникнал спор между роднини, в двора на къща в квартала е последвало сбиване. Към биещите се роднини са се присъединили и съседи. Пострадали са шести души.\r\nДвама от тях са със счупени ръце, един е със счупен крак и един – с черепно-мозъчна травма. Той е закаран за лечение в столично здравно заведение.\r\nТрима от участниците в побоя са задържани. По случая е започнато досъдебно производство в РПУ - Кюстендил, уведомен е дежурен прокурор. \r\n ", "date": "2018.06.15", "title": "Кюстендил: Роднини се бият, съседите се включват!"}
{"url": "https://www.dnes.bg/football/2018/06/15/izberete-nai-krasiviia-gol-ot-pyrviia-den-na-mondial-2018.379414", "text": "Световното първенство започна, а редом с него Gol.bg стартира интересни рубрики специално за читателите си. Както и на Евро 2016, имате възможността да избирате най-красивите голове чрез гласуване. \r\nВчера се изигра откриващия мач на Мондиал 2018 Русия – Саудитска Арабия. В него паднаха пет гола, след като домакините разгромиха съперника си на нула. На два пъти се разписа Денис Черишев, като едното му изпълнение спокойно може да се опише като \"бижу\".\r\n \r\nМладата надежда на \"сборная\" Александър Головин вкара чудесно попадение от фаул, точни бяха още Юри Газински и Артьом Дзюба. Сега е ваш ред да определите кой беше най-красивият гол от откриващия мач на шампионата на планетата.\r\n \r\n\r\n ", "date": "2018.06.15", "title": "Изберете най-красивия гол от първия ден на Мондиал 2018"}
{"url": "https://www.dnes.bg/obshtestvo/2018/06/15/radev-za-ramazana-smisylyt-na-praznika-e-da-ni-sblijava.379406", "text": "\r\nТова заявява президентът Румен Радев в приветствие към представителите на мюсюлманското изповедание в страната по повод празника Рамазан Байрам.\r\n\"Вярвам, че смисълът на всеки празник е да ни сближава. Когато споделяме радостните дни и традициите си, укрепваме единството и силата си да преодоляваме заедно трудностите по общия път\", посочва държавният глава.\r\nРумен Радев подчертава, че българският народ има многобройни основания да се гордее с традиционното разбирателство между религиозните общности.\r\n\"Представителите на мюсюлманското изповедание в страната дават своя принос за съхраняването на това разбирателство и на взаимната толерантност\", пише още в приветствието му.", "date": "2018.06.15", "title": "Радев за Рамазана: Смисълът на празника е да ни сближава!"}
{"url": "https://www.dnes.bg/bulgaria/2018/06/15/kevr-poriaza-bulgargaz-za-ryst-na-gazta.379448", "text": "Цената на природния газ ще се повиши от 1 юли, но не в размера, поискан от \"Булгаргаз\". Това става ясно от доклад на работна група към Комисията за енергийно и водно регулиране (КЕВР). Експертите се съгласяват с изчисленията на газовата компания, но намират надвзет приход от минали периоди и поскъпването няма да бъде толкова шоково.\n\r\nНа 8 юни от \"Булгаргаз\" подадоха заявление за утвърждаване на цена от 427,12 лева за 1000 куб. метра природен газ за третото тримесечие. Това представлява ръст от 18,05% спрямо цената днес (361,82 лева). В нея те е не включена цената за пренос, достъп, акциз и ДДС.\n\r\nОт КЕВР обаче изчисляват, че цената през третото тримесечие трябва да бъде 400,95 лева за 1000 куб. метра.\r\n                    \r\n                    \r\nПрез второто тримесечие енергийният регулатор също коригира цената на \"Булгаргаз\", мотивирайки се с надвзети приходи. Тогава компанията поиска повишение на цената от малко под 5%, а получи увеличение от 2,6 на сто. От изчисленията на КЕВР тогава беше видно, че през 2017 година има 18 млн. лева надвзет приход, а отрицателната корекция от 1 април беше в размер на 5,2 млн. лева.\n\r\n\"Булгаргаз\" мотивира исканото поскъпване от 1 юли с очакваните по-високи цени на алтернативните горива на световните пазари - съответно с 11% на мазута и с 11,56% на газьола, което ще доведе до повишаване на доставните цени от \"Газпром Експорт\" с около 11,5%, съгласно договорките.\n\r\nВ същото време с малко над 3% се повишава и стойността на щатския долар на валутните пазари.\n\r\nОт доклада на работната група са заличени данните за задълженията на \"Булгаргаз\", размерът на транзитните такси през Румъния, количествата, които ще бъдат нагнетени в хранилището в Чирен, както и друга чувствителна търговска информация. От подаденото заявление обаче става ясно, че разходите, които общественият доставчик ще направи за доставка на газ до своите клиенти през следващите три месеца, възлизат на почти 208 млн. лева.\n\r\nЦената на природния газ ще бъде обсъдена на заседание на енергийния регулатор по-късно през този месец и ще влезе в сила от 1 юли. При очакваното повишение КЕВР ще направи корекция и на цените на парното и топлата вода, както и на електроенергията, произвеждана по комбиниран способ от топлофикациите.\r\n ", "date": "2018.06.15", "title": "КЕВР поряза Булгаргаз за ръст на газта "}
{"url": "https://www.dnes.bg/akoshtete-vqrvaite/2018/06/15/s-akyl-na-dobiche-ovca-skochi-v-propast-i-500-ia-posledvaha.379424", "text": "Петстотин овце участваха в \"масово самоубийство\" в Турция, след като една от тях скочи в пропаст, а останалите я последваха, доказвайки защо изразът \"като стадо овце\" е добил такъв алегоричен смисъл.\r\nТурската телевизия Хабертюрк показа кадри от скалистата местност в окръг Ван, Източна Турция, където лежат стотиците загинали животни, пише БТА.\r\nСлед като една от овцете се хвърлила в пропастта, висока около 20 метра, всички останали я последвали. Овцете, собственост на жителите на местно село, били изведени на паша.\r\nКогато овчарите им съобщили новината, стопаните на животните били шокирани да научат, че са загубили целия си добитък.", "date": "2018.06.15", "title": "С акъл на добиче: Овца скочи в пропаст и... 500 я последваха"}
{"url": "https://www.dnes.bg/stranata/2018/06/15/ulichiha-kmeta-na-septemvri-v-imotna-dalavera-hotelche.379428", "text": "Нов правен казус връхлетя кмета на град Септември. Комисията за противодействие на корупцията и за отнемане на незаконно придобито имущество (КПКОНПИ) е установила, че е в конфликт на интереси заради издаването на заповед за изготвянето на проект в полза на фирма, собственост на майка му.\r\nИмотът е в землището на курортното село Варвара, като целта е там да се строи семеен хотел. Сигналът до Комисията е подаден от адвокат Николай Баташки от инициативния комитет \"Да спасим община Септември\", предава БНР.\n\r\n\"Става въпрос за промяна на предназначението на имоти от горски фонд в имот за застрояване - за строеж на семеен хотел. Оправданията на кмета, че не е знаел, че фирмата се притежава от майка му, са несъстоятелни, а последващото отменяне на заповедта му не поправяло допуснатото нарушение\" - пояснява юристът.\r\r\n                    \r\n                    \"Оттук нататък следва, решението подлежи на обжалване пред Пазарджишкия административен съд, след което пред ВАС. В случай, че решението остане в сила, кметът следва да бъде отстранен от длъжност\", добави Баташки.\r\nРазследваният от специализираната прокуратура кмет на град Септември Марин Рачев засега отказва коментар по темата.\r\n ", "date": "2018.06.15", "title": "Уличиха кмета на Септември в имотна далавера – хотелче!"}
{"url": "https://www.dnes.bg/balkani/2018/06/15/mejdu-skopie-i-atina-pravilna-li-e-poziciiata-na-borisov.379399", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПравилна ли е позицията на премиера Борисов във връзка с напрежението по оста Скопие - Атина? Какви са реакциите от споразумението и какъв е пътят на Македония оттук? Отговорите на тези въпроси потърсихме от журналиста Любчо Нешков и социалния антрополог Харалан Александров.\n\n\n\r\n\"България няма проблем с името на Република Македония. Ние сме признали тази държава и сме наложили името й пред света. Това споразумение отваря пътя на Македония към директно членство на ЕС и НАТО, а това ще я направи най-близкият партньор на България\", заяви Любчо Нешков пред .\r\r\n                    \r\n                    Журналистът нарече споразумението \"историческо\" и изрази увереност, че то ще бъде подписано в събота и на него ще присъстват висши представители от ЕС.\r\nВъв връзка с отказа на премиера Борисов да се срещне с македонския президент, Нешков каза: \"Георге Иванов направи най-тежките политически гафове в последната година. Позицията му с отказ да подпише договора е безсмислена, защото той ще бъде одобрен или отхвърлен на референдум. Президентът не може да върви срещу конституцията и законите, от него нищо не зависи\".\r\nСоциалният антрополог Харалан Александров допълни, че президентът на Македония демонстрира саботьорско поведение, което трябва да бъде осъдено.\r\nТой подчерта, че от гледна точка на дългосрочната перспектива, Македония трябва да направи жертва с национализма си.\r\n\"Част от себевъзприятието на македонския елит се изразява в усещането, че това е много голяма жертва. Иска се много смелост и смирение, за да се направи такава стъпка\", каза той.\r\nЛюбчо Нешков подчерта, че Сърбия е единствената държава, която не е поздравила Македония за постигнатото споразумение.", "date": "2018.06.15", "title": "Между Скопие и Атина: Правилна ли е позицията на Борисов?"}
{"url": "https://www.dnes.bg/kino/2018/06/15/tejkata-artileriia-aktrisi-v-banditkite-na-oushyn.379271", "text": "\n \r\nилно е усещането да се измъкнеш от обир невредим, след като планът е дълго и прегледно премислен. Точно с такава нагласа през 2001 г. нахъсва първата част на \"Бандите на Оушън\", а Стивън Содърбърг събира едни от най-големите кинозвезди в проекта си. Брад Пит, Джордж Клуни, Мат Деймън, Анди Гарсия - все мъжки състав, като единственото изключение прави Джулия Робъртс с доста кратка поява на екрана.\r\nБандата обира по изключително изкусен начин казино като същевременно Дани Оушън( Клуни) отмъщава на новото гадже на бившата (Гарсия).\r\nИ понеже от известно време актрисите в Холивуд се борят за по-достойни роли в киното, дойде времето и за  \"Бандитките на Оушън\". Женският еквивалент на поредицата продължава традицията екстремни, наясно със занаята и харизматични престъпнички да замислят пъклен план за огромен обир и какво съвпадение: сестрата на Дани - Сандра Бълок кипи от желание да натопи бившия си.\r\r\n                    \r\n                    Тя е тази, която събира компания и е наясно с детайлите около изпълнението на плана, който й е коствал 5 години, 8 месеца и 12 дни да бъде скалъпен. До нея застават бившата й партньорка в престъпленията Лу (Кейт Бланшет), бижутерката Амита (Минди Кейлинг), мошеничката  Констанс, подвизаваща се по улиците (Акуафина), експертката по всякакви  кражби Тами (Сара Полсън), хакерката Девета топка (Риана) и модната  дизайнерка Роуз Уейл (Хелена Бонам Картър).\r\nМишената са 150 млн. долара в диаманти - огърлица, която ще украсява  шията на световноизвестната актриса Дафни Клугер (Ан Хатауей), голямата  звезда на събитието на годината - бала на \"Метрополитън\". Планът  изглежда стабилен, но той трябва да бъде изпълнен безупречно от всички в  екипа - тайно, но всъщност пред очите на целия град.\r\nТук Содърбърг решава, че му е достатъчна ролята на продуцент. На режисьорския стол сяда Гари Рос( \"Игрите на глада), който също поднася качествено зрелищен спектакъл. Изпълнението на сложния план е съпътстван с умерен хумор и закачки, доказващи, че дамите не по-зле от мъжете ги бива в тези истории, до скоро владения на мъжкия свят.\r\nГероините се чувстват комфортно в новото си амплоа и без свян се залавят с овладяване на ситуацията. Всяка от тях има точна задача, а актрисите умело и самоиронично овладяват екстравагантностите на персонажите си.\r\nСред малкото мъже в този женски епизод ще видим Клод Бекер (Ричард Армитидж) - бившият на Деби, както и Джеймс Кордън - в ролята на Джон Фрейзър, застрахователен агент, опитващ се да подреди парчетата от заплетения пъзел.\n\r\n\"Бандитките на Оушън\" тръгват от 15 юни в кината. \r\n", "date": "2018.06.15", "title": "Тежката артилерия актриси в \"Бандитките на Оушън\" "}
{"url": "https://www.dnes.bg/notifikacii/2018/06/15/alo-izmama-85-bona-za-tehnika-ot-neia-nito-bolt.379433", "text": "49-годишен мъж даде рекордната сума от 85 хиляди лева на ало измамници.\r\nХванал се в капана на мошеници, който го излъгали, че му доставят селскостопанска техника.\n\n\r\nЗа нея измаменият привел 85 хиляди лева по банков път още през февруари.\r\nДо момента обаче техника не е доставена, въпреки дългото чакане.\r\nСъс случаят със се заели полицаите от Кърджали.", "date": "2018.06.15", "title": "Ало измама: 85 бона за техника, от нея нито болт!"}
{"url": "https://www.dnes.bg/stranata/2018/06/15/ogyn-dim-kola-lumna-kato-fakla-na-trakiia.379465", "text": "\n\r\nЛек автомобил пламна на магистрала \"Тракия\", научи Dnes.bg. Пожарът избухнал малко след Вакарел по посока столицата. \r\nПо първоначална информация пътниците са се спасили. Леки наранявания е получила жена. \r\nНа мястото е пристигнала линейка на Бърза помощ и пожарна кола. Инцидентът предизвикал нарушение на движението на магистралата.\r\nТепърва предстои да се изясняват от органите на полицията причините, довели до избухването в пламъци на лекия автомобил.", "date": "2018.06.15", "title": "Огън, дим... Кола лумна като факла на \"Тракия\""}
{"url": "https://www.dnes.bg/index/2018/06/15/nevyzmojnata-mechta-vyzmojna-s-protezi-i-hys-na-everest.379425", "text": "Историите за силата на духа са безброй много. Какво обаче ще направи човек, който е загубил двата си крака в ледена схватка с най-коварния връх - Еверест? Ще се върне пак. И този път той ще спечели битката. \r\n69-годишният китаец Си Бою прави четири неуспешни опита да покори осемхилядника. При един от тях през далечната 1975-а двата му крака са ампутирани заради премръзване. Това се случило след като китайският алпинист дал спалния си чувал на друг катерач, който страдал от хипотермия. Безвъзмездната жертва му коства много. \r\nПървоначалният шок от сблъсъка с новата реалност, в която Си Бою е почти неподвижен, зависещ от останалите, бързо отминава, след като германски учени дават надежда на алпиниста, че той ще може да ходи отново - с протези. И така се връща при голямата си любов и най-страшния си враг - планината, в преследване на голямата си мечта.\rСледват поредица от неуспешни опити. При един от тях през 2016 година заради ужасяваща снежна буря и последвало земетресение, Си е принуден да се върне обратно само 100 метра преди върха. \r\n, споделя Си Бою пред списание \"Тайм\".\r\nС постоянство и неимоверни усилия обаче планината няма избор и рано или късно те приема. На 14 май 2018 алпинистът прави петия си опит да покори планината. И този път успява. С два ампутирани крака и безмилостни тренировки той постига мечтата си да покори зенита на света и да пребори най-големия си враг.\r\nЕдна от най-големите трудности при изкачване на такива върхове е фактът, че заради протезите алпинистът не може да усети земята под краката си. За да се поготви за тежката експедиция, Си трябвало да направи тялото си достатъчно силно, че да може да държи баланс. \r\n \r\nНо трудностите не спряли до тук. През 2017 година правителството на Непал забранява на хора с увреждания да правят опити за изкачване на Еверест, за да намалят инцидентите и смъртните случаи. Битката обаче печели Си Бою - Вълховният съд оттегля решението и позволява на хора като него да получават разрешение за катерене. \r\n \r\nЕкспедицията обаче не преминала без известни опасности. По време на слизането краката на Си се подули и вече не пасвали добре в протезите. На два пъти е засядал в леда и не е можел изобщо да помръдне.\r\n \r\n, споделя алпинистът. \r\n \r\nНо Си сбъдва мечтата си, когато постигането и изглеждало по-невъзможно от всякога. Да докоснеш покрива на света наистина коства много, понякога дори цената е твърде висока. Но по пътя към върха, който и да е той, човек се учи да преследва целите си, колкото и далечни да изглеждат те. \r\n \r\n, споделя пред CNN китаецът. ", "date": "2018.06.15", "title": "Невъзможната мечта – възможна! С протези и хъс на Еверест"}
{"url": "https://www.dnes.bg/health/2018/06/15/kozloduiskata-bolnica-se-nujdae-ot-dariteli.379454", "text": "Акушеро-гинекологичното отделение на болница МБАЛ „Св. Иван Рилски“ в град Козлодуй се нуждае от дарители. От близо година лекарите и акушерките се опитват да съберат 5 хил. лв., за да закупят нова реанимационна маса за новородени, защото тази, с която разполагат, е амортизирана. За да намерят по-лесно средства, те събират пластмасови капачки за рециклиране от месеци.  „Важно е да закупим такава маса, защото понякога ни се налага да полагаме грижи за преждевременно родени бебета, или пък новородени в депресивно състояние. Те престояват при нас няколко часа докато бъдат транспортирани до специализирана клиника“, каза пред Dnes.bg Десислава Киликчийска, акушерка в АГ отделението и инициатор на кампанията за събиране на капачки. Тя изтъкна, че реанимационната маса, на която поставят бебетата в момента, не работи, което носи риск за живота на новородените в МБАЛ „Св. Иван Рилски“.  „Не мога да си представя как в днешното време на неограничени възможности, събираме сумата от 5 хил. лв. под формата на капачки!“, обясни Ралица Лазарова от София, която е подела акция в софийската 129 ДГ \"Приказен свят\", в подкрепа на отделението. „За месец и половина успяхме да съберем 23 кг., което дори няма 7 лв. Транспортирането на това количество до болницата също не е безплатно и струва поне 20 лв. И то, ако се ползва личен автомобил, a с куриерска фирма е много повече. Добре че има и добри хора, които не искат да се занимават с капачки, та пращат директно пари по сметката, кой колкото може“, допълни тя. По думите й, много родители от забавачката са готови да помогнат и със средства. Общо 1 тон и 730 килограма капачки са пристигнали в отделението за близо 12 месеца. Сумата, събрана след предаването им е 519 лв., което е доста далеч от крайната цел. Един тон струва 300 лв. Oт АГ отделението са категорични, че ще продължат да събират капачки докато не набавят достатъчно пари за нова реанимационна маса. До момента хора от Козлодуй и други градове във Врачанска област, както и много от столицата, са подкрепили каузата им с капачки. Средно между 150 и 160 бебета се раждат в Козлодуй за една година. Ако успеят да съберат нужната сума, АГ специалистите ще закупят реанимационна маса от по-нисък клас. Тя трябва да разполага със система за овлажняване и подаване на кислород, аспиратор, подгряване, както и осветление. „Освен за бебетата в тежко състояние, тя ще е от полза и при здрави бебета, тъй като осигурява нужния комфорт на новородените веднага след раждането, докато бъде проведен първият им преглед“, обясни още Десислава Киликчийска. Ако искате да дарите средства за закупуването на нова реанимационна маса за АГ отделението, може да го направите на сметката на болницата. Задължително е да посочите основанието на превода- дарение за АГО. ", "date": "2018.06.15", "title": "Козлодуйската болница се нуждае от дарители"}
{"url": "https://www.dnes.bg/obshtestvo/2018/06/15/sveshtenik-vs-dyrjavata-za-zadyljitelnite-vaksini.379435", "text": "Сливенският свещеник отец Евгений Янакиев е внесъл жалба в Комисията за защита от дискриминация.\r\nПоводът е отказ синът му да бъде допуснат в детска градина заради липса на задължителни имунизации, съобщи адвокатът му  Детелинка Ангелова, цитирана от БТА.\n\n\r\nСвещеникът ще настоява Комисията да образува дело по случая, а законодателството да бъде променено така, че ваксините от задължителни да станат препоръчителни.\r\nСегашния Закон за здравето и съпътстващата го наредба лишавали родителите от правата им да откажат ваксинации и противоречали на Международната конвенция за правата на човека и Хартата за основни права на Европейския съюз.\r\nПо думите на Ангелова, това е първата жалба за подобен род дискриминация у нас, и чрез нея вносителите и се надяват да предизвикат широка обществена дискусия по темата за ваксините.", "date": "2018.06.15", "title": "Свещеник vs. държавата за задължителните ваксини"}
{"url": "https://www.dnes.bg/technology/2018/06/15/shefyt-na-pr-ite-na-facebook-napuska-kompaniiata.379447", "text": "Директорът по комуникацията и политиките на Facebook Елиът Шрег се оттегля, докато компанията се опитва да се възстанови от най-голямата криза в своята 14-годишна история.\r\nFacebook потвърди в четвъртък, че 57-годишният мениджър, който е и вицепрезидент на концерна, ще освободи позицията след повече от десетилетие в най-голямата компания за социални мрежи в света.\r\nНеговото освобождаване се случва след поредица от скандали за компанията, включително разпространението на руска пропаганда в платформата и инцидента с Cambridge Analytica, в който десетки милиони лични данни на потребителите бяха присвоени от фирма за политически изследвания. В момента Facebook е изправена пред засилен регулаторен контрол и критика както от ляво, така и от дясно, по въпроси от цифровата пристрастеност и дори твърдения за цензура, коментира Ройтерс.\r\r\n                    \r\n                    Шрег ще остане съветник на Facebook, докато не бъде избран негов приемник, а по-късно ще помага и при специални проекти, се казва в изявление на компанията. Той няма незабавни планове, освен да „започне нова глава в живота си\", поясни компанията.\r\nВ изявление на страницата си във Facebook Шрег казва, че ще продължи да бъде съветник на изпълнителния екип, включително и на главния изпълнителен директор Марк Зукърбърг и оперативния директор Шерил Сандберг, след като бъде назначен заместникът му.\r\n„След повече от десетилетие във Facebook реших, че е време да започна нова глава в живота си\", пише Шрег. „Да ръководиш политиката и комуникациите в технологична компания с хипер-растеж е радостно, но също така е интензивна работа и оставя малко място за много други неща. Марк, Шерил и аз обсъждаме това от известно време. Ще поведа търсенето на заместник, за да идентифицирам нов човек, който да наблюдава нашите екипи за комуникация и политика“.\r\n ", "date": "2018.06.15", "title": "Шефът на PR-ите на Facebook напуска компанията "}
{"url": "https://www.dnes.bg/stranata/2018/06/15/balkanski-tur-marshrut-privlichame-visok-klas-turisti.379429", "text": "България вече е инициирала създаването на общ Балкански маршрут, което  е първи по рода си проект за трансгранично сътрудничество между  държавите в региона. Целта му ще бъде да привлече повече туристи от далечни и перспективни пазари към  Югоизточна Европа. Ще се работи и за създаване на общ продукт, който да обединява  вино, гурме, културен, балнео и СПА туризъм.\r\nТова заяви министърът на туризма Николина Ангелкова при откриването на втория ден от  конференцията за ролята и значението на Черноморския регион и връзката  му с Дунавската стратегия. Форумът се провежда в курорта Албена с  участието на Майкъл Христидис, генерален секретар на ОЧИС, и много други  официални лица, съобщиха от Министерството на туризма.\r\r\n                    \r\n                    България е активен участник в две много важни многонационални инициативи по линия на Организацията за Черноморско икономическо сътрудничество (ЧИС) и Дунавската стратегия, допълни министърът. Целта на двете програми е да задълбочи регионалното сътрудничество и да се засили видимостта на двата региона, което бе един от приоритетите на Българското председателство на Съвета на ЕС през 2018 г.\r\nИмаме късмет да сме една от малкото страни, в които се пресичат Черноморският и Дунавският регион. Над 330 млн. души живеят около Черно море и над 115 млн. в Дунавския регион, каза тя.\r\nАнгелкова припомни, че вчера във Варна се състоя среща на министрите с ресор туризъм от страните членки на ЧИС, което бе събитие клас \"А“ от календара на Българското председателство на Съвета на ЕС. Участниците изразиха готовността си да работят съвместно за създаване на общ черноморски туристически бранд и за развитие на вътрешнокруизния туризъм в Черно море.\r\nТе подписаха съвместна декларация от Варна, насочена към увеличаване на туристическите потоци между дестинациите и за превръщане на устойчивия туризъм в един от основните двигатели на социално-икономическото развитие в региона.\r\nС промените в Закона за туризма и следвайки приоритетите на правителствената управленска програма, намалихме административната тежест за бизнеса  и гражданите с отпадането на 19 вида документа, които досега трябваше да се представят на хартиен носител, посочи още министърът.\r\nРаботим и за повишаване качеството на предлаганите туристически продукти, за да привличаме по-висок клас туристи. За да насърчим бизнеса, създадохме и Карта на инвестиционните проекти в туризма на България съвместно с общините, в която включихме над 30 перспективни и важни за туризма обекта, съобщи Ангелкова.  \r\nТя приведе рекордните статистики в сектора за последните години, които доказват, че поетият път е правилен. През миналата година България бе посетена от близо 8,9 млн. чуждестранни туристи, което със 7,6% повече спрямо 2016 г. - рекордна за цялата история на туристическата статистика у нас.\r\nПриходите от международен туризъм през 2017 г. възлизат на близо 6,9 млрд. лв., което отново е рекорд и представлява над 9 на сто увеличени спрямо 2016-а. Почти 4,5 млн. туристи са от държави, които членуват в организацията за ЧИС, което е ръст с 6,5% спрямо 2016 г. Почти 3,5 млн. туристи от страни от Дунавската стратегия са посетили България през 2017 г., което е ръст от 4,7% спрямо 2016 г.\r\nЗа първите 4 месеца на 2018 г. над 1 млн. туристи са посетили страната от страни членки на ЧИС и над 580 хил. от страни по Дунавската стратегия. Като отново бележим ръст с 11% спрямо първите четири месеца на 2017 г. Тези успешни резултати ни насърчават за още по-упорита работа за устойчиво развитие на туристическата индустрия и за сближаване на хората от тези региони, заключи министър Ангелкова.  ", "date": "2018.06.15", "title": "Балкански тур маршрут – привличаме висок клас туристи"}
