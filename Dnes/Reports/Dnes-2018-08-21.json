{"url": "https://www.dnes.bg/obshtestvo/2018/08/21/borbata-s-hiv-vse-poveche-bolni-kak-da-se-predpazim.385688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тревожно преброяване показа, че мъжете, заразени с ХИВ, са 6 пъти повече от жените, а статистиката твърди, че най-рискова е възрастта на хората между 20 и 40 години. Заболяването основно се предава по полов път, но защо случаите на заболели се увеличават все повече? Колко са хората, които не знаят, че носят вируса - коментар в предаването \"Директно\" по  на живо от д-р Радосвета Стаменкова и Юлия Андонова от фондация \"П.У.Л.С\". \n\r\n\"България продължава да е страна с ниско разпространение на ХИВ. Това обаче, продължава да е и страната, в която не наричаме нещата с истинските им имена и не отдаваме истинско значение на здравните послания, които би трябвало да предаваме. Младият човек трябва да получи здравна инфромация преди да му се случи нещо, а не след. Хората трябва да знаят какво означава отговорно сексуално поведение, преди да им се случи нещо неприятно.\", сподели д-р Радосвета Стаменкова. \r\n                    \r\n                    \r\nПрез последните 10 години благодарение на Глобалния фонд за борба срещу СПИН, туберкулоза и малария екипи в цялата страна имаха възможност да реализират превантивни дейности с рискови групи. След оттегляне на фонда, обаче, тези хора също се оттеглят. \n\r\n\"Очаква ни съдба като Румъния и Гърция, където възникнаха епидемии. Ако държавата не приеме сексуалното и здравното образование като свой приоритет, тенднденциите ще стават все по-страшни и не ни очаква нищо добро\", алармира в студиото Юлия Андонова. \n\r\nИ още в предаването: Какво е развитието по дебатирания въпрос с Истанбулската конвенция?", "date": "2018.08.21", "title": "Борбата с ХИВ: Все повече болни, как да се предпазим? "}
{"url": "https://www.dnes.bg/notifikacii/2018/08/21/tova-e-hiper-hiper-inflaciia-14-miliona-za-edna-kokoshka.385660", "text": "\n\r\nВластите във Венецуела въвеждат от понеделник редица мерки за борба с голямата икономическа криза, обхванала страната през последните години. Една от главните задачи е борбата с хиперинфлацията, която по прогноза на МВФ може да достигне 1 милион процента към края на годината.\r\nЕдна от ключовите мерки на венецуелското правителство е модернизацията на националната валута на страната – боливара. Властите решиха да проведат една от най-мащабните деноминации в световната история и да пуснат в обращение т.нар. суверенен боливар.\r\nЕдин суверенен боливар е равен на 100 000 \"стари\" венецуелски боливара. Така официалният обменен курс на боливара беше намален с 96%, пише Би Би Си.\rНа фона на и без това напрегната атмосфера във венецуелското общество съобщението на президента Николас Мадуро създаде допълнителна тревога сред гражданите. Медиите съобщават, че в края на седмицата опашките в магазините в Каракас са станали много по-дълги от обичайното.\r\nФотокореспондентът на Ройтерс Карлос Гарсия Роулинс реши да покаже нагледно катастрофалните мащаби на венецуелската инфлация и да покаже колко пари трябва да носиш у себе си, за да си купиш основни всекидневни неща.\r\nТака например, за да си купите кокошка с тегло 2,4 кг, трябва да платите близо 14,6 милиона боливара /2,2 долара/.\r\nСтойността на един килограм месо може да достигне 9,5 милиона боливара. Минималната заплата в страната до въвеждането на новата валута беше само 3 милиона боливара /0,89 долара/.\r\nОчаква се след въвеждането на новите мерки минималната заплата да достигне 180 млн. боливара /около 30 долара/.\r\nМнозина венецуелци днес трудно могат да си позволят да си купят не само основни хранителни продукти, но и обикновени неща за личната хигиена. Например един сапун струва 3,5 млн. боливара, което с малко превишава минималната заплата.\r\nДо въвеждането на суверенния боливар най-голямата банкнота беше с номинал 100 000 боливара /малко по-малко от 0,3 долара/. Една от причините за деноминацията на боливара е недостигът на хартиени пари в страната.\r\nСега във Венецуела се пускат банкноти с номинал от 2 до 500 суверенни боливара. Така стойността на минималната банкнота е 200 000 \"стари\" боливара.\r\nТъй като много от жителите на Венецуела нямат банкови карти, те трябва постоянно да мъкнат у себе си огромни пачки пари, дори ако отиват да си купят само пакетче масло или маргарин.\r\nПонеделникът беше обявен за неработен във Венецуела. Заради преминаването към новата валута банковите операции в интернет бяха спрени за няколко часа.\r\nНиколас Мадуро в Twitter нарече валутната реформа в страната историческа икономическа промяна и обеща да бъде постигнат стабилен баланс в икономиката и макроикономиката.\r\nВ същото време един от лидерите на опозицията Енрике Каприлес характеризира предприетите мерки като \"финалния удар\" върху икономиката на страната и обвини Мадуро, че мори собствения си народ с глад. ", "date": "2018.08.21", "title": "Това е хипер, хипер... инфлация: 14 милиона за една кокошка"}
{"url": "https://www.dnes.bg/rusia/2018/08/21/rusko-kitaiski-ucheniia-vyrvi-se-kym-voenen-syiuz.385603", "text": "Китайски въоръжени сили ще участват за пръв път в започналите вчера стратегически маневри на руската армия \"Восток-2018\", отбелязва вестник \"Ведомости\". Това все още не означава военен съюз между Пекин и Москва, но двете страни се движат в тази посока, твърди експерт на вестника.\n\r\nРуските издания цитират министъра на отбраната Сергей Шойгу, изтъкнал безпрецедентния мащаб на учението и като обхваната площ, и като задействани войски. \"Китай ще проведе стратегическото военно учение \"Восток-2018\" в Русия\", гласи заглавие на \"Московский комсомолец\".\n\r\nПълноправно участие в подобни маневри са вземали досега само съюзници на Русия от Организацията на Договора за колективна сигурност, подчертава пред \"Ведомости\" военният експерт Виктор Мураховски.\r\n                    \r\n                    \r\nПредишните руско-китайски учения, ограничени по характер, бяха свързани с локални проблеми - подготвяха се например антитерористични операции в Средна Азия, припомня наблюдателят Василий Кашин. Участието на китайски военни в учения на стратегическо ниво, предоставеният им достъп до стратегическото планиране вдига техния статут като партньори на Русия до равнището на съюзна Беларус, смята той.\n\r\nТвърде е вероятно според Кашин руски военни също да бъдат поканени на китайски маневри от подобно равнище. Решения и документи, създаващи военен съюз между Русия и Китай, все още няма, но при маневри от този род двете страни ще разработват технически въпроси с цел да имат готова опция за сключването му, предполага експертът.\n\r\nКитайското военно ведомство изтъкна, че предстоящата проява цели да заздрави \"практическото приятелско сътрудничество между въоръжените сили на двете страни\" и учението не е насочено срещу трети държави, пише \"Аргументи и факти\".\n\r\n\"Восток-2018\" ще се ръководи от обединен команден център, уточнява \"Известия\".\n\r\nВ рамките на съпътстващи \"малки военни учения тази седмица под егидата на Шанхайската организация за сътрудничество - група за сигурност, в която доминират Москва и Пекин, китайски военни самолети кацнаха в понеделник в руска въздушна база в Челябинска област, Урал\", информира интернет списанието \"Ейша Раша дейли\", цитирано от БТА.\n\r\n\"Руските военни увеличиха мащаба и честотата на маневрите си на фона на напрежението със Запада. Това са намеци за военни връзки с Китай\", се казва в материала. Миналото лято Москва и Пекин предприеха поредица от военни маневри, включително учение в Южнокитайско море и военноморско учение в Балтика. Двете страни създадоха така нареченото от тях стратегическо партньорство, изразявайки обща опозиция срещу \"еднополюсния свят\" - термин, който използват, описвайки предполагаемото глобално господство на САЩ, посочва онлайн изданието.", "date": "2018.08.21", "title": "Руско-китайски учения: Върви се към военен съюз!"}
{"url": "https://www.dnes.bg/kino/2018/08/21/eva-longoriia-trygva-na-rabota-a-koi-shte-gleda-santiago.385669", "text": "Ева Лонгория се завръща на снимачната площадка. След като роди първото си дете в средата на юни, актрисата прие ангажимента за филм по анимацията \"Дора Изследователката\", съобщава \"Daily Mail\". \n\r\n43-годишната красавица ще влезе в ролята на Елена - майката на малката Дора. Лентата за приключението на малкото момиченце е австралийска продукция. \n\r\nЗа да зарадва феновете си в Instagram, Ева качи снимка от офиса, на която е с малкия Сантяго, който й се усмихва. Тя гласи: \"Първият ми ден на работа. Вижте кой е моят асистент директор. Има си бюро и всичко останало\". \n\r\nТози уикенд \"отчаяната съпруга\" публикува няколко снимки със своето детенце в социалните мрежи. На тях тя е без грим, но изглежда страхотно. \r\n                    \r\n                    \r\n\r\nМиналият месец Ева Лонгория участва в британско телевизионно шоу, където разказа колко е щастлива да бъде майка. \"Това е първия път, в който си слагам грим и имам прическа след раждането. Аз кърмя Сантяго всеки ден и ако той сега ме гледа, ще си помисли коя ли е тази жена, къде ли е майка му\", каза тя и уточни, че момченцето е променило живота й. \n\r\nАктрисата и Хосе \"Пепе\" Бастон сключиха брак преди две години, а техният син се роди на 19 юни. ", "date": "2018.08.21", "title": "Ева Лонгория тръгва на работа. А кой ще гледа Сантяго?"}
{"url": "https://www.dnes.bg/notifikacii/2018/08/21/vladimir-savov-vremenno-oglavi-zastrahovatelniia-nadzor.385687", "text": "Владимир Савов – член на Комисията за финансов надзор, ще изпълнява правомощията на заместник-председател на КФН, ръководещ управление \"Застрахователен надзор\". \n\r\nРешението е взето на извънредно заседание на КФН днес, след като парламентът прекрати предсрочно мандата на Ралица Агайн, която подаде оставка заради фалита на \"Олимпик\".\r\nСавов ще е на поста, докато Народното събрание избере нов заместник-председател.\r\n \r\n ", "date": "2018.08.21", "title": "Владимир Савов временно оглави застрахователния надзор"}
{"url": "https://www.dnes.bg/balkani/2018/08/21/erdogan-mu-se-doveriava-spasenieto-na-turciia-e-v-rycete-mu.385638", "text": "Турският финансов министър Берат Албайрак има нелека задача. Той трябва да овладее тежката криза и да предотврати икономическия срив на страната - но и да не си навлече гнева на своя тъст и ментор Ердоган.\n\r\nЛицето на турската икономика във време на най-тежката криза в страната от 17 години насам е финансовият министър Берат Албайрак. В обширна публикация \"Берлинер цайтунг\" проследява неговата бърза кариера, информира \n\r\n\"Берат Албайрак влезе в политиката само преди три години и веднага стана депутат и министър на енергетиката\", посочва изданието. През юни той е назначен за министър на финансите - втория най-важен пост в управлението на страната. \r\n                    \r\n                    \r\n\"Такава кариера в Турция се прави само с протекция, а Албайрак има най-силната: той е зет на президента Реджеп Тайип Ердоган\", пише „Берлинер Цайтунг“.\n\n\n\n\r\nБерат Албайрак е син на известния писател и близък приятел на Ердоган Садик Албайрак, четем по-нататък в публикацията. Следвал е икономика в Истанбул и е завършил магистратура в нюйорксия университет „Пейс“. \n\r\nВ Америка Берат среща по-голямата дъщеря на Ердоган Езра и през 2004 г. двамата вдигат пищна сватба, посочва изданието. „Сватбата беше начин да се осигури лоялността на Берат и семейството му към клана Ердоган. Садик Албайрак знае всички тайни на президента,“ споделя пред изданието близък на двете семейства.\n\r\nЕдва 29-годишен, зетят на Ердоган става генерален директор на близкия до правителството концерн „Калик Холдинг“ и сключва редица сделки в полза на тъста си. „Един от най-явните примери за това е закупуването срещу 1, 5 млрд. долара на медийна група „Туркуваз“, която притежава най-влиятелния вестник в страната „Сабах“, както и редица телевизионни канали. Те бързо се превърнаха във водещи канали за правителствената пропаганда\", четем още в изданието. Берат напуска холдинга през 2013 г.. Оттогава негов шеф е по-малкият му брат Серхат Албайрак.\n\r\nСтатията продължава с детайли от политическата кариера на президентския зет. Берат Албайрак влиза в управляващата Партия на справедливостта и развитието през 2015 г. и веднага става депутат и министър на енергетиката и природните ресурси. Първата му голяма роля на турската политическа сцена обаче е година по-късно. Смята се, че именно Берат и по-малкият му брат Серхат стоят зад политическата и медийна атака, която донесе оставката на тогавашния министър-председател Ахмет Давотуглу, четем по-нататък в изданието. И припомня, че турският президент Реджеп Тайип Ердоган дълго време смята Давутоглу за свой конкурент.\n\r\nБерат Албайрак е считан за един от най-големите довереници на президента. „Ердоган му се доверява 100 процента“, казва пред „Берлинер Цайтунг“ бившият медиен анализатор и експерт по турските въпроси Марк Бентли. \n\r\nПолитическата кариера на Берат Албайрак не върви обаче само по мед и масло. Изданието припомня, че през 2016 г. зетят беше замесен в огромен скандал, след като групата „Редхак“ хакна електронната му поща и публикува в Уикилийкс близо 58 000 имейла. Част от кореспонденцията съдържа скандална информация за вероятната връзка на Албайрак с \"Ислямска държава\" (ИД) и афинитета му към секс-играчки. \n\r\nОт хакнатите имейли става ясно още, че Албайрак е бил на почивка в Маями с приятели, без щерката на Ердоган. Изданието цитира електронния разговор между двамата съпрузи, в който Езра пита мъжа си дали е ислямско и морално да ходи на почивка на място, където е топло и всички са голи. \"Като не ти харесва, върни се  при баща си\", отвръща Берат, цитиран от изданието.\n\r\nАлбайрак е особено умел по отношение тъкмо на онази обвързаност между политиката и бизнеса, която по принцип е отличителна за клана на Ердоган. Това обяснява защо му е простено едно \"прегрешение\", което иначе можеше да му коства политическата кариера, посочва изданието. Става дума за факта, че Албайрак е бил ученик в едно от 30-те \"училища на Гюлен\" в Турция\". „Не всеки, който е учил в Гюленовите гимназии, автоматично е гюленист. Но вероятността да станеш такъв е голяма“, споделя пред изданието близък до движението. \n\r\nСлед неуспешния опит за преврат десетки хиляди турци бяха уволнени и хвърлени в затвора по подозрение за връзка с движението на Фетхуллах Гюлен, когото Анкара смята за организатор на преврата. Берат Албайрак обаче е пощаден. Официално той междувременно се представя за също тъй върл враг на Гюлен, какъвто е и Ердоган. И изобщо действа в пълно съзвучие с тъста си, четем още в публикацията.\n\r\nКато министър на финансите Албайрак много скоро потвърди скептицизма на чуждестранните инвеститори, че няма да се опълчи на Ердоган и няма да поиска вдигане на лихвения процент за овладяване на кризата. Решението на Централната банка да не вдига лихвения процент ясно показа, че Берат Албайрак стриктно следва политиката на тъста си. \"Ако кризата не бъде спешно овладяна, той би трябвало да подаде оставка. Но това едва ли може да се очаква\", заключава \"Берлинер цайтунг\". \r\n \r\n", "date": "2018.08.21", "title": "Ердоган му се доверява, спасението на Турция е в ръцете му!"}
{"url": "https://www.dnes.bg/notifikacii/2018/08/21/nova-shema-dyshteria-ti-e-alo-izmamnik-plati-puskame-ia.385631", "text": "Възрастна жена от Димитровград е дала на телефонни измамници 2700 евро, съобщиха от полицията в Хасково.\r\nСнощи към 20:30 ч. 80-годишната пенсионерка подала жалба в местното полицейско управление, че е получила телефонно обаждане от жена, представила се за полицай.\r\nТя й съобщила, че са задържани телефонни измамници, сред които и дъщеря й. За освобождаването й били необходими средства.\r\nЖената събрала наличните си 2700 евро и в 18:00 часа ги оставила до кош за боклук. При оставянето на плика, старицата забелязала мъж на около 50 г. с прошарена коса.\r\nРазследването по случая продължава.", "date": "2018.08.21", "title": "Нова схема: Дъщеря ти е ало измамник. Плати, пускаме я!"}
{"url": "https://www.dnes.bg/business/2018/08/21/kak-miliarderite-beneton-zagubiha-13-mlrd-za-dni.385621", "text": "Катастрофата от срутването на моста в Генуа изтри около 2 млрд. долара от нетното състояние на една от най-богатите фамилии в Италия.\r\nСемейството милиардери Бенетон контролира 30,25% от Atlantia – строителната компания и оператор на тол системата, управлявала моста Моранди, който се срути миналия вторник, отнемайки живота на поне 43 души. Делът в Atlantia е най-големият им единичен актив, отнемайки над една трета от състоянието им на стойност 13,3 млрд. долара, сочи индексът на милиардерите на Bloomberg.\r\nАкциите на базираната в Рим строителна компания се сринаха с 26% до 4-годишно дъно след трагедията, докато правителството се готви да започне процедура за прекратяване на концесията на компанията. Семейството е предложило помощ на жертвите на катастрофата и подкрепа за възстановяването на обслужваните транзитни връзки, докато подразделението на Atlantia за тол системата – Autostrade per l’Italia, създаде фонд първоначално с 500 млн. евро за компенсация на жертвите и повторно издигане на моста.\r\r\n                    \r\n                    Водещата модна марка на фамилията, която тръгва от един магазин за плетива, основан от братята Лучано, Гилберто, починалия през 50-те Карло и сестра им Джулиана, сега е един от около десетината активи, собственост на инвестиционната компания на фамилията Edizione Holding.\r\nКакво още притежава семейството вижте \r\n ", "date": "2018.08.21", "title": "Как милиардерите Бенетон загубиха €13 млрд. за дни "}
{"url": "https://www.dnes.bg/science/2018/08/21/uchenite-ujaseni-nai-debeliiat-led-v-arktika-se-propuka.385655", "text": "Най-дебелият и стар океански лед в Арктика се пропука за пръв път. Учените описват феномена като ужасяващ, както и като огромна червена лампа за ефекта на климатичните промени върху земното кълбо.\r\nЛедът, който не се е пукал никога досега, вече се е отворил два пъти от началото на годината заради топлите ветрове и глобалното затопляне край северната част на Гренландия.\r\nВодите в Северния ледовит океан около северната част на острова са толкова замръзнали, че според изчисленията на учените това ще бъде последният лед, останал на земята. Последните събития обаче показват точно обратното, а изводите, до които може да се стигне, стават все по-плашещи.\r\nСпоред учените прогнозите, че последният лед на земята ще остане до Гренландия, се оказват грешни. Към момента изследователите смятат, че всъщност той ще бъде доста по на запад.\r\r\n                    \r\n                    Пропукалият се лед е с дебелина 4 метра, а може да достигне и до 20 метра. Тази зима обаче нещата стоят различно. Ледът е изложен на много вятър, който го избутва от бреговете на Гренландия навътре във водата. Той е лесно подвижен заради по-топлия въздух, чиято температура се повишава все повече през последните 15 години. Ледът изтънява постепенно, а това е сигнал за драматичната трансформация на арктическия климат.\r\nУчените от метеорологическия институт в Норвегия го описват като наистина плашещо. Според тях парчетата лед могат да бъдат отнесени към по-топли южни води.\r\n\"Не можем да кажем колко дълго тези открити води ще останат така. Дори ледът да се затвори през идните дни, щетата вече ще е нанесена – дебелият стар лед е вече откъснат от брега и ще се стопи много по-лесно\", алармират метеоролози пред \"Гардиън\". ", "date": "2018.08.21", "title": "Учените ужасени! Най-дебелият лед в Арктика се пропука! "}
{"url": "https://www.dnes.bg/zvezdi/2018/08/21/neli-petkova-pokaza-deteto-si-za-pyrvi-pyt.385679", "text": "\"Birhtday boy\", написа Нели Петкова във Фейсбук и публикува няколко снимки от рождения ден на малкия Даниел. На 15 август детенцето на певицата стана на 1 година.  \r\nИзпълнителката, която почерпи близки и приятели, показва за първи път сина си в общественото пространство. До момента тя е говорила за майчинството в много интервюта по телевизията и пресата, но никога не е давала снимки на детенцето и баща му. \r\n \r\nОткакто напусна \"Шоуто на Слави\", за да гради своя собствена кариера, певицата постоянно пътува между България и САЩ. Там тя се запознава с нейния приятел, от който е момченцето. \r\n \r\nПреди няколко месеца Нели Петкова сподели, че е много щастлива като майка и гледа да прекарва повече време с Даниел. Въпреки това тя изтъкна, че не е спирала да работи и крои планове за нови песни. \r\n\r\n\r\n ", "date": "2018.08.21", "title": "Нели Петкова показа детето си за първи път"}
{"url": "https://www.dnes.bg/temida/2018/08/21/i-kamyni-v-jlychkata-ne-spasiha-zam-a-na-ivancheva.385672", "text": "Заместник-кметът на столичния район \"Младост\" - Биляна Петрова, която бе задържана заедно с началничката си Десислава Иванчева и впоследствие беше освободена от длъжност, остава за постоянно в ареста. Това е решението на спецсъда.\n\nПетрова поиска да излезе от ареста, след като представи документи, които удостоверяват влошено здравословно състояние. Според медицинските заключения тя има камъни в жлъчката.\r\nСпоред гастроентеролог, назначен от съда, състоянието на Петрова позволява тя да остане в ареста. Пред съда екпертът заяви, че тя трябва да спазва диета, но не знае дали зад решетките може да й бъде осигурена нужната храна.\r\r\n                    \r\n                    Адвокатът на зам.-кмета на \"Младост\" обясни, че дори Петрова да излезе на свобода, тя няма как да попречи на разследването, защото то вече е приключило.\r\nСпоред съда няма опасност Петрова да се укрие, но може да извърши друго престъпление, затова трябва да остане в ареста. Решението не е окончателно и може да се обжалва пред апелативния спецсъд.\r\nПрипомняме, че Десислава Иванчева и заместничката й Биляна Петрова, както и бившият кмет на \"Младост\" Петко Дюлгеров бяха задържани при зрелищна акция през април тази година за подкуп в особено големи размери. \n\r\n ", "date": "2018.08.21", "title": "И камъни в жлъчката не спасиха зам.-а на Иванчева"}
{"url": "https://www.dnes.bg/zvezdi/2018/08/21/ben-aflek-skysa-s-lindzi-zameni-ia-s-model-na-playboy.385666", "text": "Бен Афлек се раздели с продуцентката на шоуто \"Saturday Night Live\" Линдзи Шукъс, с която имаше връзка през последната година, като я замени с 22-годишният модел на Playboy Шауна Секстън.\n\r\nСтранното е, че само преди няколко седмици стана ясно, че 38-годишната Линдзи е решила да изостави кариерата си в Ню Йорк и да се премести при Афлек в Лос Анджелис и дори папараци документираха преместването ѝ. \n\r\nОчевидно обаче Бен, който преди няколко дни навърши 46 години, е решил че заслушава по-младо и сексапилно гадже.\n\r\nТой за първи път се появи с Шауна миналия четвъртък в заведението \"Нобу\" в Малибу, a от тогава двамата със Секстън са забелязвани на няколко пъти из Ел Ей.\r\n                    \r\n                    \r\nШоуна, която е от Вирджиния, е носителка на желаната титла \"Мис Май 2018\" на Playboy.\n\r\nКолкото до Дженифър Гарнър - майката на трите деца на Бен, тя явно не се вълнува особено от личния живот на бившия си мъж, който е известен в Холивуд с това, че обича разгулния живот, хазарта и алкохола. \n\r\nСамо преди няколко дни Дженифър получи своя звезда на \"Алеята на славата в Холивуд\". На церемонията Бен не беше сред поканените.\r\nВижте още новини за звездите в ", "date": "2018.08.21", "title": "Бен Афлек скъса с Линдзи. Замени я с модел на  Playboy"}
{"url": "https://www.dnes.bg/stranata/2018/08/21/jiveem-v-prenaseleni-domove-a-1-2-mln-jilishta-pusteiat.385662", "text": "98% от жилищата у нас са частни, което от една страна е проблем, а от друга страна е възможност. Защото, когато са частни, се нуждаят от обновяване, което е отговорност на техните собственици.\r\nВ същото време 1 200 000 жилища у нас са необитавани, а 40 % от населението живее в пренаселени имоти. Това стана ясно по време на семинар в Пловдив на тема \"Възможности за адресиране на жилищните нужди на уязвими групи, чрез Национална жилищна стратегия 2018 – 2030\", в който участва зам.-министърът на МРРБ Малина Крумова, предаде \"Монитор\".\n\r\nПо думите й собствеността от една страна е инвестиция, ресурс, който собствениците омаловажават в България, но също така, бидейки актив, се нуждае от постоянна поддръжка. Това е един от основните идентифицирани проблеми в проекта за Национална жилищна стратегия.\n\n\n\r\n                    \r\n                    \r\nЖилищният фонд у нас е доста застаряващ и дори компрометиран поради неправилна поддръжка в последните 20-30 години. \"Политиката, която държавата може да прилага в тази посока, е разбира се да създаде механизми, било то финансови или законодателни, които да насърчават собствениците да изпълняват задълженията си по закона\", уточни Крумова. По отношение на конкретния проблем със сегрегираните райони в немалко общини у нас проблемите са по-големи. На първо място има неуредени въпроси със собствеността на земята и с правото на тези граждани да бъдат настанени точно там, а сградите са без строителна документация и законово не са въведени в експлоатация.\n\r\nЕдна от предложените политики за дейност в Националната жилищна стратегия е въвеждането в експлоатация на необитаваните жилища у нас. Според Малина Крумова трябва да се създадат стимули и механизми, така че гражданите, които притежават необитавани жилища, да бъдат стимулирани, може и чрез по-ниски данъци, да ги предложат на наемния пазар.\r\nТова пък да доведе до отдаването на имота на по-ниска наемна цена. „От една страна имаме 1 200 00 необитавани жилища, а от друга – 40% от населението живее в пренаселени жилища. Това са парадоксални аспекти на жилищната политика. Със сигурност не говорим за отчуждаване, за отнемане на тези жилища, а по-скоро за данъчни и финансови стимули те да бъдат предлагани и да бъдат използвани за това, за което са създадени”, обясни Крумова.", "date": "2018.08.21", "title": "Живеем в пренаселени домове, а 1,2 млн. жилища – пустеят!"}
{"url": "https://www.dnes.bg/notifikacii/2018/08/21/systoianieto-na-rejisiora-sencov-kritichno.385684", "text": "Украинският филмов режисьор Олег Сенцов, който е в гладна стачка от 100 дни в руски затвор, е в критично състояние, съобщиха днес семейството му, цитирано от Асошиейтед прес. \n\nСестрата на Сенцов - Наталия Каплан, каза пред АП, че той се намира в критично състояние в интензивно отделение, като добави, че семейството му няма пълна информация за неговото здраве.\r\nРуската система на затворите оспорва твърденията за влошаващо се състояние на режисьора и твърди, че му се дават хранителни добавки.\r\nСенцов, родом от анексирания от Русия Кримски полуостров, бе осъден на 20 г. затвор през 2015 г. за заговор за терористични действия. Според негови привърженици той е подложен на съдебно преследване по политически причини - заради твърдата си опозиция срещу руската анексия.\rСенцов настоява да бъде освободен, както и още 64-ма украинци, намиращи се в руски затвори. Той смята себе си и другите 64 украинци за политически затворници.\r\nОколо 50 души демонстрираха пред руското посолство в Киев днес с плакати \"Спасете Олег Сенцов!\". Украински официални лица отново настояха днес Русия да освободи режисьора.\r\nПрезидентът Петро Порошенко писа в Туитър, че \"няма нито една международна среща, на която да не призовавам световните лидери да се застъпят пред Кремъл за освобождаването на Сенцов и на всички наши затворници\". (БТА)", "date": "2018.08.21", "title": "Състоянието на режисьора Сенцов – критично?"}
{"url": "https://www.dnes.bg/akoshtete-vqrvaite/2018/08/21/voda-hrana-kak-da-se-spravim-s-mahmurluka.385678", "text": "Лятото предразполага към разходки в парка и партита на открито. Особено ако сте в почивка и разпускате на плажа, няма как да не изпиете няколко свежи коктейла или любимата си напитка. Ако обстановката е подходяща, може да продължите с купона и алкохола. Няма лошо човек да му отпусне края, просто на другия ден идва махмурлукът.  \r\nСлед като алкохолът навлезе в тялото, предизвиква редица химически реакции, които водят до неприятния махмурлук. Той се състои от симптоми като силно главоболие, позиви за повръщане, потене, мускулни болки, зачервени очи, сънливост, диария, сърцебиене. Първото нещо, до което хората прибягват при това неразположение, са хапчетата. Те бързо възстановяват електролитния баланс в организма. Но има и други средства, които също са полезни – определени храни и напитки. \r\n \r\nорганизмът се дехидратира след приема на голямо количество алкохол. Той съдържа етанол и някои токсични съставки, които действат като разхлабително. Затова много хора, които са препили, получават диария. В този случай тялото се нуждае от повече течности – като вода или айрян със сол, чрез които да възобнови баланса на електролитите.\r\n \r\nКолкото по-хидратирано е тялото (съдържа повече течности), толкова по-добре се чувства човек и главоболието му намалява. Ако сте имали тежка нощ, сложете си шише с вода до леглото и пийнете достатъчно преди лягане, препоръчват специалистите. \r\n \r\n – отлично средство за придаване на тонус при махмурлук. В него има калий – минералът, който намалява в най-голяма степен след пиенето на повече алкохол. Кокосовата вода съдържа пет важни за организма електролита, които има и в кръвта. \r\n \r\n\r\n ", "date": "2018.08.21", "title": "Вода, храна... Как да се справим с махмурлука?"}
{"url": "https://www.dnes.bg/temida/2018/08/21/benchev-objalva-no-garanciiata-mu-ot-50-hil-ostava.385686", "text": "Районен съд – Бургас потвърди взетата мярка за неотклонение \"парична гаранция\" в размер на 50 хил. лв. спрямо общинаря Бенчо Бенчев. \n\nМярката бе обжалвана от защитата на Бенчев, който е обвиняем за лично укривателство и незаконно притежание на боеприпаси.\r\nСпоред съда може да бъде направен извод за наличието на обосновано подозрение, че зам.-председателят на Общинския съвет в Бургас е съпричастен към извършване на престъпленията. Размерът от 50 000 лв. според магистратите не е завишен предвид материалното му състояние.\r\nСпоред съдебната инстанция тази мярка е и механизъм, който ще възпре обвиняемия да се укрие и да върши други престъпления.\r\nОпределението на съда е окончателно.", "date": "2018.08.21", "title": "Бенчев обжалва, но гаранцията му от 50 хил. остава "}
{"url": "https://www.dnes.bg/notifikacii/2018/08/21/bebeto-ot-sliven-stabilno-no-s-uvredena-rychichka.385654", "text": "Състоянието на пострадалото новородено от Сливен е стабилно. За съжаление обаче дясната ръчичка на бебето е увредена, съобщи директорът на болницата д-р Васислав Петров, цитиран от \r\nВече пети ден няма яснота за причините за смъртта на майката на бебето Ренета Томова.\n\n\r\nБлизките на жената обвиниха лекарите, че са използвали варварски методи по време на раждането като натискане с лакти и удари.\r\nМеждувременно стана ясно за втори скандален случай в болницата в Сливен, умело прикрит от ръководството. Бебе губи битката със смъртта седмица след раждането.\r\nСпоред вече изготвена епикриза, виновна за това е д-р Татяна Пашева - същата, която участва в израждането на починалата Ренета преди дни и която ръководи АГ-отделението.", "date": "2018.08.21", "title": "Бебето от Сливен – стабилно, но с увредена ръчичка!"}
{"url": "https://www.dnes.bg/index/2018/08/21/iaponski-astronavt-nai-vajnoto-v-kosmosa-e-wc-to.385627", "text": "Подготвящият се за трета мисия на Международната космическа станция /МКС/ японски астронавт Соичи Ногучи написа в Twitter, че най-важното нещо в космоса е тоалетната и правилното й използване, съобщава РИА Новости.\n\r\n\"Едно от най-важните умения в орбита е правилното използване на WC-то!\" Към своето съобщение японският астронавт пусна и илюстрация. На снимката той се намира редом до космическата тоалетна.\n\r\nНогучи вече два пъти е участвал в мисии на Международната космическа станция. През 2006 година той е летял до МКС със совалката \"Колумбия\", а три години по-късно с руския кораб \"Союз\". Третия си полет той ще осъществи в края на 2019 година.\r\nНа МКС са разположени две тоалетни. Първоначално санитарният възел действал само в руския отсек \"Заря\". През 2017 година НАСА поръча на Русия тоалетна за модула си \"Транкуилити\", тъй като дълго време не можа да разработи свой аналог. За санитарния възел НАСА заплати на Русия 19 милиона долара, пише БТА.\r\n ", "date": "2018.08.21", "title": "Японски астронавт: Най-важното в космоса е WC-то!"}
{"url": "https://www.dnes.bg/akoshtete-vqrvaite/2018/08/21/partnioryt-koito-vi-triabva-spored-meseca-v-koito-ste-roden.385668", "text": "Трудно е да намериш идеалния партньор. Някои от нас имат късмет да го срещнат, а други все още се лутат в търсенето му, едни са по-претенциозни от други. \n\r\nАко завиждате на приятелите си, които са на почивка с гаджето на морето, не тъжете, за всеки влак си има пътник. Бъдете търпеливи и вярвайте във възможностите си. Понякога е по-добре да сте сами, отколкото да имате връзка с неподходящия човек.  \n\r\nСлед като вчера ви представихме коя е най-подходящата партия за хората, родени от януари до юни, ето съвети и за останалите месеци от годината:\n\r\n\r\nРодените през този месец са заредени с такава харизма, че не може да бъдат с човек, който не ги привлича със своя емоционален заряд. Te са сърдечни и приятелски настроени. Нуждаят се от човек, който да е открит с тях. \r\n                    \r\n                    \r\n\n\r\nЛидерството е едно от качествата, с които сте се родили. Вие сте безстрашни и искате да сте лидер. Понякога губите самообладание и ставате импулсивни, особено когато накърнят гордостта ви. Ако излизате с някой, който също е толкова амбициозен и иска да диктува правилата, нещата между вас няма да вървят.\r\nВижте за останалите месеци в ", "date": "2018.08.21", "title": "Партньорът, който ви трябва, според месеца, в който сте роден"}
{"url": "https://www.dnes.bg/notifikacii/2018/08/21/balonyt-se-spuka-bitkoinyt-se-srina-a-sega-nakyde.385619", "text": "Балонът при криптовалутите се спука. През януари общата пазарна капитализация на криптовалутите се повиши до над 800 млрд. долара от 18 млрд. долара година по-рано, сочат данни на CoinMarketCap. Сега пазарът е загубил три четвърти от стойността си, достигайки до едва 200 млрд. долара, пише в свой анализ Financial Times.\r\nПо-ниската пазарна стойност на цифровите активи съвпада със засилването на волатилността на традиционните финансови пазари, като например акциите, които предлагат на трейдърите други възможности да печелят от колебанията на цените на активите.\r\n„Спекулантите си отидоха“, смята Саймън Тейлър, бивш вицепрезидент на Barclays, а сега съосновател на финансово-технологичната консултантска компания 11:FS.\rЦената на биткойна се понижи от 19 хил. долара през декември до нива от 6 до 8 хил. долара през юни.\r\nЗащитниците на най-голямата по пазарна капитализация криптовалута виждат най-голямото ѝ предимство в това, че тя не се контролира от централните власти. Но нейната кратка история досега беше белязана от бързи покачвания на цената и резки спадове.\r\nСкот Вайс, адвокат от Аризона, купува първия си биткойн на върха му през декември.\r\n„Аз не съм професионален инвеститор, аз съм адвокат“, казва той, добавяйки, че рекламата е била основният фактор за решението му.\r\nОпитите за създаване на борсово търгувани фондове за биткойн, които защитниците на криптовалутите се надяваха, че ще са ключът към по-широкото им приемане, досега бяха посрещнати хладно от щатските регулатори.\r\nВ Лондон платформите за онлайн търговия отчитат свиване на печалбите в сравнение с миналата година заради волатилността при добре познатите дигитални активи като биткойн и етер. \r\nМнозина се възползваха от предлагането на криптобазирани деривати и големите такси за търговия. Финансовата компания за онлайн търговия Plus500 отчете увеличение от 480% на приходите си през първото тримесечие на годината на годишна база заради големия интерес към цифровите пари. В момента обаче компаниите потвърждават, че интересът е намалял.\r\n„Ударихме дъното“, коментира Питър Хетерингтън, главен изпълнителен директор на IG.\r\nС понижаването на цените биткойн инвеститорите са се оттеглили, предполагат от Unchained Capital – стартъп компания, която отпуска парични заеми срещу криптовалути.\r\nПоевтиняването на биткойна съвпадна с въвеждането на фючърси договори от страна на CME Group и Cboe Global Markets, като по този начин беше осигурена възможност на крипто инвеститорите да хеджират за първи път, като същевременно беше позволено на трейдърите да заложат, че цената на биткойна ще спада.\r\nСвидетели сме и на смъртта на компании като DentaCoin и SpankChain, които „смучеха“ от прегряването на пазара, отбелязва Financial Times.\r\n", "date": "2018.08.21", "title": "Балонът се спука, биткойнът се срина! А сега накъде?"}
{"url": "https://www.dnes.bg/politika/2018/08/21/parlamentyt-ia-pusna-again-si-trygna-sys-138-za.385676", "text": "Парламентът освободи зам.-шефката на Комисията за финансов надзор /КФН/ Ралица Агайн от поста й.\r\nВчера финансовият министър Владислав Горанов поиска оставката на Агайн заради сериозни пропуски в работата й като ръководител на управлението \"Застрахователен надзор\" в Комисията при случая с фалита на кипърското застрахователно дружество \"Олимпик\".\r\nДнес Ралица Агайн подаде оставката си по време на извънредното заседание на парламента, а депутатите я гласуваха с 138 \"За\", 3 \"Против\" и 3 \"въздържали се\".\n\n\n\n\n\r\nПо време на дебатите Ралица Агайн настоя, че КФН не е допуснала пропуски и всичко е изпълнено стриктно по европейското законодателство.\r\r\n                    \r\n                    Тя уточни, че гражданите ще трябва да изчакат процедурата по ликвидация на дружеството в Кипър, при която да получат обезщетенията си.\r\nЗа да започне изплащането на обезщетенията са необходими две действия - едното от страна на компетентния съд в Кипър, който трябва да се произнесе по искането на кипърския регулатор за обявяване на компанията в ликвидация, което се очаква да стане през септември. Другото действие е уточняване на механизмите на плащанията между нашия и кипърския гаранционен фонд, посочи Агайн.\r\nТя уточни, че на 17 август са прекратени 197 хиляди полици, като голяма част от тях са сключени на разсрочено плащане и потребителите просто няма да платят следващата вноска.\r\n\"За 29 хиляди човека плащането е по-съществено и ще надхвърли 100 лева\", добави Агайн.\r\nПо време на обсъжданията червената шефка Корнелия Нинова настоя, че има разминавания между изнесената информация от Ралица Агайн и правителството и настоя да бъдат изчистени тези различия.\r\n\"Премиерът заяви публично, че който се е подлъгал да плаща евтини застраховки, да търпи риск. Вие казвате, че цената не е била дъмпингова. Премиерът заяви, че ако държавата се намеси, ще бъде за сметка на данъкоплатците, а вие твърдите, че ще е за сметка на гаранционните фондове. Второ разминаване\", настоя Нинова.\r\nОт своя страна финансовият министър Владислав Горанов настоя, че ако с парите от гаранционния фонд се покрие риска на \"Олимпик\" ще бъдат ощетени българските граждани.\r\n\"В своя доклад Ралица Агайн, зам.-председател на КФН, която днес подаде оставка, казва, че загубата за притежатели на полици трябва да се покрият от Кипърския гаранционен фонд, каквато е и нашата теза\", посочи Горанов.\r\n\"Обезпечителният фонд на България е приложим само за фалит на български застрахователи и не може да се използва за останалите застрахователи. Ако сключиш договор с небългарска компания, рискът да загубиш полицата си е реален и няма начин да бъде покрит. Всеки български гражданин трябва да знае, че ако сключи застраховка с чужд застраховател, няма гаранционен фонд, който да покрие загубите при фалит\", обясни той.\r\nТой добави, че ще бъде сформирана и работна група от Министерството на финансите, КФН, МВнР и представители на Гаранционния фонд по случая.\r\nМалко по-късно парламентът задължи Комисията за финансов надзор до 7 септември да предостави доклад за осъществения от нея надзор върху дейността на фалиралия застраховател \"Олимпик\".\r\nОсвен това, комисията трябва да каже чия е собствеността на регистрираното в Кипър дружество, както и в какъв размер и на какво основание са направените от него вноски в Гаранционния фонд.\r\nМерките, предложени от ГЕРБ, бяха приети със 107 гласа \"За\", 5 – \"Против\", и 59 – \"въздържал се\".\r\nВ решението се предвижда също КФН да предостави информация и за общото състоянието на фонда и внасяните вноски в него.\r\nВицепремиерът Екатерина Захариева и финансовият министър Владислав Горанов, съвместно с КФН, трябва да потърсят възможности за оказване на помощ, в това число правна, на клиентите на \"Олимпик\", сключили застраховка \"Гражданска отговорност\", чието действие е прекратено след 17 август, при упражняването на правата им във връзка с отнемането на лиценза, е записано още в текста.\r\nБСП предложиха сходно проекторешение, но с една съществена разлика, която предизвика разгорещени дебати между управляващи и опозиция. Според левицата министърът на финансите трябва да намери механизъм, по който държавата да възстанови платените суми на ужилените клиенти.", "date": "2018.08.21", "title": "Парламентът я пусна! Агайн си тръгна със 138 \"За\""}
{"url": "https://www.dnes.bg/obshtestvo/2018/08/21/borisov-zove-v-ns-da-rabotiat-zaedno-po-promeni-sreshtu-e-krizi.385677", "text": "\nПремиерът Бойко Борисов пое вината за срива на Търговския регистър, но и призова депутатите да помислят какво може да се направи в законодателството, така че да не се допускат подобни инциденти в бъдеще.\n\n\r\nИ макар че социалистите използваха и този случай, за да разкритикуват властта, той поиска да работят заедно за нормативните промени.\r\n\"До края на седмица може да имаме напълно работещ Търговски регистър, вече са възстановени данните до 17 юли\", посочи Бойко Борисов пред депутатите.\r\nБорисов уточни, че още в първите 24 часа след дефекта на дисковете проблемът е бил ясен и фирмата за поддръжка не е спирала работа.\r\r\n                    \r\n                    \"За ден последователно дефектират 3 диска, а на следващия ден и още един. За проблема незабавно е обявена фирмата, отговорна за поддръжката – фирма \"Лирекс\". Към 10 август са предприети действия по възстановяването. В ранните часове на 10 август дисковете са преразпределени успешно, но базата данни не ги чете. В работата се включват допълнителни ИТ експерти, включително и специалист от Япония сме довели. Така че сега до 17 юли всичко е възстановено\", обясни още той.\r\nБорисов призова да не се оказва сериозен натиск на екипите, които работят по отстраняването на проблема, а да бъдат оставени на спокойствие ден – два, за да си свършат работата.\r\n\"На този етап може да се каже, че кризата е преодоляна. И до края на седмица може и да имаме напълно работещ Търговски регистър\", каза още той.\r\nСпоред него поддържането на най-високо ниво занапред е приоритет, но то изисква и допълнителни ресурси. Така че до края на август администрацията има за задача да изработи процедури за създаване на резервни копия на държавните регистри.\r\nОтделно се работило и за създаване на държавно хранилище за резервни копия от данните.", "date": "2018.08.21", "title": "Борисов зове в НС да работят заедно по промени срещу е-кризи"}
{"url": "https://www.dnes.bg/zvezdi/2018/08/21/bikini-dekolteta-cepki-nagradite-na-mtv-kich.385674", "text": "Най-нашумялата рапърка в момента - Карди Би получи наградата за \"най-добра песен на лятото\" за \"I like it\" на музикалните награди на MTV. \r\n25-годишната певица се появи за първи път на публично място след като роди дъщеричката си на 10 юли. Тя добави и още две статуетки.\r\n \r\nКарди Би стъпи на червения килим в престижната нюйоркска зала Radio City Music Hall с рокля, която, въпреки дължината повече разкрива, отколкото скрива.\r\n \r\nТоалетът е с щедро деколте и цепка почти до ханша, но доколко гледката е сексапилна е спорно.\r\n \r\nИначе с най-престижната награда - видеоклип на годината (\"Havana\") си тръгна 21-годишната кубино-американска изпълнителка Кабело, която грабна и статуетката в категорията \"най-добър изпълнител на годината\".\r\n \r\nКато голямо разочарование се счита представянето на съпружеския дует на певицата Бионсе и съпругът и Джей Зи. Техният клип \"Apeshit\" претендираше за отличия в осем категории, но получи само две статуетки в технически категории.\r\n \r\nНаградата за най-добро поп видео отиде при Ариана Гранде за композицията \"No Tears Left to Cry\". В категорията за най-добро рок видео бяха отличени \"Имаджин дрегънс\" за клипа \"Whatever It Takes\". В категорията за хип-хоп видео победителка стана Ники Минаж с клипа \"Chun Li\".\r\n \r\nНа 3-часовата церемония беше отдадена почит на наскоро починалата Кралица на соул музиката Арета Франклин. Мадона, която чества своята 60-годишнина в деня на кончината на соул примата, заяви, че изпълнявайки акапелно хита на Франклин \"You make me feel like a natural woman\" по време на прослушване в Париж, е дебютирала музикалната й кариера. Кралицата на попа мина по червения килим в етно тоалет, явно повлияна от честването на юбилея си в Мароко.\r\n \r\nОсвен с раздадените награди, церемонията ще се запомни и с тоалетите на някои от звездите.\r\n \r\nКичът по червения килим определено властваше. Блек Чайна заложи на тоалет невидимка, под чийто ресни \"блеснаха\" белите й бикини. Ники Минаж и не изневери на стила си и позира пред фотографите по боди. Американската изпълнителка Амбър Роуз пък реши да привлече вниманието с визия от филм за възрастни. Към латексовото й костюмче бе прибавила и задължителния аксесоар - камшик. Гостувалата преди дни у нас Рита Ора също не остави много на въображението и също бе избрала рокля, която да разкрие какво бельо носи. Доста по-елегантна визия предложи моделът Шанина Шейк, а съчетано с фигурата й - сексапилът е налице. Дженифър Лопес пристигна за церемонията в семпла рокля, но по-късно на афтър партито прикова погледите с тоалет на Versace.\r\n \r\n", "date": "2018.08.21", "title": "Бикини, деколтета, цепки... Нaградите на MTV – кич!"}
{"url": "https://www.dnes.bg/obshtestvo/2018/08/21/syvet-otpuskata-25-dni-pytuvaite-ne-mislete-za-rabota.385639", "text": "Отпуската трябва да е 25 дни. По-добре е наведнъж, но ако не е  възможно, да се раздели на два пъти, но не на по-малко дни, съветва професор Невена Цачева, ръководител на Катедра по трудова медицина във Факултета по обществено здраве при Медицинския университет – София.\r\n\"Иначе ефект  от почивката няма да има. Дългият уикенд, който навлезе като мода от  Европа и САЩ, не върши работа, както пълноценната отпуска от 20 – 25  дни\", обяснява тя.\r\nПо думите й отпускарят трябва да си осигури и смяна на климатичните  условия, пълен релакс и никакви мисли за работата, за да се върне  работоспособен и креативен на работното място.\r\nСпоред нея условията на труд у нас като цяло не са добри. \"Не само в новите фирми с нови  технологични, но и в традиционните,  класическите производства. Условията не са добри  особено при частните работодатели. Заболеваемостта с временна  нетрудоспособност, т.е. отсъствието от работа с болнични листове, става  все по-висока\", разяснява проф. Цачева в интервю пред \"Монитор\".\r\r\n                    \r\n                    Не случайно Световната здравна организация ни  критикува, че в това отношение не сме на дъното, а под нивото на дъното  по отношение на професионалните болести, допълва тя.\r\nНай-рисковите професии по отношение на професионалните заболявания никак не са малко, разясни лекарят.\r\nУчителите са засегнати приоритетно от стреса, социални и други фактори. Информационно натоварената среда, в която те работят, води до заболявания на централната нервна система – неврози, тревожност, стрес, бърнаут.\r\nЗаетите в сферата на здравеопазването – лекари, медицински сестри, фелдшери, акушерки, също развиват заболяванията, породени от постоянното напрежение и стрес. При тях обаче в по-висока степен има пренапрежение, тъй като отговорностите са огромни, както и умственият труд, за да бъде спасен човешки живот. Към това се прибавя и преумората в резултат дефицита на кадри и невъзможността работещият да се откъсне от служебните въпроси, след като изтече работното му време.\r\nВ производството се оказва, че най-уязвими от професионални заболявания са хората, които са заети в добива и преработката на суровини и материали: металурзите, миньорите и енергетиците. В системата на производствените предприятия са уязвими шивачките, работещите в хранително-вкусовата промишленост, както и в някои административни дейности.\r\nIT специалистите пък масово са с очни заболявания, имат и костно-ставни проблеми. По подобен начин стои въпросът и с всички, които работят предимно с компютър. Това е нова рискова среда, която е съчетана с т. нар. информационна зависимост на работещия от машината отсреща. Освен това тези хора страдат от пренапрежение на централната нервна система в резултат от задълженията и отговорностите, с които са натоварени. Това важи особено за операторите.\r\nПроф. Цачева призна, че вече има и работодатели, които се съобразяват с препоръките за разтоварване на служителите си – създават фитнес салони на територията на предприятието, осигуряват безплатни спортни занимания и танци, за да се разтоварят работниците и служителите им.", "date": "2018.08.21", "title": "Съвет: Отпуската – 25 дни, пътувайте, не мислете за работа!"}
{"url": "https://www.dnes.bg/stranata/2018/08/21/ne-malkiiat-golemiiat-brat-gazil-s-traktora-iavor.385675", "text": "38-годишният Мирослав от село Камено поле край Враца е мъжът, премазал 13-годишния си брат с трактор. Полицията потвърди, че е бил пиян по време на инцидента. \r\nПървоначалната версия на властите посочи като заподозрян 21-годишния Димитър, който също е брат на загиналото момче. В хора на разследването, обаче, и след проведените разпити с очевидци на трагедията, станало ясно, че в злополучната вечер 38-годишният Мирослав се качва на \"Болгар\"-а минути преди полунощ. Целта му била си отмъсти на свой опонент от кръчмата в ромската махала.\n\r\nСпорът възникнал за това каква музика да се слуша в кръчмата. Мирослав се черпил с четиримата си братя и компания, но се сдърпал с хора от съседната маса. Препирнята прераснала в размяна на юмрюци и братята бързо избягали. \r\r\n                    \r\n                    Мирослав се качил на селскостопанската машина и подкарал към заведението. В тъмното, обаче, вместо да улучи някои от опонентите си, премазал собствения си брат. Момчето било затиснато между трактора и дърво. Мирослав съборил с тежката машина и коловете на телената ограда на стар парк. \r\nОчевидци веднага подали сигнал до спешна помощ, но екипът само констатирал смъртта на 13-годишния Явор. \r\nМирослав, от друга страна, се опитал да прикрие следите от гумите в тъмното и ги измил от кръвта на момчето. До дървото, обаче, още стояли маратонките на загиналия, които били забелязани от полицията. \r\nМирослав бил познат в селото като човек, който има лошо пиянство. Ставал агресивен и налитал на бой. Мъжът е задържан в ареста, а по случая е образувано досъдебно произвоство. ", "date": "2018.08.21", "title": "Не малкият, големият брат газил с трактора... Явор"}
{"url": "https://www.dnes.bg/akoshtete-vqrvaite/2018/08/21/telecyt-s-inat-rakyt-chuvstven-s-kakvo-drazniat.385648", "text": "\r\nОвните действат прибързано и необмислено, затова могат да кажат неща, които нараняват силно другите. Обикновено не мислят, когато се ядосат и невинаги са искали да ви обидят. Импулсивни са, стават агресивни и могат за секунди да откачат, когато не са съгласни с нещо. \r\n\r\n\r\n \r\nИнатът е силно изразен у телците. Понякога го комбинират и с алчност. Когато искат да постигнат нещо, не можете да ги спрете. Нищо няма да ги разубеди, дори да не са прави. Като спорите с тях, имате чувството, че никога няма да проявят разбиране и говорите на стена. \r\n \r\n\r\n \r\nПо принцип са перфектни комуникатори и обичат да общуват, но често се случва да не слушат. За тях е важно те да се изкажат. След това се преструват, че са загрижени и ви изслушват внимателно, но всъщност в съзнанието им минават хиляди други мисли и са разсеяни. Понякога разказват една и съща история няколко пъти. \r\n \r\n\r\n \r\nТъй като са много чувствителни и раними, разговорите с тях може да са изтощителни. Непрекъснато трябва да внимавате да не ги обидите и засегнете с нещо, да не ги разстроите. Раците се изкарват жертви и се залепят за даден човек, сякаш той е единственото им спасение.\r\n \r\n", "date": "2018.08.21", "title": "Телецът с инат, Ракът чувствен: С какво дразнят?"}
{"url": "https://www.dnes.bg/notifikacii/2018/08/21/burgazliika-s-2-54-promila-upravliava-si-nisan-a.385661", "text": "Бургаската полиция задържа двама пияни шофьори - мъж и жена, съобщиха от МВР.\r\n33-годишна бургазлийка е хваната мъртво пияна зад волана в Созопол, дрегер отчел рекордните за жена 2,54 промила алкохол в кръвта на водачката.\r\nПо данни на полицията около 6:35 ч. вчера за проверка е спрян лек автомобил \"Нисан Микра\" с бургаска регистрация. Жената зад волана изглеждала видимо неадекватна.\r\nСлед пробата с дрегер нарушителката е отведена в полицията в Созопол и задържана за 24 часа. По случая е образувано бързо полицейско производство.\r\nПри друг случай полицията спира пиян шофьор от созополското село Равна гора. Мъжът управлявал \"Мерцедес\" без регистрационни номера и се блъснал в БМВ с австрийска регистрация, паркиран до училището в селото.\r\nИнцидентът станал около 19 часа вчера, а дрегерът отчител 3,56 промила алкохол в кръвта на 31-годишния шофьор.\r\nТой също е задържан за денонощие в полицията в Созопол, образувано е бързо полицейско производство.\r\n ", "date": "2018.08.21", "title": "Бургазлийка с 2,54 промила, управлява си \"Нисан\"-а..."}
{"url": "https://www.dnes.bg/obshtestvo/2018/08/21/borisov-kym-bsp-niama-da-vi-ugajdame-s-predsrochni-izbori.385685", "text": "Премиерът Бойко Борисов настоя, че всички, които са допуснали пропуски по казуса със срива на Търговския регистър, са отстранени и препоръките са изпълнени. Така той отговори на нападките на опозицията и настояването на червените правителството да подаде оставка.\n\n\"Те непрестанно искат оставки. Тези, които купуваха гласове и имат повдигнати обвинения, искат оставки. Аз много пъти им правих предсрочни избори и знаете резултатите. Да им угаждаме на всеки 6 месеца да правим избори, ще е прецедент в Европа\", отсече премиерът.\n\r\nТой добави, че кризата с Търговския регистър ще бъде овладяна в най-кратки срокове и настоя, че от случая всеки си е извадил поуки.\r\n                    \r\n                    \r\n\"Това е диск. Скапал се е, паднал е. Много по-тежко би било, ако се случи в други системи. Това ни дойде като една добра обица на ухото и мисля, че всички сме си извели поуки и максимално бързо се прави. Дисковете новите са там, просто време не стигна, надявам се това да се направи в следващите дни\", каза Борисов.\n\r\nТой увери, че с проблема се занимават най-добрите специалисти и призова да не бъдат пресирани, тъй като \"всяко едно избързване може да счупи системата\".\n\r\nПо повод искането на оставката на цялото ръководство на КФН заради случая с \"Олимпик\", а не само на Ралица Агайн, Борисов коментира, че председателят не носи отговорност за ресорите на комисията.\n\r\nПремиерът коментира и инцидента, при който бе ударена журналистка от служител на правителствения пресцентър, който днес стана ясно, че е освободен от длъжност, въпреки че се извини.\n\r\n\"Всичко минава през нейното волеизявление дали да приеме извинението\", каза Борисов.", "date": "2018.08.21", "title": "Борисов към БСП: Няма да ви угаждаме с предсрочни избори!"}
{"url": "https://www.dnes.bg/stranata/2018/08/21/rodilkata-v-pleven-si-otishla-zaradi-propusk-pri-pregled.385671", "text": "Има нарушения в университетската болница в Плевен по случая с починалата в края на миналия месец родилка, според здравното министерство.\r\nПроверка откри пропуск в диагностично-лечебния процес на 38-годишната Маргарита, която почина по време на планирано секцио. За бебето тогава бе съобщено, че е в кома заради задушаване. \n\r\nОт МЗ посочват, че ще бъде образувано административно-наказателно производство по случая, а документацията е предадена на Районната прокуратура в Плевен.\n\n\r\nПреди секциото е проведена предоперативна анестезиологична консултация, но не е извършен преглед и няма записани данни за състоянието на устната кухина и подвижността на шийния отдел на гръбначния стълб на пациентката.\r\r\n                    \r\n                    На по-късен етап това не е позволило да се направи оценка на риска от извършване на ендотрахеална интубация - манипулация, при която се въвежда тръба в трахеята с цел изкуствено обдишване или осигуряването на проходими дихателни пътища.\n\r\nНа 26.07. в 9.00 ч. е започнала оперативната интервенция. Направени са няколко опита за ендотрахеална интубация, която не се е осъществила поради анатомични особености на устната кухина. Екипът е пристъпил към ръчно обдишване.\r\nВ периода на обдишване е установено повишено съпротивление на дихателните пътища, тежък бронхоспазъм и хипотония. Вследствие при родилката настъпва остра хипоксия, довела до пренатално страдание за плода. \n\r\nРеанимационните мероприятия са продължили в пълен обем до 14.00 ч. Това е и часът на обявяване на леталния изход.\n\r\nИзпълнителна агенция \"Медицински одит\" е отправила препоръка към УМБАЛ - Плевен в срок до 30.09.2018 г. да бъде разработена и приложена писмена процедура за оценка на риска при осъществяване на ендотрахеална интубация.\r\n ", "date": "2018.08.21", "title": "Родилката в Плевен си отишла заради пропуск при преглед"}
{"url": "https://www.dnes.bg/balkani/2018/08/21/zoran-zaev-makedonskiiat-ezik-shte-e-oficialen-v-es.385651", "text": "Македонският език ще бъде официален език в Европейския съюз, който има 500 милиона граждани, написа македонският премиер Зоран Заев в своя профил във Facebook преди информационната кампания за предстоящия референдум за споразумението с Гърция и поканата за членство в НАТО и ЕС, съобщи МИА.\r\nЗаев заяви, че като се присъедини към ЕС, всички официални връзки между Република Македония и членките на ЕС ще бъдат водени и превеждани на македонски език като официален и признат на територия, която има 500 милиона жители, пише БТА.\r\n ", "date": "2018.08.21", "title": "Зоран Заев: Македонският език ще е официален в ЕС!"}
{"url": "https://www.dnes.bg/stranata/2018/08/21/pometeniiat-na-pytia-asencho-vyzpitano-i-rabotlivo-momche.385643", "text": "Служители на \"Чистота\" – Пловдив са съкрушени, след като тази сутрин 75-годишен шофьор помете с колата си и уби намясто 20-годишен техен колега.\r\nАсенчо бил на пътното платно, което било обезопасено с конуси. Възрастният водач изведнъж профучал с \"Фиат\"-а си и го блъснал смъртоносно.\n\r\nТялото на 20-годишния младеж отхвърчало на 20 метра след удара, разказва пред \"\" колегата на загиналия работник, който е бил качен на вишката, за да подменя знамената по уличните стълбове на Пловдив.\r\nВсяка година по това време \"Чистота\" подменя знамената за предстоящия празник на града под тептата.\r\r\n                    \r\n                    Припомняме ви, че трагедията се разигра тази сутрин в южното платно на \"Цариградско шосе\" от страната на бившата Белодробна болница в Пловдив.\r\n\"Хубаво момче, възпитано, работливо\", посочи директорът на \"Чистота\" Иван Стоянов.\r\n\"Мъчно ми е, изгубихме много свестен работник. Всички го знаем като Асенчо. Има брат, а баща му е на работа в Германия\", допълни той.\r\nАсенчо постъпил на работа в общинското предприятие преди половин година. Всички го обикнали. Сега колегите му събират пари за погребението му.", "date": "2018.08.21", "title": "Пометеният на пътя Асенчо – възпитано и работливо момче"}
{"url": "https://www.dnes.bg/notifikacii/2018/08/21/ujas-na-smetishte-nameriha-trup-na-novorodeno.385624", "text": "На шокираща гледна попаднаха служителите на депото за битови отпадъци в сметището край село Гарваново. \r\nТе са се натъкнали на труп на новородено бебе.\r\nСигналът за това са подали в полицията вчера, около 15 часа. \r\nНазначена е аутопсия. \r\nВ момента криминалистите изясняват курсовете на сметищните коли през почивните дни, за да локализират районите, от които е пренесено детенцето, допълват от полицията в Хасково. \r\nУниформените умоляват гражданите, ако разполагат с информация по случая да я споделят в най-близкото районно управление при гарантирана анонимност.", "date": "2018.08.21", "title": "Ужас на сметище: Намериха труп на новородено"}
{"url": "https://www.dnes.bg/rusia/2018/08/21/arest-za-shefove-na-roskosmos-tyrguvali-sekretni-danni.385601", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрима висши ръководители на компания \"Енергия\", която проектира и произвежда руските космически кораби \"Съюз\" и \"Прогрес\", са арестувани за корупция.\r\nПовдигнати са им обвинения в опит за измама, съобщи .\r\nСпоред местни медии задържаните са заподозрени, че са предали на западни тайни служби секретна информация за проекти на руски хиперзвукови оръжия.\r\nАрестите са извършени в рамките на разследване, водено от Федералната служба за сигурност.\r\nВ края на миналия месец службата проведе няколко обиска в различни звена на руската космическа агенция \"Роскосмос\".\r\n ", "date": "2018.08.21", "title": "Арест за шефове на \"Роскосмос\" – търгували секретни данни"}
{"url": "https://www.dnes.bg/index/2018/08/21/unikalna-izlojba-na-zlatnite-momicheta-predi-svetovnoto.385626", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Уникална изложба на \"Златните момичета\" се открива днес в градинката пред Народния театър в София. Това става броени дни преди старта на Световното първенство по художествена гимнастика, на което столицата ни ще е домакин.\n\r\nПо случая е заснет и специален 8-минутен клип, в който основно действащо лице е гимнастичката Радина Филипова. Преди 2 години тя прекратява състезателната си кариера. В момента е талисман на Световното по художествена гимнастика, а също така отново е в залата и тренира. В уникалния клип тя е олицетворение на българските царици.\n\r\n\"Хората могат да видят 28 прекрасни картини на нашите състезателки. Идеята на изложбата е хората да се доближат максимално до нашия красив спорт\", сподели Радина пред камерата на .\r\nДелeгация от над 900 души от 54 страни се очаква да пристигне в София на 10 септември за началото на големия форум.\n\r\n\"Ще има много изненади и награди. Откриването ще бъде грандиозно. Г-жа Илиана Раева е приготвила страхотни неща, ще бъде зрелище\", увери Радина Филипова.", "date": "2018.08.21", "title": "Уникална изложба на \"Златните момичета\" преди Световното"}
{"url": "https://www.dnes.bg/stranata/2018/08/21/tri-dni-iali-pili-tropolili-romska-svatba-na-otkrito.385614", "text": "Ромска сватба на открито държа три нощи цял квартал буден.\r\nПо ирония на съдбата сватбарският квартал е известен с името \"Щеш не щеш\".\r\nПотърпевшите от силната музика са стотици. Освен сватбарите обаче, празнуващи по неволя се оказват и всички в квартала, съобщи Нова тв.\r\nПодготовката започва още в края на миналата седмица, когато огромни шатри изникват под прозорците на два от блоковете в квартала.\r\nСъседите, станали част от празника, без да искат, са безсилни. Не смеят да направят забележка, някои се страхуват да покажат и лицата си.\r\nНа третия ден, около 20:00 часа в понеделник, сватбата още продължава, макар и по-скромно. Сватбарите не се притесняват, обясняват, че имат всички разрешителни.\r\r\n                    \r\n                    Разказват, че тридневната сватба им струвала повече от 20 000 евро, а в една от вечерите ги веселял известен сръбски оркестър.\r\nОт началото на годината Община Лом е издала над 30 разрешителни за празненства на открито, които да продължават до полунощ. Местната управа обмисля обаче да ги спре. Дотогава празнуващите и тези, които опитват да спят, остават на различни позиции.", "date": "2018.08.21", "title": "Три дни яли, пили, трополили: Ромска сватба на открито!"}
{"url": "https://www.dnes.bg/festivali/2018/08/21/iyn-makiuyn-otkriva-kino-literaturniia-festival-cinelibri.385628", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Иън Макюън ще открие лично четвъртия международен кино-литературен фестивал CineLibri - 2018 с  \"На плажа Чезъл\". Билетите с 25 на сто намаление за шоуто в зала 1 на НДК на 10 октомври от 19.00 ч. вече са в предварителна продажба.\r\nЗнаменитият британски творец и общественик, автор на романа и съсценарист на филма, пристига в България специално за откриването на фестивала. \n\r\nИън Макюън ще бъде удостоен с титлата почетен доктор на СУ \"Св. Климент Охридски\" и с наградата \"Синелибри\" за цялостен принос към изкуството на литературната адаптация на езика на киното.\n\r\n\"Шоуто за откриването на фестивала ще е зрелищно, съпроводено със специално създадена хореография и видео мапинг. Тепърва предстои да бъдат разкрити още много неща около събитието\", отбеляза в студиото на  създателят и директор на CineLibri Жаклин Вагенщайн.\r\n                    \r\n                    \r\nЧетвъртото издание на единствения по рода си кино-литературен фестивал е от 10 до 24 октомври, с над 300 прожекции, над 40 актуални кинопродукции, много специални гости, събития и емоции.\n\r\nТази година фестивалът обръща специално внимание на любовта във всичките й форми и е под мотото \"Любов между редовете\".", "date": "2018.08.21", "title": "Иън Макюън открива кино-литературния фестивал CineLibri"}
{"url": "https://www.dnes.bg/obshtestvo/2018/08/21/sled-smyrtta-na-ogneborec-proverki-na-pojarnite.385615", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Синдикалната федерация на служителите в МВР излезе с отворено писмо с въпроси за безопасността на новите пожарни коли, купени със средства по програма \"Околна среда\". \n\r\nПовод за това е инцидентът от 17 август, при който загина пожарникар. Катастрофата стана в района на Куклен и повдигна въпроса: \"Опасни ли са пожарните коли?\".\n\r\n\"Само за последните 18 месеца това е четвъртият инцидент с такъв модел. Това ни провокира да поискаме проверка. Най-вече и трагедията, при която загина нашият колега Илиян\", коментира в студиото на заместник-председателят на Синдикална федерация в МВР Ивайло Димитров.\r\n                    \r\n                    \r\nToй посочи, че освен инцидентите, случили се у нас, са известни още два, единият от които в Германия през август 2017 г., при който същият вид автомобил се преобръща, удря се в стена, вследствие на което загива пожарникар.\r\nСпоред експертизата при преобръщането на пожарната кола в Германия автомобилът се е движил с 30 км, допълни Димитров.\n\r\nСиндикалната федерация на служителите на МВР искат да бъде направена експертиза, която да установи дали има технически проблем с новите пожарни коли.\r\n ", "date": "2018.08.21", "title": "След смъртта на огнеборец: Проверки на пожарните"}
{"url": "https://www.dnes.bg/notifikacii/2018/08/21/iran-predstavi-pyrviia-si-boen-samolet.385630", "text": " \r\nИран, който организира днес военен парад в Техеран, представи първия си боен самолет. Това става ясно от кадри, разпространени от държавната телевизия, предаде Франс прес.\n\r\nТелевизията показа президента Хасан Рохани, седнал в кабината на изтребителя Коусар, в деня, когато Иран отбелязва националния ден на отбранителната промишленост.\n\r\nСпоред иранската агенция Тасним това е първият самолет, изцяло разработен и произведен в Иран. Той спада към четвъртото поколение реактивни бойни самолети, разполага с компютърна система за балистични изчисления и многоцелеви радар, отбелязва ТАСС.\r\nЛетателният апарат е тестван успешно, предвижда се и демонстрационен полет, посочва АФП, цитирана от БТА.\n\r\nМинистърът на отбраната - бригаден генерал Амир Хатами, заяви в събота, че Иран се стреми да подобри балистичните възможности на бойната си техника, за да отвърне на \"заплахите\" от страна на Израел и САЩ.", "date": "2018.08.21", "title": "Иран представи първия си боен самолет"}
{"url": "https://www.dnes.bg/sofia/2018/08/21/travestiti-teroriat-stolichani-doshlo-ni-e-do-gusha.385633", "text": "Жители на част от центъра на столицата започнаха събиране на подписи срещу присъствието на проститутки, травестити и хамали по булевард \"Христо Ботев\".\r\nТе се оплакват, че от години са подложени на тормоз и шумотевица денем и нощем.\r\nОт инициативен комитет \"Спокойствие и сигурност за \"Красно село\" настояват да бъдат премахнати незаконните товаро-разтоварни дейности и хамалите от бул. \"Христо Ботев\", както и проституиращите. \r\nОбщинският съветник от БСП Николай Николов е инициатор на подписката. \r\n\"От 20 години търпим очевидно беззаконие. И на хамалите, и на проституиращите травестити, гражданите са притеснени и повече няма да търпят това беззаконие в центъра на София\", настоя той. \r\r\n                    \r\n                    \"Живея в района и ми е дошло до гуша от досадното присъствие на хамалите и още по-гнусното присъствие на травеститите, които по всякакъв начин притесняват живущите и преминаващите хора. Напълно подкрепям подписката\", оплака се и Владимир Христов, живущ в района, пред БНР.\r\nНиколай Николов е категоричен, че на първата сесия на СОС ще внесе подписите и пряко ще говори за проблема с кмета Йорданка Фандъкова. \r\nВъпросът към нея е защо като кмет не може да се справи със ситуацията.", "date": "2018.08.21", "title": "Травестити терорят столичани: Дошло ни е до гуша!"}
{"url": "https://www.dnes.bg/crime/2018/08/21/pari-zlato-valuta-sviti-ot-jilishta-v-sliven-i-balchik.385636", "text": "Пари, злато, валута са откраднати при два обира от жилища в Сливен и Балчик. 9200 лева и златни накити са били откраднати от дома на 46-годишна  жена в Сливен, съобщиха от полицията в града. За времето от 09.00 до 14.00 часа  вчера крадец проникнал в дома й през незаключена  входна врата. По данни на жената от жилището са откраднати  9200 лева и златни накити.\r\nСъщо вчера около 16.30 часа е получено съобщение за извършена кражба от апартамент в Балчик, съобщиха от полицията в Добрич. Установено е, че за времето от 10.30 часа до 16.30 часа, крадец е влязъл в жилището. По данни на тъжителя е извършена кражба на 2 300 долара, 70 евро и златни накити с неустановен грамаж. \r\nПолицията е извършила огледи, образувани са досъдебни производства.", "date": "2018.08.21", "title": "Пари, злато, валута свити от жилища в Сливен и Балчик"}
{"url": "https://www.dnes.bg/notifikacii/2018/08/21/udar-na-denia-alo-apash-izmykna-21-000-i-2500-lv.385637", "text": "Мъж от Габрово е станал поредната жертва на телефонни измамници в страната, съобщават от МВР.\r\nВ понеделник в полицията е получен сигнал от 68-годишен, че същия ден е станал жертва на измама, при която е бил ощетен с 21 000 евро и 2500 лв. \r\nПрестъплението е извършено по сценария \"съдействие при акция за залавяне на телефонни измамници\". \r\nВярвайки, че подпомага действия на полицейски служители, мъжът предал спестяванията си на непознат, с когото се срещнал пред дома си. По случая е образувано досъдебно производство.\r\nОт полицията отново напомнят, че държавните институции не събират пари на ръка, а искането на пари по телефона е категоричен знак за измама!\r\n ", "date": "2018.08.21", "title": "Удар на деня: Ало апаш измъкна €21 000 и 2500 лв."}
{"url": "https://www.dnes.bg/politika/2018/08/21/borisov-osvobodi-pr-posegnal-na-jurnalist.385642", "text": "По разпореждане на министър-председателя Бойко Борисов е освободен от длъжност служителят на \"Правителствената информационна служба\" Любомир Методиев. Причината е инцидент между него и журналистка в края на изминалата седмица.\r\nВъпреки, че Методиев поднесе публично своето извинение, днес той бе освободен, съобщават от пресслужбата на кабинета.\r\n\"Правителствената информационна служба\" не може да си позволи да бъде обвързвана с този инцидент. Подобно поведение и отношение към представителите на медиите е неприемливо и е в противоречие с принципите на работа на \"Правителствената информационна служба\", се чете в официалната позиция на правителството за случилото се.\r\r\n                    \r\n                    В събота отстраненият от длъжност посегна и удари в ръката кореспондентка на национален всекидневник, докато премиерът Бойко Борисов разглеждаше гробницата в най-голямата могила край Пловдив. Причина станала опит за снимка отстрана на кореспондентката, съобщава \"\".\r\nВъпреки настоятелните призиви на останалите журналисти Методиев да се извини, той не го направи. А репортери информираха министър-председателя, който остана възмутен от случката и скастри служителя да се извини веднага.\r\n ", "date": "2018.08.21", "title": "Борисов освободи PR, посегнал на журналист"}
{"url": "https://www.dnes.bg/notifikacii/2018/08/21/sreshtu-umorata-kolko-sa-opasni-energiinite-napitki.385618", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДинамичният начин на живот ни притиска да сме винаги в кондиция, затова все по-често се нуждаем от бърз прилив на енергия. Кафето обаче не винаги помага. Често в такива случаи на помощ идват енергийните напитки. Според производителите те могат да ни извадят от умората и да повдигнат нашия тонус, но лекарите имат различно становище, ако към \"изкуствената\" енергия посягат деца.\n\r\nСпоред диетолога д-р Анна Йорданова енергийните напитки не са вредни, ако се употребяват в умерени количества.\n\r\n\"Ако човекът има заболявания или ако енергийната напитка я пият деца под 10 години, е много вредно. На децата не им е нужно да пият енергийни напитки, защото имат достатъчно енергия. В енергийните напитки има голяма концентрация на кофеин и това не е хубаво за тях. Хората пият енергийната напитка за прилив на енергия, но тя е изкуствена\", категорична е докторката в \"България сутрин\".\r\nТя е на мнение, че ако човек изпитва липса на енергия, то това значи, че не се храни правилно.\n\r\nПсихологът Полина Василева пък подчерта, че енергийните напитки влияят деструктивно на мозъка.\n\r\n\"Има държави, в които вече е забранена употребата на енергийни напитки. Те водят до депресия, халюцинации и други. Хората, които са прекалили с енергийни напитки, стават в някакъв момент зависими. Пациенти идват при мен и казват, че искат да поемат напитката отново\", каза пред  специалистът.\n\r\nВасилева отбеляза, че младежите, които искат да блеснат в своята среда, могат да започнат да се занимават със спорт, вместо да пият енергийни напитки, които ще подействат зле на тялото им.", "date": "2018.08.21", "title": "Срещу умората: Колко са опасни енергийните напитки?"}
{"url": "https://www.dnes.bg/obshtestvo/2018/08/21/i-kradecyt-e-maika-dyrjashta-momchence-na-ryce.385640", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНагла кражба в магазин за хранителни стоки в квартал \"Братя Миладинови\" в Бургас.\r\nМлада майка с малко момченце на ръце отмъкна пари от касата, почти пред погледа на продавачката, предаде .\r\nЗа кражбата сигнализира собственичката на супермаркета, която качи видео, на което се вижда лицето на извършителката.\r\nЖената твърди, че крадлата не е от постоянните клиенти. А преди това откраднала шоколад и се опитала да отмъкне и кутийки с пастет, но не успяла.\r\n ", "date": "2018.08.21", "title": "И крадецът е... Майка, държаща момченце на ръце"}
{"url": "https://www.dnes.bg/cars/2018/08/21/avtomobil-za-prosiaci-amerikanci-se-gavriat-s-lada-granta.385634", "text": "На страниците на социалната мрежа Reddit, в секцията за автомобилни новини, се появи пост, в който американците бяха помолени да оценят външния вид на обновената Лада Гранта. Очаквано или не, оценките на американците бяха повече от подигравателни.\r\nЕдин от потребителите отбеляза, че моделът на АвтоВАЗ изглежда като \"макет на автомобил\" или \"като пластмасова играчка за деца\".\r\nДруг беше изненадан от цената на Лада Гранта FL. \"Наистина ли струва 5500 долара? Това автомобил за бедните ли е? \", пита той изненадано.\r\nВ отговор друг потребител обяснява, че средно руснакът печели 11 000 годишно, а един американец - 45 000, така че купуването на Лада Гранта в Русия може да се сравни с придобиването на Honda Accord в САЩ, но отбелязва, че това \"далеч не е Honda Accord\".\r\r\n                    \r\n                    Като цяло, американците се обединяват в мнението, че Лада Гранта \"изглежда както трябва да изглежда всяка евтина кола\".\r\n\"В крайна сметка решихме, че това е играчка за просяците\", пошегува един от коментаторите.\r\n", "date": "2018.08.21", "title": "\"Автомобил за просяци\"... Американци се гаврят с Лада Гранта"}
{"url": "https://www.dnes.bg/stranata/2018/08/21/radev-za-bairama-poslaniia-za-dobrota.385644", "text": "И държавният глава поздрави българските мюсюлмани по случай най-големият им празник Курбан Байрам.\r\nПрезидентът Румен Радев отправи своите благопожелания за мир, здраве и щастие към представителите на мюсюлманската общност в България по повод празника Курбан Байрам.\r\n\"В свещените за мюсюлманите дни е важно зачитането на традициите и посланията за доброта, помирение и опрощение да сплотяват цялото ни общество\", заявява държавният глава в своя поздравителен адрес и призовава за утвърждаване на ценностите на взаимната толерантност и обединението на българските религиозни общности.\r\nРадев подчерта, че историята на българския народ еднозначно показва как единството и зачитането преодоляват всяко препятствие и каляват общата ни воля за напредък.", "date": "2018.08.21", "title": "Радев за Байрама: Послания за доброта!"}
{"url": "https://www.dnes.bg/sport/2018/08/21/hubchev-obiavi-chujdencite-za-ligata-na-naciite.385649", "text": "Националният селекционер Петър Хубчев определи списъка с футболисти, играещи в чужбина, за предстоящите двубои на представителния тим на България от Лигата на нациите срещу Словения (в Любляна на 6 септември) и Норвегия (в София на 9 септември).\n\r\nПовиквателни за първите мачове от новосформирания турнир получиха следните играчи:\n\r\nПламен Илиев (Астра, Румъния), Васил Божиков (Слован Братислава, Словакия), Страхил Попов (Касъмпаша, Турция), Георги Костадинов (Арсенал Тула, Русия), Симеон Славчев (Карабах, Азербайджан), Спас Делев (Погон, Полша), Ивелин Попов (Спартак Москва, Русия) и Божидар Краев (Мидтиланд, Дания).\n\r\nДопълнително ще бъде публикуван и списъкът с футболистите, състезаващи се в българското първенство. България е в квалификационна група 3 от Лига C на Лигата на нациите 2018/19 заедно с отборите на Норвегия, Словения и Кипър.\r\n                    \r\n                    \r\nБилети за домакинския мач на \"лъвовете\" срещу Норвегия се продават в мрежата на Eventim, като до 31 август включително цената им е с 25 процента отстъпка.\n\r\n\r\n ", "date": "2018.08.21", "title": "Хубчев обяви \"чужденците\" за Лигата на нациите"}
{"url": "https://www.dnes.bg/temida/2018/08/21/shef-na-zatvor-shte-tyrka-nara-iskal-po-3-bona-ot-bydeshtite-si-sykiliinici.385589", "text": "Шеф на затвор край Враца ще излежава ефективна присъда от 4,6 години в килия в поверения му зандан. Случвало се е шефове на затвори или надзиратели да нарушат закона, да бъдат осъдени и да се окажат зад решетките. Но в най-новата ни история няма друг случай като този с Николай Кюпарски, разказва \"\".\n\r\nНиколай Кюпарски бе арестуван заради корупция след акция на ДАНС през ноември 2015 г. - на работното му място като старши инспектор и началник на група за социална дейност и възпитателна работа в затворническото общежитие от открит тип при керамичната фабрика.\n\r\nС него бе закопчан и бившият затворник Георги Борисов, който според обвинението бил помагач на бившия си шеф в получаването на подкупи.\r\n                    \r\n                    \r\nКато шеф на затворническото общежитие за осъдени с по-леки присъди Кюпарски имал право да изготвя и внася становища в комисия към затвора за промяна на статута на лишените от свобода, както и за изпращането им на работа. Когато се трудят, затворниците намаляват размера на наказанието си - 2 работни дни се равняват на 3 от присъдата.\n\r\nКюпарски се свързвал с близки на затворници и искал от тях по 3000 лв., за да ги включи в работните групи. Парите пък се превеждали по сметка на Георги Борисов чрез система за бързи разплащания. \n\r\nШефът на общежитието в керамичната фабрика получил по този начин 6000 лв. от изнудвани роднини на двама затворници, преди да бъде разкрита схемата му. При акцията в служебния кабинет на Кюпарски разследващите открили и незаконно държани боеприпаси, заради което той се сдоби с още едно обвинение. След доста перипетии през май 2016 г. делото срещу бившия началник бе поето от съдията в окръжния съд Петя Вълчева. Тя беше третата съдийка, на която се падна горещият картоф при случайното разпределение - преди нея други две си направиха отвод заради познанството си с Кюпарски и съвместната им работа в закрита по-късно комисия.\n\r\nВ крайна сметка Кюпарски получи ефективна присъда от 4 години и 6 месеца при общ режим, ще трябва да плати и 6000 лв. глоба. Лишиха го и от право да заема държавна длъжност за 6 години. 3-годишна присъда получи и бившият затворник Георги Борисов.\n\r\nСпоред адвокатите на Кюпарски делото срещу него е било опорочено от самото начало. \n\r\n\"Много от представените от разследването и прокуратурата доказателства не бяха нито достатъчни за осъдителна присъда, нито отговаряха напълно на приетите изисквания - твърдят защитниците. - В доста свидетелски показания имаше очебийни противоречия, които съдът пренебрегна. Поискахме на процеса събирането на допълнителни доказателства, които по безспорен начин да определят вината на Кюпарски, но това не бе направено в достатъчна степен. Разследването пък бе ограничено в определен кръг и накрая Кюпарски се превърна в изкупителна жертва\".\n\r\nКюпарски се опита да предотврати пребиваването си под един покрив с доскорошните си подопечни от затворническото общежитие в керамичната фабрика. Веднага след окончателното потвърждаване на присъдата му той подаде молба за преместване в друг затвор. Изтъкна и мотив - адресната му регистрация е в Асеновград. От главната дирекция за изпълнение на наказанията не уважиха молбата му с аргумента, че ако Кюпарски изобщо бъде преместен, трябва да е в затвора в Пазарджик. Но познаващият добре условията на местата за лишаване от свобода мъж отказа да търка наровете там.", "date": "2018.08.21", "title": "Шеф на затвор ще търка нара, искал по 3 бона от бъдещите си съкилийници"}
{"url": "https://www.dnes.bg/notifikacii/2018/08/21/razdeleni-ot-mini-koreiski-semeistva-se-vidiaha-za-dva-chasa-za-posledno.385588", "text": "\nНай-после те ще могат да се видят с близките си: за кратко и може би за последен път. За много от разделените семейства от Южна и от Северна Корея новата среща за свиждане идва навярно твърде късно, пише \"\".\n\r\nРазделените от Корейската война (1950-1953) семейства са символ за огромната трагедия от разделението на страната. От близо седемедесет години те живеят едните в Северна, а другите в Южна Корея, разделени от минирана непропусклива граница. На 20 август някои от тях ще имат възможност да видят своите близки. Може би за последен път в живота си. Защото който веднъж е бил одобрен за семейна среща, отпада завинаги от процедурата за подбор. Разделените семейства ще се срещнат за три дни в един курорт в Диамантената планина на Северна Корея, недалеч от демилитаризираната зона. \r\nИ до днес между двете корейски държави на практика е забранена всякаква комуникация. Все пак, след известното затопляне на отношенията от 2000-та година насам, са осъществени над 20 срещи на разделените семейства. Тези срещи винаги са били подчинени на произвола на севернокорейския режим, който ги обвързва с политически условия. Последната среща между разделени семейства се проведе през 2015 година. По време на вътрешнокорейската среща на върха между южнокорейския президент Мун Дже-ин и севернокорейския лидер Ким Чен Ун, двете страни се споразумяха за подновяване на срещите на разделените семейства.\n\r\nДва часа на четири очи\n\r\nСамата процедура при подбора за срещата е брутална. Компютърен алгоритъм избира на случаен принцип измежду 130 000 кандидати, повечето от които обаче вече не са между живите. След първото пресяване остават 500 души. В крайна сметка сега са подбрани 190 южнокорейски граждани. Те имат на разположение три дни в един хотел да се видят с близките си - под съпровод на фолклорна музика и постоянно наблюдение от силите за сигурност и телевизионните екипи.\n\r\nВтора среща е немислима: който веднъж се е срещнал с близките си, отпада от следващия подбор\n\r\nРазговорите на четири очи по време на целия престой са разрешени само за два часа. И тези два часа трябва да стигнат за цял един живот, ако обединението не се осъществи докато те са още живи. По данни на Червения кръст, всяка година умират 3 600 членове на разделени семейства. Тоест по десет южнокорейски граждани дневно, които никога няма да могат да посетят своята родина. В Северна Корея, където според Амнести интернешънъл хората умират средно с 12 години по-рано от хората в Южна Корея, са останали само няколко хиляди членове на разделени семейства.\n\r\nВследствие на вътрешнокорейското сближаване от началото на годината, нагласите на южнокорейците по отношение на северните им съседи се промениха коренно. Резултатите от анкета на обществено-правното радио KBS показват, че 20 на сто от южнокорейците изпитват симпатии към Северна Корея. В същото време само малко повече от 20 процента от анкетираните се застъпват за обединение на двете корейски държави. Никога досега тези стойности не са били толкова ниски. Особено сред възрастовата група под 29 години. Южнокорейските младежи гледат на Северна Корея като на чужда страна и смятат обединението за икономическо бреме, твърдят социолозите. А поколението, което все още помни Корея като една държава,  на практика е на измиране.\n\r\n \r\n", "date": "2018.08.21", "title": "Разделени от мини: Корейски семейства се видяха за два часа, за последно!"}
{"url": "https://www.dnes.bg/eu/2018/08/21/strelba-v-londonskoto-metro-trima-raneni.385590", "text": "Трима души бяха ранени при стрелба в метростанция Кингсбъри на лондонското метро. Според полицията обаче не става въпрос за тероризъм, съобщи Ройтерс.\r\n\"Полицията и службата на линейките получиха сигнал около 21:45 часа на 20 август, понеделник, за изстрели в района Кингсбъри Роуд\", се казва в декларация на полицията. \r\nНяма опасност за живота на ранените. Полицията е затворила околните улици, засега няма арести, добавя агенцията.\r\n(БТА)", "date": "2018.08.21", "title": "Стрелба в лондонското метро, трима ранени"}
{"url": "https://www.dnes.bg/notifikacii/2018/08/21/iusein-bolt-na-32-nai-byrziiat-chovek-na-planetata.385508", "text": "\n\r\nНа днешния 21 август своя 32-ри рожден ден празнува най-бързият атлет в историята – Юсейн Болт. Роден през 1986 година в Ямайка, само преди година той сложи край на знаменитата си кариера по време на Световното първенство в Лондон.\n\r\nКато активен атлет той има 8 златни медала от Олимпийски игри, както и 11 титли от Световни първенства. Той държи и световните рекорди в бягането на 100 и 200 метра, съответно 9,58 сек. и 19,19 сек.\n\r\nЮсейн има брат и сестра, а родителите му се занимават с малък бизнес.\n\r\nПървият спорт, в който бъдещият атлет се е влюбил е бил... крикета. По-късно той се запалва и по футбола, като редовно рита със свои приятели. Едва по-късно започва да се занимава с лека атлетика.\r\nВисок е внушителните 195 см и тежи близо 94 килограма.\n\r\nПрез лятото на 2009 година Болт подобрява световния рекорд на 100 метра с цели 11 стотни от секундата – от 9.69 до 9.58. Това е най-голямата разлика, с която е подобряван този световен рекорд, откакто времето се отчита по електронен път.\n\r\n6 пъти е избиран за Атлет на годината, 5 пъти е избиран за спортист №1 на Ямайка.\n\r\nАтлетът е любител на футбола и на Манчестър Юнайтед.\n\r\nЗаради бързината си му е лепнат прякора Светкавицата.\n\r\nСлед края на кариерата си Болт твърди, че мечтае да се занимава с футбол. Той дори тренира с няколко футболни отбора, сред които Борусия Дортмунд, Мамелъди Съндаунс и норжекия Стрьомсгодсет в опита си да стане професионален футболист. В момента той тренира с австралийския Сентръл Коуст Маринърс.", "date": "2018.08.21", "title": "Юсейн Болт на 32: Най-бързият човек на планетата"}
{"url": "https://www.dnes.bg/obshtestvo/2018/08/21/bombi-sys-zakysnitel-80-ot-gazovite-butilki-riskovi.385591", "text": "Поне 8 от 10 бутилки за пропан-бутан за битова употреба крият риск да гръмнат. Те са като бомби със закъснител, защото нямат предпазен клапан, който при необходимост да изпуска излишната газ и така налягането в тях да падне до безопасни нива, твърди \"Монитор\".\n\r\nСтава въпрос основно за стари бутилки от преди 2000 г., които се ползват в домакинствата и хората сами ходят да си ги пълнят, а не разчитат на доставка в къщи от специализирани фирми.\n\r\n\"Налягането в бутилката в зависимост от сезона е от 1,5 до 6 атмосфери. Причината за нещастието в ботевградското село Скравена, където бутилка се взриви през януари 2009 г., бе именно липсата на такъв клапан\", каза Лъчезар Христов, имащ сервиз за газови уреди. По думите му не повече от 20% от бутилките за битова газ у нас имат такива клапани. От ДАМТН уточниха, че няма регистър с информация колко и какви са бутилките с предпазен клапан и по-старите без.\r\n                    \r\n                    \r\nСпоред хора от бранша за разлика от бутилките на автомобилните газови уредби именно тези стари балони за пропан-бутан за бита са без предпазен клапан, а също нямат и нивомер, показващ какво количество е заредено в тях. За това у нас, както и в повечето страни от Европа зареждането на битови бутилки за пропан-бутан може да става само на специални пунктове.\n\r\nПо данни на ДАМТН в цялата страна те са 311. \n\r\nСобственикът на газстанцията Анатоли Господинов обясни, че основен проблем са течовете от бутилки, които с години не се поддържат от собствениците им.\n\r\nСпоред Яким Недков, управител на магазин за газови уреди, проблемите с бутилките с пропан-бутан за битова употреба почти винаги се получават през лятото, защото температурите се покачват и като се използват бутилки без предпазни клапани, рисковете се увеличават.\n\r\n\"Хората, които пълнят бутилките на газстанциите трябва да гледат бутилката в какво състояние и тогава да решат дали да я напълнят. Прецени ли се, че е негодна, да се отказва пълнене. Когато има проблем, може да се смени кранът или главата на бутилката. Така нещата стават по-безопасни\", смята той.\n\r\nНедков твърди, че нерядко се използват в бита газови бутилки, които в други страни от Европа са изхвърлени и нашенци, връщащи се от там ги докарват в България. Също така от пунктове за скрап можело за малко пари да се купи газова бутилка, предадена там за старо желязо. Лъчезар Христов пък уточнява, че първо ги изкупуват като старо желязо. После друг ги купува, пребоядисва ги и продава като изправни.", "date": "2018.08.21", "title": "Бомби със закъснител: 80% от газовите бутилки - рискови"}
{"url": "https://www.dnes.bg/eu/2018/08/21/avstriia-se-trese-ot-poklona-na-knaisyl-kym-putin.385592", "text": "Австрия бе разтърсена вчера от дълбокия поклон, с който шефката на австрийската дипломация Карин Кнайсъл (свързана с крайнодясната Австрийска народна партия) удостои руския президент Владимир Путин на сватбата си в събота, предаде Франс прес.\n\r\nВъв видео, качено на сайта на телевизия RT и заляло интернет вчера, се вижда как австрийската министърка, очевидно грейнала от задоволство, удостоява с този жест руския държавен глава, след като е танцувала валс с него. Австрия сега е ротационен председател на Европейския съюз, напомня АФП.\n\n\"Как е възможно министър на външните работи да се държи толкова непрофесионално и да се вижда на снимка как коленичи пред Путин?\", пита публицистът Роберт Мизик.\r\n                    \r\n                    \r\n\"Снимка, илюстрираща добре как руският автократ кара да танцуват марионетките му\", реагира потребител на интернет.\n\r\nИзненадващото съобщение, че Путин ще присъства на сватбата на г-жа Кнайсъл в южна Австрия, още миналата седмица предизвика недоумение сред медиите и австрийската опозиция, която обърна внимание на потенциалните щети от това присъствие върху неутралитета на Австрия в разгара на председателството й на ЕС.\n\r\nСнимките с реверанса допълнително засилиха критиките и това накара вицеканцлера Хайнц-Кристиан Щрахе, който е лидер на АНП, да се притече на помощ на министърката. \n\r\n\"Дипломация на танца и сватбата, изпълнена с любезност, сърдечност и добри обноски: едва ли някой може да представи Австрия по-добре\", написа той във Facebook. Щрахе напомни, че 53-годишната г-жа Кнайсъл е посещавала престижната виенска школа за танци \"Елмайер\" \"и знае как да го направи\".\n\r\nДиректорът на тази школа Томас Шефер-Елмайер потвърди пред журналисти, че \"на всеки бал дамите правят реверанс пред партньора си, което е знак на дълбок комплимент\". В отговор на журналистически въпрос по този повод той все пак призна, че не би могъл да си представи германската канцлерка Ангела Меркел да направи подобен жест пред Путин.\n\r\nАФП напомня, че руският президент прекара близо два часа на сватбата на министърката в събота в Гамлиц, винарско село в околностите на Грац, в югоизточна Австрия. Путин бе изпратен на летището от канцлера консерватор Себастиан Курц. През декември той влезе в управляваща коалиция с АНП, партия, свързана от 2016 г. със споразумение за партньорство с партията на Владимир Путин \"Единна Русия\". Путин редовно е обвиняван, че се опитва да разедини 28-те страни от ЕС, като развива връзки с популистките партии в редица европейски страни, добавя АФП.\r\n", "date": "2018.08.21", "title": "Австрия се тресе от поклона на Кнайсъл към Путин"}
{"url": "https://www.dnes.bg/za-da-se-razbirame/2018/08/21/6-otlichitelni-cherti-na-zodiia-bliznaci.385565", "text": "Често разглеждат Близнаците като зодия с раздвоена личност. Причините и признаците за това са много. Те са част и от тяхната тъмна природа, неразгадаема за околните.\r\nМнозина смятат, че понякога Близнаците могат да са забавни и весели хора, които обаче след кратко превключване стават раздразнителни, презрителни и пренебрежителни.\r\nУправляващата планета на Близнаците е Меркурий. Той е тайнствен и неразбираем. Такива са и подвластните на тази планета. Те са ориентирани към приключения. Скуката ги убива.\r\nБлизнаците са едни от най-добрите комуникатори в зодиака, забавни, интелигентни и обаятелни личности, които обаче имат и своите много, много тъмни черти. Кои са те?\r\r\n                    \r\n                    \r\nИронията в думите на Близнаците отстрани е забавна и може да накара всеки да се засмее, но в повечето случаи обижда дълбоко най-близките им хора. Дори в най-сериозните ситуации Близнаците са склонни да иронизират и да проявяват остроумие, където не му е мястото. Сарказмът им може да е наистина досаден и кара хората да избягват да търсят съвет от тях.\r\n\r\nБлизнаците са въздушен знак и не искат да бъдат връзвани и оковавани във вериги и правила. В резултат на това те се стремят към неангажираност в отношенията си. Обичат да са самостоятелни и искат да живеят живота си така, както смятат за добре. Поради тази причина не са подходящи за семейство.\r\n", "date": "2018.08.21", "title": "6 отличителни черти на зодия Близнаци"}
{"url": "https://www.dnes.bg/travel/2018/08/21/vseki-treti-bylgarin-turist-harchim-sredno-156-v-chujbina.385593", "text": "Около 30 процента от българите, или почти всеки трети наш сънародник, е направил поне веднъж туристическо пътуване зад граница или вътре в страната, показват данни от анализ на Евростат за туристическите пътувания на гражданите на ЕС през 2016 г. Средният показател за пътуванията на европейците е почти двойно по-голям от нашия - 62 на сто от европейските граждани са пътували поне веднъж с цел туризъм през въпросната година.\n\r\nСпоред данните на европейската статистика, у нас над 1,8 млн. сънародници са направили поне веднъж пътуване с цел туризъм през 2016 г. В огромната си част обаче тези пътувания са били вътре в страната (около 26 на сто от общо 30-те процента), като само 2 процента от пътуващите българи са правили туризъм зад граница, а други 2 процента са предприели комбинирано пътуване.\r\n                    \r\n                    \r\nСредният разход на пътуващ българин с цел туризъм зад граница е бил 156 евро, при 336 евро среден разход за туризъм за жител на ЕС, отчита още Евростат.\n\r\nДанните на европейската статистика в общи линии съвпадат и с данните на НСИ за пътуванията на българите през изминалата 2017 г. - най-голям дял са били пътуванията на българите вътре в страната, около 85 на сто от всички пътувания. Около 11 на сто от пътуванията на българите са били зад граница, а около 4 на сто са били смесени - вътре в страната и зад граница.\n\r\nСредният разход на едно лице при пътуване в страната е бил около 200 лева, а зад граница - малко над 500 лева, отчита НСИ. Най-голямото перо при пътуването на българите вътре в страната са били нощувките и храната (около 40 на сто), а зад граница - транспорта (около 30 на сто).\n\r\nНай-активни в туризма са били българите във възрастовата граница 25-45 години - близо половината от всички пътувания са били на хора в тази възрастова категория.\n\r\nНай-активни в туристическите пътувания са финландците - близо 92 процента от тях са пътували поне веднъж. Следват Холандия (85%), Люксембург (84%) и Чехия (80%). В дъното на класацията по този показател са били жителите на Румъния - 24 процента, Португалия - 25 процента, България - 30 процента, Гърция - 35 процента и Италия - 41 процента.\n\r\nНай-платежоспособни при пътуванията си с цел туризъм са били жителите на Люксембург средно по 768 евро на човек. Най-малко пари за туризъм са заделяли в Латвия - 107 евро на човек, в Румъния - 124 евро, в Чехия - 129 евро и в Унгария - 140 евро на едно лице с цел туризъм.\n\r\nСредният разход на българина е бил 156 евро на едно лице или почти два пъти по-малко колкото средният европеец е отделял за туризъм - 336 евро.", "date": "2018.08.21", "title": "Всеки трети българин - турист, харчим средно €156 в чужбина"}
{"url": "https://www.dnes.bg/video-prognoza/2018/08/21/vremeto-dnes-slynce-i-temperaturi-do-32-gradusa.385596", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ни очаква прекрасен летен ден, денят започна с минимални температури от 14 до 21 градуса, посочи синоптикът на Bulgaria ON AIR Виолета Манчева.\r\nСледобед повече облаци ще има над планините в Западна България, но преваляванията ще има само над Западна Стара планина. Температурата на въздуха по морето е 31-32 градуса, докато тази на водата е между 26 и 28 градуса. \r\nНа морето ще бъде перфектно за плаж. Днес вълнението ще бъде слабо, но с тенденция да се усилва до бурно през следващите дни. От утре морето ще бъде бурно и опасно, предупреди Манчева в \"България сутрин\".\r\nТя отбеляза че най-топлите места в Европа в момента са Балканите и Пиренейския полуостров. В Североизточна Европа има условия за бури. Днес и през следващите дни там ще продължава да вали.\r\n ", "date": "2018.08.21", "title": "Времето Dnes: Слънце и температури до 32 градуса"}
{"url": "https://www.dnes.bg/stranata/2018/08/21/pak-v-sliven-pak-pasheva-sedmica-sled-rajdane-bebe-umira.385595", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВтори скандален случай в болницата в Сливен, умело прикрит от ръководството на болницата. Бебе губи битката със смъртта седмица след раждането, предаде.\r\nСпоред вече изготвена епикриза, виновен за това е д-р Татяна Пашева, същата, която участва в израждането на починалата Ренета преди дни и която ръководи АГ-отделението.\n\n\n\n\r\nБлизо 8 на 1000 деца между 0 и 5 години у нас умират всяка година заради липса на адекватни социални и здравни грижи.\r\nСмъртността на децата в България е в пъти над средната за Европейския съюз. А тази в Сливен минава всякакви рекорди - над 15 на 1000 бебета умират всяка година в родилното отделение на болница \"Д-р Иван Селимински\".\r\r\n                    \r\n                    Първите данни са на \"Евростат\", а вторите на директора на болницата д-р Васислав Петров. Пак според него срещу началника на отделението жалби няма.\r\nСлучаят на Кристина Купова е от 2012 година. Д-р Васислав Петров вече е директор на лечебното заведение, а д-р Пашева е редови гинеколог. Тя постъпва в болницата с преносен плод, лежи 16 дни преди раждането.\r\nРазказва, че се е нагледала и наслушала на всякакви обиди не само към нея, а и към другите пациентки.\r\nНа 8 април, въпреки липсата на разкритие, д-р Пашева назначава естествено раждане. И... цялата история вижте във видеото на колегите.\n\r\n ", "date": "2018.08.21", "title": "Пак в Сливен, пак Пашева: Седмица след раждане, бебе умира!"}
{"url": "https://www.dnes.bg/notifikacii/2018/08/21/otchaiani-merki-v-nova-zelandiia-ne-dostiga-avokado.385594", "text": "Фермерите, отглеждащи авокадо в Нова Зеландия, полагат усилия да задоволяват търсенето, тъй като интересът към тази суперхрана продължава главоломно да расте, а организирани престъпни групи нападат градините, съобщава ДПА.\n\r\nПроизводството на дръвчета в Нови Зеландия се е увеличило от 30 000 годишно преди пет години до над 200 000 дръвчета тази година, каза главният изпълнителен директор на New Zealand Avocado Джен Скулар.\n\r\nСлабата реколта доведе до рязък скок на цената му в тихоокеанската страна и средната цена на плода бе 5 новозеландски долара (3,3 долара) на бройка.\n\r\nПо-рано този месец полицията съобщи за вълна от престъпления, свързани с авокадото в популярния регион за отглеждането му Бей ъв Пленти на Северния остров, а през април имаше информации за серия кражби посред бял ден. Една от тях бе извършена от възрастен мъж на скутер за инвалиди.\r\nГолямото търсене доведе до подем в производството на авокадови дръвчета в двата големи разсадника в страната, както и до откриването на три нови.\n\r\nВисоките цени накараха много градинари да си купят собствени дръвчета.\n\r\nКой не би искал да има авокадово дръвче в задния си двор и да произведе 500 пресни авокадо, казва Стивън Уейд, мениджър в компанията Lynwood Nurseries, която е отгледала 150 000 дръвчета миналата година.\n\r\nВъпреки това увеличение градинските центрове все още изпитват недостиг на толкова търсените дръвчета, като някои са направили и списък на чакащите.\r\nАвокадото, което по принцип е от Мексико, расте успешно в северната част на новозеландския Северен остров и на някои места на Южния остров.\n\r\nНовозеланската авокадо индустрия отчита продажби за 150 милиона новозеландски долара (98,3 милиона долара), като 105 милиона са от износ, а 45 милиона - от местния пазар. \r\n/БТА/", "date": "2018.08.21", "title": "Отчаяни мерки в Нова Зеландия – не достига... авокадо"}
{"url": "https://www.dnes.bg/stranata/2018/08/21/djendyr-dvusmisleno-transformira-jenskiia-obraz.385598", "text": "Истанбулска конвенция е някакъв опит за джендър превъзпитание, не става ясно докрай кое лице е жена, настоя психиатърът д-р Николай Михайлов.\n\n\n\r\nПо думите му понятието \"джендър\" е двусмислено и плаши с основание, и само при повърхностен прочит, може да се приеме, че конвенцията ще се бори с насилието над жени. \r\n\"Насилието е нещо отвратително, но затова има законодателство\", посочи д-р Михайлов пред bTV.  \r\nТой смята, че конвенцията е била потребна, за да попадне в сферата на образованието с цел трансформация на женския образ. \r\n\"Конвенцията защитава правото на всяко същество да избере пола си\", смята д-р Михайлов.\r\r\n                    \r\n                    Относно призива на БСП от Бузлуджа за предсрочни избори д-р Николай Михайлов смята, че има несъответствие между патоса на социалистите и реалната им готовност да управляват.\r\n\"Корнелия Нинова е храбра и последователна в опозиция, но друго е да упражняваш власт, тя традиционно трудно се упражнява от БСП\", коментира още психиатърът.\r\n ", "date": "2018.08.21", "title": "\"Джендър\" – двусмислено. Трансформира женския образ!"}
{"url": "https://www.dnes.bg/eu/2018/08/21/demonstraciia-v-praga-nikoga-niama-da-zabravim.385597", "text": "Около 300 души участваха в демонстрация снощи пред руското посолство в Прага в навечерието на 50-ата годишнина от смазването на реформаторското движение \"Пражка пролет\" в Чехословакия от съветските танкове през 1968 г. , предадоха Франс прес и ДПА.\r\n\"Никога няма да забравим\", \"Стоп на руския империализъм\", \"Окупаторите не са братя\", гласяха лозунгите на демонстрантите, събрали се по призив на няколко неправителствени организации. Те носеха запалени свещи и знамена на Чехия, Украйна, Европейския съюз и НАТО.\n\r\n\"Тогава бях на 13 години, родителите ми бяха преследвани през целия им живот. Баща ми подписа манифеста \"Харта 77\" за правата на човека. Искам поне децата ми да имат по-добър живот\", каза пред АФП Клара Гланцова, която носеше табела с надпис: \"Аз няма да забравя никога. Няма да мълча\".\r\n                    \r\n                    \r\n\"Със сигурност има паралели между инвазията на съветските комунисти през 1968 г. и днешната ситуация, в която Русия на практика е доминирана от олигарси\", каза Вацлав Бождех, дошъл на демонстрацията с украинско знаме.\n\r\nУчастник в демонстрацията беше и Мустафа Джемилев, водач на кримските татари, който осъди \"експанзионисткия и агресивен характер\" на бившия Съветски съюз и на Русия. \"Там, зад тази ограда, винаги има хора, които мислят така\", каза той, сочейки с пръст сградата на посолството, оградена с метални заграждения и охранявана от полицаи.\n\r\nДемонстрантите поискаха Русия да намали присъствието си в Прага, отбелязва ДПА. Един от участниците каза, че Русия продължава да действа като агресор с анексията на Крим от Украйна през 2014 г.\n\r\n\"Ние написахме писмо до руските граждани, за да ги призовем да се изправят срещу сегашния режим, който продължава да води имперска политика, също както в епохата на бившия Съветски съюз\", каза пред АФП Томаш Пешински от чешкия клон на гражданската инициатива \"Пулс на Европа\" - един от организаторите на демонстрацията.\n\r\nВ нощта на 20 срещу 21 август 1968 г. трийсетина съветски дивизии, подкрепяни от български, унгарски, полски и източногермански военни части, брутално смазаха опита на реформаторското ръководство на чехословашката комунистическа партия и тогавашния й лидер Александър Дубчек да установят \"социализъм с човешко лице\", припомня АФП, цитирана от БТА. \n\r\nПри съветската интервенция и окупация бяха избити над 400 чехи и словаци и бе сложен край на периода, в който бе отменена цензурата и бяха либерализирани политическият, икономическият и културният живот. Новият промосковски режим на президента Густав Хусак остана на власт до \"Кадифената революция\" през 1989 г., добавя АФП.\r\n ", "date": "2018.08.21", "title": "Демонстрация в Прага: \"Никога няма да забравим!\""}
{"url": "https://www.dnes.bg/index/2018/08/21/receptata-dnes-morkoveniiat-keks-na-romina-tasevska.385502", "text": "\r\n3 средни моркова\r\n3 яйца\r\n3/4 чаша олио\r\n2 ч.ч. брашно\r\n1 и 1/2 ч.ч. захар\r\n1 с.л. бакпулвер\r\nЗа глазурата:\r\n1 ч.ч. захар\r\n1 ч.ч. шоколад на прах\r\n1/4 ч.ч. прясно мляко\r\n1/2 парче масло\r\n\r\n\r\n \r\nИзмитите и обелени моркови се нарязват на парчета и се поставят в блендер. Добавят се яйцата, олиото и всичко се пасира. В отделна купа пресяваме брашното, захарта и бакпулвера. Разбъркваме добре да се смесят съставките. Добавяме морковената смес и разбъркваме отново много добре, докато стане еднородна смес. Изсипваме в намазнена и набрашнена форма за кекс. Печем в предварително загрята фурна на 180° до суха клечка (около 45мин).\r\n \r\n\r\n\r\n\r\n \r\nВсички продукти се смесват и се готвят на ниска температура. Когато сместа заври, разбъркваме за минута и дърпаме от котлона. Заливаме кекса и нарязваме!\r\n\r\n", "date": "2018.08.21", "title": "Рецептата Dnes: Морковеният кекс на Ромина Тасевска"}
{"url": "https://www.dnes.bg/stranata/2018/08/21/75-godishen-pomete-rabotnik-postavial-znamena-v-plovdiv.385605", "text": "С тежък инцидент започна сутринта в Пловдив. Лек автомобил помете 20-годишен работник от общинската фирма \"Чистота\", който загина на място.\r\nТрагедията се разиграла до надлез \"Скобелева майка\" на изхода на града, сигналът за инцидента е подаден в 7:35 часа, съобщава \"Фокус\". \r\n75-годишен водач на фиат блъснал младежа, който подменял знамената по стълбовете за 6 септември, когато е празникът на Пловдив. \r\nВ момента се извършва оглед, а движението е силно затруднено.\r\n ", "date": "2018.08.21", "title": "75-годишен помете работник, поставял знамена в Пловдив"}
{"url": "https://www.dnes.bg/index/2018/08/21/pochina-kitaristyt-na-fsb-ivailo-kraichovski.385610", "text": "Легендарният басист на групата ФСБ Ивайло Крайчовски почина внезапно на 57-годишна възраст, съобщи БНТ.\r\nИвайло Крайчовски е български музикант, бас китарист в групата ФСБ и инициатор за създаването на група \"Стари муцуни\" с ветерана на българския рок Георги Минчев.\r\nПрез богатата си музикална кариера взема участие в създаването на албумите на редица български поп певци, рок групи и джазови формации.\r\nБил е музикален директор на \"София филм фест\", заместник-председател на Българската изпълнителска асоциация и член на асоциацията на звукозаписните студиа в България.\r\nПоклон пред паметта му!", "date": "2018.08.21", "title": "Почина китаристът на ФСБ Ивайло Крайчовски"}
{"url": "https://www.dnes.bg/stranata/2018/08/21/agneshki-kurban-iok-za-kurban-bairam-a-praznikyt-v-dolno-osenovo.385599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакви са традициите по време на Курбан Байрам в село Долно Осеново разказват кореспондентите ни. В село Долно Осеново живеят около 1500 души, всички мюсюлмани. През днешния ден жителите му се подготвят да посрещнат Байряма, предаде .\r\nВъпреки че хората гледат да спазват традициите, през последните години това става все по-трудно. Оказва се, че все по-рядко се колят и животни, както повелява обичая.\r\nСпоред Росица, която работи в магазин на площада, хората напоследък се задоволяват с купешко месо, предимно пилешко.\r\nПо традиция през тези 3 дни мюсюлманите търсят и дават прошка, а курбана се разделя на нечетен брой части и се раздава на близките, съседите, а и на хората, които нямат възможност.\r\n ", "date": "2018.08.21", "title": "Агнешки курбан – йок за Курбан Байрам-а. Празникът в Долно Осеново"}
{"url": "https://www.dnes.bg/stranata/2018/08/21/borisov-pozdravi-miusiulmanite-za-kurban-bairam.385612", "text": "Мюсюлманите по света отбелязват големия свещен празник Курбан Байрам, наричан още Коч Байрам. \r\nМинистър-председателят Бойко Борисов поздрави цялата общност в България през своя личен профил във Facebook.\r\n\"Бъдете здрави и щастливи, нека има мир и разбирателство в семействата Ви. Този ден ни учи на смирение и уважение, нека да запазим и продължим мъдростта, с която заедно да работим за взаимното ни успешно бъдеще\", написа Борисов.\r\nПразникът е свързан със семейните ценности и символизира смирението и опрощението. Роднини и близки си ходят на гости, за да си простят, ако са съгрешили. В дните на Байрама добрият мюсюлманин раздава курбан. \r\n ", "date": "2018.08.21", "title": "Борисов поздрави мюсюлманите за Курбан Байрам"}
{"url": "https://www.dnes.bg/stranata/2018/08/21/po-deltata-na-dunav-ruse-sybra-pak-entusiasti.385602", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРусе посреща участниците в поредното издание на Международната гребна регата ТИД. Всяка година между 100 и 200 ентусиасти от различни страни изминават с лодки разстоянието от устието до делтата на река Дунав, предаде .\r\nРегатата е отворена, като всеки може да избере дали да изпробва силите си по целия маршрут или да гребе само в определен етап.\r\nПътуването по реката стартира преди месец от Германия като за 75 дни ентусиастите трябва да изминат над 2000 км. Девизът на регатата гласи \"Един човек, една лодка\".\r\nТази година най-възрастният участник е 80-годишният германец Гюнтер, а най-младият – 18-годишната Корина.\r\r\n                    \r\n                    Докато сред чужденците има предимно пенсионери, повечето българи са млади хора, които обичат приключението.\n\r\nТази вечер участниците ще опитат българска мусака, а утре ще разгледат Русе. В сряда потеглят отново, като следващата им спирка е Ряхово.\n\r\n ", "date": "2018.08.21", "title": "По делтата на Дунав: Русе събра пак ентусиасти"}
{"url": "https://www.dnes.bg/politika/2018/08/21/koi-dopusna-greshkite-s-olimpik-kakvi.385608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фалитът на застрахователната компания \"Олимпик\" продължава да стои на дневен ред. Крахът повдигна много въпроси, а по инициатива на БСП депутатите се събират на извънредно заседание в 13 часа в Народното събрание. Те ще обсъдят проект за решение по казуса \"Олимпик\" и ще изслушат премиера Бойко Борисов във връзка със срива в Търговския регистър. \n\n\n\r\nИкономистът Кольо Парамов посочи, че реакцията на депутатите е навременна заради отговорността, която парламентът трябва да поеме. По думите му управляващата шефка на финансовия контрол получава 13 хил. лева заплата, а нейната заместничка получава 11 хил. лева. \r\n                    \r\n                    \r\n\"Те са допуснали фундаментални грешки, за да дойде положението до фалит\", посочи Парамов пред , визирайки казуса \"Олимпик\" и добави, че държавата трябва да реши въпроса за не повече от 7 дни. \n\r\n\"Трябва да видим кой кой е в компанията. Трябва да видим има ли българска стара връзка, кои участват в нея и по какъв начин са създали възможности държавата да тласка потенциални клиенти към тази компания\", обясни Кольо Парамов. \n\r\nИкономистът Мартин Димитров подчерта в \"България сутрин\", че сме можели да поискаме проверка на \"Олимпик\" още преди години, наблюдавайки финансовите отчети на компанията. \n\r\nТой подчерта важността на въпроса кои държавни фирми са избрали \"Олимпик\" за своите застраховки. По думите му \"работата не трябва да бъде набързо заметена\". \n\r\n\"Много зачестиха подобни казуси, взеха през 1-2 години да се случват. Въпросът е догодина да нямаме следващия такъв казус. Ако имахме застрахователен надзор, който стриктно си гледа работата, нямаше да имаме такъв казус\", настоя Мартин Димитров. \n\r\nКоментирайки срива в Търговския регистър, той отбеляза, че където е имало такива казуси в други държави, те са решени на същия или на следващия ден. \n\r\n\"Държавата в момента е на дефектирал автопилот. В България липсват наказанията за големите престъпления\", каза още Димитров.", "date": "2018.08.21", "title": "Кой допусна грешките с \"Олимпик\". Какви?"}
{"url": "https://www.dnes.bg/notifikacii/2018/08/21/plashtash-za-otnoshenie-rodilkata-chovek-li-e.385604", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлучаят с 33-годишната жена от Сливен, която почина при странни обстоятелства след раждането на първото си дете, повдигна множество въпроси за родилната грижа в болниците и отношението на медиците към майките.\n\r\nСпоред Мария Пеева, която е майка на 4 деца, случаят е трагичен и страшен, но най-лошото е, че не е единичен.\n\n\n\n\r\n\"От първото ми раждане, което беше преди 25 години, нещата не са се променили много. Това бе едно кошмарно раждане. Бяхме три родилки, като едната заспа и започнаха да ѝ удрят шамари. Следващите ми раждания бяха платени, разбира се. Човек може да плати за по-луксозна болница, за по-специална техника, но да платиш за отношение - не е нормално\", категорична е майката в \"България сутрин\".\r\nПо думите ѝ трябва да има коренна промяна при ражданията и тя трябва да дойде именно от медиците.\n\r\nМнението на психотерапевта от \"Мрежа за съвременна родилна грижа\" Елена Кръстева е, че има системна грешка в цялата родилна грижа.\n\r\n\"Липсва признат и единен стандарт, който да е съобразен с международните стандартш. Трябва да бъдат ангажирани хора, които да променят съвременните родилни практики у нас. В България се ражда по начин, който не е оправдан за 21 век. Няма статистика, няма протоколи за извършените интервенции, това не е нормално\", подчерта специалистът пред .\n\r\nТя отбеляза още, че отношението към родилките в болниците трябва да се промени напълно.", "date": "2018.08.21", "title": "Плащаш за отношение! Родилката човек ли е? "}
{"url": "https://www.dnes.bg/eu/2018/08/21/nai-malko-11-jertvi-na-pridoshli-vodi-v-kanion-v-italiia.385613", "text": "Най-малко 11 души са загинали вчера в дълбока клисура в Калабрия, Южна Италия, отнесени от внезапно придошъл след проливни валежи планински поток, предаде Ройтерс. \r\nПо данни на Гражданска защита 23 души са спасени, а десетина са настанени в болница.\n\r\nВсе още не е ясна съдбата на пет души, но може да се окаже, че хората в неизвестност са повече, защото не всички туристи са влезли в каньона с водачи и не всички са се регистрирали.\r\nОще няма информация за националността на загиналите. Шест от жертвите са жени, петима са мъже. Повечето туристи и планинари, които посещават района, са италианци.\r\nНа някои места потокът Раганело (в Националния парк Полино) тече по дъното на тясна, дълбока почти един километър клисура, която на места е широка само около четири метра. Водата е придошла много бързо и хората са били повлечени от нея с невероятна скорост. Някои са намерени на три километра оттам в долината, пише БТА.\r\n ", "date": "2018.08.21", "title": "Най-малко 11 жертви на придошли води в каньон в Италия"}
{"url": "https://www.dnes.bg/eu/2018/08/21/predi-50-g-krai-na-mechtata-za-socializym-s-choveshko-lice.385600", "text": "\n\r\nНавършват се 50 години от навлизането на войските на Организацията на Варшавския договор в Чехословакия за смазване на Пражката пролет - мечтата за \"социализъм с човешко лице\".\n\r\nВ нощта на 20 срещу 21 август 1968 г. съветски, полски, източногермански, български и унгарски военни части преминават чехословашката граница. На 21 август Москва и нейните съюзници разполагат в Чехословакия 200 000 войници, които скоро ще достигнат 600 000.\n\r\nВ 4.59 ч. Радио Прага обявява, че столицата и цялата страна са окупирани и призовава гражданите да запазят спокойствие и да не оказват въоръжена съпротива на чуждестранните войски. Още сутринта стотици хора се събират на протест пред дулата на танковете. Стотина души са убити в първите няколко дни от военната операция, отбелязва Франс прес.\r\n                    \r\n                    \r\nПрез месеците, предшествали военното нахлуване, напрежението между чехословашкото ръководство и съветския лидер Леонид Брежнев непрекъснато расте. През януари 1968 г. човекът на Москва Антонин Новотни е заменен от словака Александър Дубчек начело на Чехословашката комунистическа партия.\n\r\nПод влиянието на Дубчек в Чехословакия започват реформи - цензурата е отменена, дадена е свобода на събиранията и сдружаването и са предприети предпазливи икономически промени. Съветският съюз отговаря с предупреждения и дори ултиматуми, а след това с военна окупация.\n\r\nДубчек и други прореформаторски чехословашки лидери са задържани от съветската армия и отведени в Кремъл на 22 август. След четири дни трудни преговори са подписани споразумения, които оставят Дубчек на власт, но го задължават да възстанови ръководната роля на комунистическата партия.\n\r\nМного жители на Чехословакия, които не разполагат с информация за преговорите в Москва, организират мирна съпротива.\n\r\nНа 16 октомври 1968 г. е подписано споразумение за \"временно разполагане на съветски войски\" в Чехословакия.\n\r\nПрез април 1969 г. Дубчек е заменен като първи секретар на Чехословашката комунистическа партия от Густав Хусак, който започва процес на политическа \"нормализация\". Демокрацията ще се върне в Прага едва с \"нежната революция\" от 1989 г., припомня БТА.\n\r\nОчаква се днес в Прага пред сградата на Чехословашкото радио на възпоменателно събитие да говори премиерът Андрей Бабиш.\r\n ", "date": "2018.08.21", "title": "Преди 50 г.: Край на мечтата за социализъм с човешко лице"}
{"url": "https://www.dnes.bg/sofia/2018/08/21/koi-stolichni-kvartali-ostavat-bez-voda-utre.385620", "text": "\"Софийска вода” временно ще прекъсне водоснабдяването в някои части на столицата в сряда, 22 август, съобщиха от дружеството.\r\nВъв връзка с подмяна на пожарен хидрант на бул. \"Тодор Александров“, жк. \"Зона Б- 5“, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: бул. \"Тодор Александров“ - от бул. \"Инж.Иван Иванов“ до ул. \"Брегалница“, ул. \"Овче поле“ - от бул. \"Тодор Александров“ до бул. \"Александър Стамболийски“, ул. \"Българска морава“ - от бул. \"Тодор Александров“ до бул. \"Александър Стамболийски“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Овчо поле“ и ъгъла с бул. \"Тодор Александров“.\r\r\n                    \r\n                    Във връзка с подмяна на спирателен кран на ул. \"Димитър Димов“, жк. \"Лозенец“, се налага спиране на водоподаването от 10:00 до 22:00 часа на клиентите на \"Софийска вода”, живеещи в района на: ул. \"Света гора“, по ул. \"Димитър Димов“ - от ул. \"Милин камък“ до ул. \"Йоан Екзарх“, ул. \"Йоан Екзарх“ - от бул. \"Джеймс Баучер“ до ул. \"Димитър Димов“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Света гора“ до 141 ва ЦДГ.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.08.21", "title": "Кои столични квартали остават без вода утре"}
{"url": "https://www.dnes.bg/crime/2018/08/21/mitnichari-spipaha-kontrabandni-cigari-na-lesovo.385616", "text": "Митнически служители откриха контрабандни цигари в тайници на два камиона на Лесово, съобщават от Агенция \"Митници\".\n\r\nИззети са общо 470 кутии контрабандни цигари в тайници на два товарни автомобила, влизащи в страната ни от Турция. Цигарите са иззети при две отделни проверки на Митнически пункт Лесово.\n\r\nНа 19 август, около 17:00 часа, на трасе \"Входящи товарни автомобили\" е пристигнал товарен автомобил с румънски регистрационен номер, управляван от румънски гражданин. Превозното средство е селектирано за проверка от екип на митническа мобилна група. \n\r\nПри проверката с рентгенова апаратура и последвалия физически контрол, митническите служители откриват в тавана на шофьорската кабина укрити 230 кутии цигари без акцизен бандерол, от които 130 кутии с марка \"Pall Mal\"\" и 100 кутии с марка \"Assos\".\r\n                    \r\n                    \r\nДруги 240 кутии контрабандни цигари са открити в пригоден като тайник метален резервоар за въздух в товарен автомобил с турски регистрационен номер. Камионът, управляван от турски гражданин, е пътувал от Турция за Полша през България и е пристигнал на МП Лесово на 11 август. \n\r\nЕкип на митническа мобилна група установява при оглед на влекача и полуремаркето, че един от металните резервоари за въздух е преправян и може да се отваря чрез допълнително изработена резба. От металния резервоар- тайник са иззети 240 кутии цигари без акцизен бандерол, от които 220 с марка \"LM\" и 20 кутии \"Parliament\".\n\r\nСрещу двамата водачи, румънски и турски гражданин, са съставени актове за установените митнически нарушения.", "date": "2018.08.21", "title": "Митничари спипаха контрабандни цигари на Лесово"}
{"url": "https://www.dnes.bg/science/2018/08/21/vtornik-do-18-chasa-slynceto-bushuva-magnitni-buri-idvat.385617", "text": "Геомагнитни бури застигат Земята днес и утре. Смущенията в магнитосферата се очакват до 18 часа. Те ще продължат и утре до обяд, сочат данните на сайта за метеорологични прогнози gismeteo.com.\r\nВъпреки че през целия месец досега слънчевата активност бе ниска и магнитното поле бе спокойно, в последните три дни учените отчитат смущения.\r\nПричината за тях е слънчевата коронална дупка CH17. На нея се дължи ново нарастване на геомагнитната активност, посочват пред \"Труд\" от Центъра за слънчев и слънчево-земен мониторинг към БАН.\r\n\"На слънчевия диск се вижда нова малка група петна. Тя е в южното полукълбо. В същото време групата петна 2718 отслабна и вече не се вижда. Няма потенциални източници за изригвания от средния мощностен клас M, за големи изригвания от клас X, както и за протонни (СЕЧ) ерупции\", успокояват учените.\r\r\n                    \r\n                    Очаква се днес нашата планета да навлезе в сектор с по-висока скорост на слънчевия вятър. Скоростта му ще е до около 500 км/с.\r\nПоради факта, че магнитните смущения се отразяват на по-чувствителни хора, лекарите препоръчват в такива дни те да избягат алкохола, както и солените и пикантни храни.\r\nТрябва да се пият много течности, като акцент да се постави на слаби чайове, плодови напитки и вода. Не бива да се прекалява с физическото натоварване и с кафето. Вместо това се препоръчва да се прекарва време на открито и да се почива при възможност.", "date": "2018.08.21", "title": "Вторник, до 18 часа: Слънцето бушува – магнитни бури идват!"}
{"url": "https://www.dnes.bg/technology/2018/08/21/facebook-se-priticha-v-pomosht-na-medicinata.385622", "text": "Лабораторията за изкуствен интелект на Facebook работи съвместно с медицинския факултет към Нюйоркския университет (NYU), за да направи изследванията с ядрено-магнитен резонанс 10 пъти по-бързи. В случай на успех това ще позволи на рентгенолозите да правят тест за няколко минути, предава CNN.\r\nЛекарите използват ЯМР - стенография за магнитно-резонансно изображение - за да се запознаят по-отблизо с органите, тъканите и костите, без да се излагат пациентите на вредна радиация. Качеството на изображението ги прави особено полезни при съмнения за увреждане на меките тъкани. Проблемът е, че тестовете могат да отнемат дори час. Всеки, който има дори само намек за клаустрофобия, може да се уплаши да остане съвършено неподвижен в подобната на тръба машина. Обвързването с машината за толкова дълго време също така води до увеличаване на разходите, като ограничава броя на тестовете, които една болница може да извършва всеки ден.\r\r\n                    \r\n                    Научните работници във Facebook смятат, че могат да използват машинното обучение, за да ускорят значително процеса. За тази цел NYU предоставя анонимен набор от 10 000 теста за ядрено-магнитен резонанс, който ще включва до три милиона изображения на колена, мозък и черен дроб.\r\nИзследователите ще използват данните, за да обучат алгоритъм, използвайки метод, наречен \"дълбочинно обучение\", за да разпознаят подреждането на костите, мускулите, меките органи и други неща, които съставляват човешкото тяло. Изграждането на тези знания в софтуера, който управлява устройството за ЯМР, ще позволи на изкуствения интелект да създаде част от изображението, спестявайки време.\r\n Какво казват специалистите вижте в", "date": "2018.08.21", "title": "Facebook се притича в помощ на медицината"}
{"url": "https://www.dnes.bg/usa/2018/08/21/trymp-se-zareche-niama-otstypki-pred-turciia.385607", "text": "Президентът на САЩ Доналд Тръмп се зарече, че няма да прави никакви отстъпки на Турция, за да издейства освобождаване на задържания от нея американски пастор и заяви, че не го интересува дали наложените от него наказателни мита ще окажат негативни ефекти върху европейската икономика, предаде Ройтерс.\n\r\nПрезидентът на САЩ даде специално интервю за Ройтерс в Овалния кабинет на Белия дом. Той смятал, че имал сделка с турския президент Реджеп Тайип Ердоган, когато убедил Израел да освободи задържан турски гражданин и мислел, че след това Ердоган ще освободи пастора Андрю Брънсън.\n\n\n\r\n\"Мисля, че това, което прави Турция, е много тъжно. Мисля, че правят ужасна грешка. Няма да има отстъпки\", каза Тръмп.\r\n                    \r\n                    \r\nТой наложи мита над вноса на турска стомана и алуминий след отказа на Ердоган да освободи Брънсън, което породи безпокойства, че това ще се отрази негативно на европейската икономика, напомня Ройтерс, цитирана от БТА.\n\r\n\"Изобщо не ме интересува. Точно това трябва да се направи\", отвърна Тръмп на въпрос може ли да има потенциални щети за други икономики.\n\r\n\"Харесвам Турция. Много харесвам турския народ. Досега имах много добри отношения с президента, както знаете. Разбирахме се чудесно. Имах много добри отношения. Но това не може да е еднопосочна улица. Няма повече да е еднопосочна улица за САЩ\", каза президентът на САЩ в специалното интервю за Ройтерс.\r\n ", "date": "2018.08.21", "title": "Тръмп се зарече: Няма отстъпки пред Турция!"}
{"url": "https://www.dnes.bg/stranata/2018/08/21/izkopaha-kosti-v-imot-v-kozlodui-choveshki-li-sa.385625", "text": "Множество кости, наподобяващи човешки останки, са открити при разкопки в частен имот в Козлодуй, съобщават от Областната дирекция на МВР във Враца.\r\nВ понеделник в РУ-Козлодуй е получен сигнал, че в имот в града, по време на изкопни дейности, са открити множество кости, които наподобяват човешки останки.\r\nПолицейски служители са иззели намерените кости. Предстои експертиза.\r\nСлучаят е докладван в прокуратурата, образувано е досъдебно производство.", "date": "2018.08.21", "title": "Изкопаха кости в имот в Козлодуй. Човешки ли са?"}
{"url": "https://www.dnes.bg/za-da-se-razbirame/2018/08/21/brak-bez-liubov-5-priznaka-che-vryzkata-vi-e-promenena.385569", "text": "Няма нищо по-хубаво от това да се влюбиш. Ако щастието ти се усмихне, партньорът ти ще се превърне в съпруг, с когото да създадете семейство. Мислите, че щастието ще трае вечно, но понякога нещата не се развиват по този начин. Някои хора с години живеят в брак без любов, което е може да е наистина съсипващо. Както взаимоотношенията се развиват с времето, така е и с любовта.\r\nТя търпи промени в положителен смисъл, ако я има – от страст се превръща в привързаност, от привързаност се превръща в дълбока обич.\r\nАко не чувствате това към съпруга си, има вероятност да живеете в брак с угаснала любов. Вижте признаците.\r\n\r\r\n                    \r\n                    Не е лесно да се справяте с децата, работата, семейството, домакинството, свободното време, което почти не ви остава. Резултатът е скъсана връзка с най-важния човек в живота ви – вашият спътник в любовта. Усещането, че не сте обичани, се засилва, когато се прибирате вкъщи вечер и не се докосвате, не си говорите, всеки се занимава със своите неща и дори не пита как е минал деня на другия.\r\n\r\nПарите, работата, стреса, семейните задължения са неизменна част от живота ни, която обаче лесно може да убие любовта, ако партньорите не я поддържат. В един момент сте започнали да преследвате други цели, например повишение. Цялата ви енергия отива в тази посока, а връзката ви става все по-празна откъм съдържание.\r\n", "date": "2018.08.21", "title": "Брак без любов? 5 признака, че връзката ви е променeна"}
{"url": "https://www.dnes.bg/obshtestvo/2018/08/21/zasedanie-na-ns-na-kurban-bairam-mnogo-e-vajno.385645", "text": "Макар че днешното извънредно заседание на НС започна с поздрави към депутатите мюсюлмани, които честват свещения за мюсюлманите празник Курбан байрам, Йордан Цонев от ДПС разкритикува шефката на парламента Цвета Караянчева за решението й точно днес да прекъсне ваканцията и да свика народните избраници в пленарната зала.\r\n\"Това заседание можеше да е поне два дни по-късно, за да уважим тези наши колеги, които празнуват, защото сега това е същото като да се насрочи на Коледа извънредно заседание, ако председателят на НС е мюсюлманин\", отсече той.\r\nКараянчева му обясни, че го е направила, защото темата на заседанието – фалитът на кипърското дружество \"Олимпик\", е от много важно значение.\r\nА иначе и от ГЕРБ, и от БСП поздравиха мюсюлманите с празника и им пожелаха здраве, щастие, благоденствие, да са мост на България към другите култури и религии, да обичат страната си както винаги, да участват в българския духовен и културен живот. ", "date": "2018.08.21", "title": "Заседание на НС на Курбан байрам – много е важно"}
{"url": "https://www.dnes.bg/politika/2018/08/21/bsp-iska-kompensacii-za-ujilenite-ot-olimpik.385650", "text": "БСП поиска държавата да се намеси и да намери начин да компенсира шофьорите, които са ужилени от фалиралия застраховател \"Олимпик\".\r\nОт ГЕРБ обаче смятат, че е нужно институциите да окажат съдействие, включително при нужда и правна помощ на шофьорите, за да потърсят правата си в Кипър, след като там е регистриран застрахователят.\r\nСкандалът с фалита на дружеството стана повод за днешното извънредно заседание на НС. Шефката на парламента Цвета Караянчева обясни, че темата е изключително важна и заради това се е наложило да прекъсне депутатската ваканция, която трябваше да продължи до 4 септември. Така тя се съобрази с искането на БСП.\n\n\n\n\r\r\n                    \r\n                    Според социалиста Крум Зарков от фалита на \"Олимпик\" са потъвпевши 200 000 добросъвестни платци, които губят вече платени вноски и права и заради това не е достатъчно обещанието на финансовия министър Владислав Горанов, че държавата ще ангажира адвокат в Кипър.\r\nТой посочи, че на собственика на \"Олимпик\" - испанеца Диего Гонсалес Алонсо, дори и родната му страна не му е позволила да развива дейност, защото бил съмнителен.\r\n\"Може би облагодетелстващият се в крайна сметка не е с толкова екзотично име, защото кипърското дружество е развивало голяма част от дейностите си в България\", скочи той.\r\nШефката на бюджетната комисия в НС Менда Стоянова от ГЕРБ отбеляза, че парламентът иска от КФН цялата информация за упражнявания върху \"Олимпик\" контрол.\r\nВъпреки че основната тема на извънредното заседание ще са изгорелите застраховки на над 200 хиляди българи, в парламента дойде и премиерът Бойко Борисов, защото червените поискаха неговото изслушване за срива в Търговския регистър.", "date": "2018.08.21", "title": "БСП иска: Компенсации за ужилените от \"Олимпик\""}
{"url": "https://www.dnes.bg/akoshtete-vqrvaite/2018/08/21/sedmicata-i-kakva-shte-byde-tia-v-liubovta-za-zodiite.385647", "text": " \r\nЛюбовните трепети ще ви завладеят едва около средата на седмицата. Преди това вниманието ви ще се разпределя в съвсем различни посоки. Спонтанни сте и ще ви е приятно да изразходвате енергията си в нещо, изискващо усилия. Повече от ясно е, че спортът е най-подходящ в такъв момент.След като се почувствате победители настроението ви ще стане далеч по-романтично. По-интересното в случая е, че не вие ще търсите близост, а вас ще ви търсят, ще ви определят срещи и ще ви се обясняват в любов. Не е задължително да отговаряте с взаимност, но пък и не е добра идея да реагирате с апатично безразличие. Първо разберете за какво става въпрос и тогава мислете за подходящи тактики.\r\n\r\n\r\n \r\nПреливате от енергия, но успоредно с това сте и раздразнителни. Отношенията както с близките у дома, така и с гаджето на моменти може да се нажежават „до червено“. Внушавате си несъществуващи прегрешения от страна на приятел/ката си и си умирате от кеф да задавате провокиращи въпроси.Опитайте се да овладеете проявите на ревност и намалете срещите. Всеки опит да изяснявате отношенията си или да тренирате детективските си умения може да завърши с „гръм и трясък“, а едва ли ви се иска точно това. \r\n \r\n\r\n \r\nАко все още не сте попаднали на личността на мечтите си, то и през тази седмица шансовете не са големи. Разсеяни сте, леко инертни и даже не си правите труда да забележите, че някой ви наблюдава. Основната ви цел е да се хвърляте от едно развлечение в друго при това без да поемате сериозни ангажименти.За имащите приятел/ка положението е подобно и, ако искате все пак да съхраните връзката, ще е най-добре да разредите срещите и да използвате свободното време за любимите си занимания. Така ще предотвратите възможността да ви заподозрат в изневяра и ще си спестите разни неприятни разговори.\r\n\r\n\r\n \r\nНай-важната ви задача за тази седмица е да използвате времето си пълноценно. Огледайте се, спомнете си какво не сте направили, а сте обещали, какво непрекъснато отлагате. Ако се окаже, че сте били невероятно старателни и такива изостанали задачи няма, то отдайте се на любимите занимания, намерете начин за усвояване на нови знания и умения. Постарайте се да обсъждате с половинката си предимно практически въпроси и много по-малко да се занимавате с чувствата си. Търсете общите теми, за да не се стига до безплодни спорове.За необвързаните Раци е по-добре да не се хвърлят през глава в първата „изпречила се на пътя им“ любовна авантюра. Намалете темпото през тази седмица, за да избегнете поредица тежки въздишки и разочарования след време.\r\n \r\n\r\n \r\nСлънцето с тиха стъпка ще напусне вашия знак. Докато е там, обаче, тонусът ви ще е достатъчно стабилен, за да се справите с трудните неща, например да поставите в ред любовните си отношения. Трябва ви съвсем мъничко решителност, за да поведете разговор за своите чувства и тези на половинката. Ще осъзнаете, че повечето ви съмнения са плод на фантазия и че отношенията ви съвсем не са изчерпали възможностите си.В края на седмицата късметът ще е на страната на „самотните“ Лъвове. Настроението им ще е по-романтично от обикновено, а излъчването – по-силно. Те няма да говорят за чувствата си, а ще са обект на любовни обяснения.\r\n\r\n", "date": "2018.08.21", "title": "Седмицата и каква ще бъде тя в любовта за зодиите?"}
{"url": "https://www.dnes.bg/politika/2018/08/21/moralen-akt-again-sdava-ot-syprichasnost-posta-si-v-kfn.385656", "text": "\n\r\nЗам.-председателят на Комисията за финансов надзор (КФН) Ралица Агайн е подала оставка в деловодството на парламента. Това обяви председателят на Народното събрание Цвета Караянчева по време на извънредното парламентарно заседание.\n\n\n\r\nФинансовият министър Владислав Горанов вчера поиска оставката на Агайн заради сериозни пропуски в работата й като ръководител на управлението \"Застрахователен надзор\" в Комисията при случая с фалита на кипърското застрахователно дружество \"Олимпик\".\r\nАгайн настоя, че подаването на оставката й е емоционален и морален акт като съпричастност към българските граждани, но настоя, че Комисията за финансов надзор не е допуснала никакъв пропуск в случая.\r\r\n                    \r\n                    \"Няма правомощия на КФН, които да съществуват и да не са осъществени. В никакъв случай КФН не е допуснала пропуски, няма и пропуски в законодателството\", категорична бе тя.\r\nРалица Агайн посочи, че тези, които имат да получават обезщетение по застраховка \"Гражданска отговорност\", са изцяло подсигурени чрез системата на гаранционните фондове.\r\n\"Българският и кипърският фонд са подписали многостранна конвенция между гаранционните фондове в ЕС, с която обезщетенията по застраховка Гражданска отговорност се изплащат, като за местните клиенти българският фонд ще посредничи\", обясни тя.\r\nАгайн настоя и че жалбите, които са получавани в КФН срещу дейността на \"Олимпик\", са много малко и те са разгледани и са наложени съотвените глоби.\r\nТя коментира и по-ниските цени на застраховки на \"Олимпик\", но настоя, че при този застраховател няма дългосрочен дъмпинг.", "date": "2018.08.21", "title": "Морален акт! Агайн сдава от съпричасност поста си в КФН"}
{"url": "https://www.dnes.bg/notifikacii/2018/08/21/babaiti-s-bus-razdavat-pravosydie-krai-slivnica.385641", "text": "Двама мъже са задържани за проявена агресия на пътя, съобщиха от МВР.\r\nВчера следобед, около 16:15 часа, столичанин е потърсил съдействие от органите на реда, като им обяснил, че пътувайки от София към Сливница е бил засечен и принуден да спре от микробус \"Мерцедес\" с холандска регистрация.\r\nМъжът разказал, че от буса са слезли двама мъже, които започнали да удрят с ръце по купето и стъклата на автомобила му, като направили и опит да отворят шофьорската врата с цел саморазправа.\r\nНезабавно след получаването на сигнала били предприети заградителни действия, в резултат на коeто микробусът бил установен и спрян на ГКПП- Калотина.\r\nВодачът и неговият спътник са задържани в ареста за 24 часа. По случая е започнато бързо производство.\r\n ", "date": "2018.08.21", "title": "Бабаити с бус \"раздават\" правосъдие край Сливница"}
{"url": "https://www.dnes.bg/sport/2018/08/21/zlatnite-momicheta-gracioznost-v-28-platna.385652", "text": "\n\r\nУникална изложба на \"Златните момичета\" бе открита в градинката пред Народния театър в София.\r\nТова става броени дни преди старта на Световното първенство по художествена гимнастика, на което столицата ни ще домакинства. \n\r\n\"Хората могат да видят 28 прекрасни картини на нашите състезателки. Идеята на изложбата е хората да се доближат максимално до нашия красив спорт\", сподели пред  Радина Филипова - талисман на Световното. \r\n ", "date": "2018.08.21", "title": "\"Златните момичета\": Грациозност в 28 платна"}
{"url": "https://www.dnes.bg/kino/2018/08/21/djenifyr-garnyr-sys-zvezda-na-aleiata-na-slavata.385646", "text": "Американската актриса Дженифър Гарнър, която помним с ролите й в \"Джуно\" и \"Клубът на купувачите от Далас\", получи своя звезда на Алеята на славата в Холивуд, предаде Франс прес.\r\nТова е признание за над 20-годишната екранна кариера на бившата съпруга на Бен Афлек, играла в над 30 филма.\r\n\"За мен това е повод да отбележа 24-годишната си кариера в бранша, изживяна по един наистина щастлив начин.\r\nРаботих нещо, което ми харесваше. Чудесно е, че мога да споделя този чудесен миг с моето семейство и моите приятели!\", довери Гарнър, цитирана от БТА.\r\nЧетиридесет и шест годишната актриса беше придружена на култовата алея от свои роднини, от сестрите й и трите й деца от Бен Афлек. За да почетат събитието тук бяха и актьорите Стив Карел, Брайън Кранстън и Джуди Гриър, нейни екранни партньори.", "date": "2018.08.21", "title": "Дженифър Гарнър със звезда на Алеята на славата"}
{"url": "https://www.dnes.bg/pop/2018/08/21/orlin-pavlov-trygva-na-turne-prez-esenta.385653", "text": "Поп певецът Орлин Павлов ще зарадва своите фенове с национално турне през есента. Началото ще бъде поставено на 1 октомври с първия му голям самостоятелен концерт в Зала 1 на НДК. Турнето продължава с концерт в Пловдив на 5 октомври в комплекс С.И.Л.А., следва Бургас на 13 октомври в Държавната опера и Варна на 15 октомври във Фестивален и конгресен център. Последната фиксирана дата е 20 октомври, когато Орлин Павлов ще излезе на сцената в ДКС \"Васил Левски\" във Велико Търново.\n\r\nИзпълнителят ще представи пред публиката най-емблематичните си хитове и обичани от всички песни, както и новия си албум, който съвсем скоро ще бъде факт. Турнето и албумът носят заглавието \"Още малко...\" на едноименното парче. \r\n                    \r\n                    \r\nЗа да е пълна емоцията на сцената, заедно с него ще излязат едни от най-добрите български музиканти, с които Орлин Павлов вече подготвя безкомпромисно музикално преживяване.\n\r\n\"Поп концерт с приятели, щипка джаз и капка \"Каффе\". Това е магията, която ме носи вече 15 години и която ще претворя на сцената\", споделя Орлин.", "date": "2018.08.21", "title": "Орлин Павлов тръгва на турне през есента"}
{"url": "https://www.dnes.bg/snimka-na-denia/2018/08/21/prognozata-za-vremeto-idnite-dni-do-33-c-liato-bezspir.385658", "text": "И утре времето над страната ще слънчево. Само в следобедните часове, главно над северните и планинските райони ще има временни увеличения на облачността, но ще е почти без валеж.\r\nЩе продължи да духа слаб, в Източна България до умерен вятър от изток-североизток, сочи  на синоптиците от НИМХ при БАН. \n\r\nМаксимални температури в сряда ще са между 29 и 34, в София 29 градуса.\n\r\nПо Черноморието ще бъде слънчево с до умерен вятър от изток-североизток. Максималните температури ще са 27-29. Температурата на морската вода е 26-27 градуса. Вълнението на морето ще бъде 2-3 бала.\r\nНад планините ще бъде слънчево, след обяд с купеста облачност, но вероятността да превали краткотрайно е малка. Ще духа умерен вятър от изток-североизток. Максималната температура на височина 1200 метра ще е около 22, на 2000 метра - около 14 градуса.\n\r\nИ през следващите два дни ще бъде предимно слънчево с временни увеличения на облачността, главно над планинските райони. На изолирани места там ще превали краткотраен дъжд. \n\r\nЩе продължи да духа до умерен изток-североизточен вятър, през втория ден по Черноморието север-североизточен, с който температурите съвсем слабо ще се понижат и максималните ще са предимно между 28 и 33 градуса.", "date": "2018.08.21", "title": "Прогнозата за времето: Идните дни – до 33°C. Лято безспир! "}
{"url": "https://www.dnes.bg/crime/2018/08/21/okradoha-cheshki-turist-v-slynchev-briag.385659", "text": "Два мобилни телефона и чужда валута са откраднати от стаята на чешки турист в Слънчев бряг, предава \"Фокус\".\r\nСигналът за кражбата е подаден на 20 август т.г. в Районно управление - Несебър. \r\n52-годишен украински турист, отседнал в Слънчев бряг е съобщил за това, че за времето от 19.20 часа до 21.00 часа след влизане с взлом от входната врата е извършена кражбата.\r\nЛипсват два мобилни телефона и сумата от 2000 евро, 500 щатски долара и 17 000 украински гривни. \r\nРаботата по случая продължава.", "date": "2018.08.21", "title": "Окрадоха чешки турист в Слънчев бряг"}
{"url": "https://www.dnes.bg/politika/2018/08/21/borisov-reshenieto-za-olimpik-ot-rabotna-grupa-ot-ns.385664", "text": "\n\r\nКомисията за финансов надзор е отговорност на парламента, а не на правителството, защото депутатите избират шефа й и заместниците му. Това припомни премиерът Бойко Борисов по време на извънредното заседание на НС, свикано по искане на БСП заради фалита на кипърското дружество \"Олимпик\" и така отговори на критиките на червените, че не поемал политическата отговорност.\r\n\"Не сме се месили по никакъв начин\", отсече Борисов, за да защити министрите си, след като червената шефка Корнелия Нинова го обвини, че имало разминаване между данните на КФН и на кабинета за застрахователното дружество.\n\n\n\n\n\r\r\n                    \r\n                    А специално за зам.-шефката на КФН Ралица Агайн, чиято оставка беше поискана от правителството и която вече е факт, Борисов настоя, че не я е виждал, нито чувал от години - поне 4 или 5. При него не бил постъпвал и какъвто и да било доклад от КФН.\r\nЗаради извънредното заседание на НС днес обаче Борисов призна, че вчера е извикал на разговор шефката на КФН Карина Караиванова, за да разбере за какво става дума.\r\n\"Сега съжалявам, че съм я викнал, защото днес мястото ни не е тук на този дебат, по никакъв начин не сме им се месили\", настоя премиерът.\r\nТой обаче предупреди, че от службите са му докладвали, че има съществен проблем в застраховането.\r\n\"Има хора с по 300 – 400 автомобила застраховани в Италия, Германия, Италия, Гърция, Румъния, но те са с български регистрационни номера и така или иначе проблемът ще дойде тук\", обясни Борисов.\r\nСтава дума за евтини коли, които стрували по 4000 – 6000 лева и се карали от социално слаби хора в тези страни.\r\n\"Но когато настъпи застрахователна щета, нашите плащат\", допълни той.\r\nВ крайна сметка премиерът предложи работна група от всички партии в парламента да помисли откъде биха могли да се вземат пари, за да се компенсират ужилените шофьори, застраховали се във фалиралото дружество \"Олимпик\".\r\nТой упрекна социалистите, че като така категоричен настояват държавата да компенсира тези шофьори излизало, че само БСП искала да им помогне, а другите партии не.\r\n\"Това не е така, но въпросът е да знаем с какви пари го правим и какъв прецедент правим, предлагам всяка партия да излъчи по един или двама експерти или финансовата комисия, днес няма да го решим, но нека да поработят тези експерти няколко дни и да уеднаквим поне термините и да се каже може да се вземат пари оттук или оттам, но това да е на базата на постигнат консенсус, защото за като говоря с Горанов той казва - от този фонд не може, от другия не може\", предложи премиерът.\r\nСпоред него нищо не пречи да има още едно извънредно заседание на НС, на което да се реши този въпрос.", "date": "2018.08.21", "title": "Борисов: Решението за \"Олимпик\" – от работна група от НС"}
