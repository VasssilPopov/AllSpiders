{"url": "https://www.dnes.bg/eu/2018/04/18/ot-strasburg-povejdame-makedoniia-kym-chlenstvo-v-es.374024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария повежда политиката за присъединяване на Македония към Европейския съюз. Днес във фокуса на депутатите в Европейския парламент беше скандалът с Facebook, а в кулоарите - Западните Балкани.\n\r\nСлед като вчера Европейската комисия взе решение за започване на преговори за присъединяване на Македония и Албания към ЕС, днес коментарите буквално заваляха, предаде специалният пратеник на  в Страсбург Мартина Ганчева.\n\r\n\"Македония е заключена в чакалнята, а България не може да ѝ предложи присъединяване, но може да ѝ отвори вратата\", коментира евродепутатът Ангел Джамбазки.\n\n\n\n\r\n                    \r\n                    \r\nВ пленарната зала пък ключовата дума беше Facebook. Някои по-крайни депутати нарекоха социалната мрежа \"илюзорна приказка със зли вълци\".\n\r\nОтново символичен знак за българското председателство на Съвета на ЕС беше, че дебатът започна със зам.-министъра на българското европредседателство Моника Панайотова, която съобщи, че се готви нов регламент за защита на личните данни. Той ще влезе в сила само след няколко седмици.\n\r\nА еврокомисарят на правосъдието Вера Юрова пък каза, че след 25 април предстоят много солени глоби и засилен контрол.\r\n ", "date": "2018.04.18", "title": "От Страсбург: Повеждаме Македония към членство в ЕС"}
{"url": "https://www.dnes.bg/football/2018/04/18/stolichnite-grandove-zavyrshiha-naravno-2-2-za-levski-cska.374023", "text": "ЦСКА и Левски не се победиха и завършиха наравно с 2:2 в драматичен двубой от 30-ия кръг на Първа лига, игран на стадион \"Васил Левски\".\n\r\nДвата отбора спретнаха здраво дерби, от което \"сините\" се добраха до ремито, след като губеха на полувремето с 0:2. Фернандо Каранга и Рафаел Енрике бяха точни за \"червените\", докато Иван Горанов и Паулиньо донесоха равенството в мача.\n\r\nСлед това равенство ЦСКА е на 2-ото място с актив от 70 точки, с 5 по-малко от Лудогорец, който по-късно днес ще се изправи срещу Берое. Левски пък продължава да се подвизава на 4-ото място с 51 пункта.\n\r\nДвубоят започна по мечтан начин за \"червените\" които получиха правото да изпълнят дузпа още в 4-ата минута. Фернандо Каранга бе повален на земята от вратаря Божидар Митрев и съдията Стефан Апостолов посочи бялата точка. Нападателят се нагърби с отговорността и хладнокръвно откри резултата.\r\r\n                    \r\n                    ", "date": "2018.04.18", "title": "Столичните грандове завършиха наравно: 2:2 за Левски – ЦСКА"}
{"url": "https://www.dnes.bg/obshtestvo/2018/04/18/mladite-u-nas-namirat-rabota-no-ne-po-specialnostta.373984", "text": "Повечето млади хора смятат, че са материално задоволени и намират относително лесно работа. Над половината обаче не работят по специалността си.\r\nТова са част от изводите в годишния доклад за младежта, разгледан на правителственото заседание. Докладът представя информация за социално-икономическото положение на младежите през 2016 г. и предприетите мерки за тяхното развитие от страна на държавните институции.\n\r\nЗа изготвянето на документа по поръчка на Министерството на младежта и спорта е реализирано специално национално представително проучване от изследователски център \"Тренд\" през 2017 г. \n\r\nДанните от него показват, че работещите млади в по-голям дял са доволни от настоящата си работа. Основната причина за смяна на работното място се явява ниското заплащане – при 30% от младежите.\r\r\n                    \r\n                    Близо 50% посочват, че са намерили лесно настоящата си работа. Това, което се отчита като негатив, е, че 54% не работят по специалността си.\r\nНад 70% от младите хора смятат, че средствата им са достатъчни за  пълноценно хранене, закупуване на облекло, обувки, лекарства, заплащане  на електрическа енергия.\r\n98% от българските младежи имат мобилни телефони, 87% притежават компютър, а 92 на сто имат достъп до интернет у дома.\r\nНад 50% смятат, че в населеното място, където живеят, получават добро  образование, а над 60% заявяват, че има начини да разнообразяват  ежедневието си.\r\n32% е делът на младежите, които се занимават със спорт, а 66% - не. Тук оказва влияние типът населено място – в столицата и в областните градове фитнес залите са предпочитано място за спорт, докато в малките населени места и селата основно спортни дейности се извършват навън или у дома.\n\r\n73% не членуват в граждански организации, което представлява известно намаление в сравнение с предишни години. Най-много са членуващите в спортни клубове (14,5%), следвани от младежите, участващи в благотворителни/хуманитарни организации.\r\nБлизо 50% от българските младежи гласуват на изборите.", "date": "2018.04.18", "title": "Младите у нас намират работа, но не по специалността!"}
{"url": "https://www.dnes.bg/notifikacii/2018/04/18/machyt-ne-mina-bez-jertvi-raniha-policaika-s-bombichka.374025", "text": "Полицайка пострада жестоко от бомбичка на вечното дерби ЦСКА - \"Левски\". \r\nТя бе улучена от бомбичка при първия гол на \"сините\" в началото на второто полувреме, съобщи \"часа\". \r\nЖената бе изнесена от съоръжението от няколко свои колеги и откарана с Бърза помощ.\r\nВсе още няма информация за състоянието на служителката на реда.\r\n ", "date": "2018.04.18", "title": "Мачът не мина без жертви: Раниха полицайка с бомбичка"}
{"url": "https://www.dnes.bg/notifikacii/2018/04/18/baba-ostavi-plik-s-hiliadarki-na-ulicata-za-alo-apash.373994", "text": "71-годишна жена от село Комарево, община Провадия, е станала жертва на телефонна измама с 3200 евро и 1470 лв., съобщиха от полицията във Варна.\r\nСигналът за измамата е постъпил на 16 април.\r\nЖената била заблудена от неизвестно лице, че трябва да съдейства на полицейски служители за залавяне на извършители на измами по телефона.\r\nТака тя оставила близо до паркиран на улицата пред дома й автомобил хартиен плик, съдържащ 3200 евро и 1470 лв.\r\nСлед издирване е установено, че извършител на деянието е 35-годишен мъж от Варна, известен на МВР.\r\nТой е задържан с постановление на наблюдаващ прокурор за срок до 72 часа и му е повдигнато обвинение.", "date": "2018.04.18", "title": "Баба остави плик с хилядарки на улицата за ало апаш"}
{"url": "https://www.dnes.bg/temida/2018/04/18/sydyt-ostavi-v-aresta-ubiec-prostrelial-brat-si.374012", "text": "Окръжният съд в Ямбол остави в ареста 61-годишния Петър Петров, обвинен за убийството на брат си.\r\nНа 14 април в стралджанското село Правдино, след спор за наследствен имот, Петров умишлено е прострелял в главата 55-годишния си брат Стоян със законно притежаван пистолет, съобщиха от съда.\r\nСпоред прокурора по делото Петров може да се укрие или да извърши ново престъпление, което налага задържането му.\r\nОпределението на Ямболския окръжен съд може да бъде обжалвано пред Апелативния съд в Бургас.\r\n ", "date": "2018.04.18", "title": "Съдът остави в ареста убиец, прострелял брат си"}
{"url": "https://www.dnes.bg/notifikacii/2018/04/18/kak-se-lekuvame-v-chujbina-za-smetka-na-kasata.373953", "text": "Какви са правата ни на пациенти? Можем ли по всяко време на годината да сменим личния си лекар? Какво трябва да платим, ако сме приети за лечение в болница? Колко процедури при зъболекар се покриват от Националната здравноосигурителна каса (НЗОК)? Отговори на тези и други подобни въпроси ще ви дадат публикациите от поредицата \"Здравни права\". \r\nНационалната здравноосигурителна каса обмисля въвеждането на ограничения за българските пациенти, които желаят да се лекуват за нейна сметка в болници, намиращи се в Европейския съюз (ЕС). Това предупредиха от Центъра за защита правата в здравеопазването преди броени дни. От Надзорния съвет на Касата предлагат поне двама национални консултанти да изготвят становище, че пациентът, който иска да се лекува зад граница, не може да го направи у нас. Ще се проверява и дали човекът има дарителска сметка, с която да събира средства. Основната цел на тези ограничения е да се намали броят на нашенците, които искат да се лекуват в ЕС (в някои случаи това може да стане и на територията на страната), както и дълъгът на НЗОК, който се трупа от това. \r\n \r\nСпоред директивата на ЕС за трансгранично здравно обслужване, българите могат да кандидатстват за издаване на европейски формуляр за планово лечение в съюза или формуляр S2. За целта трябва да подадат своите документи в Централното управление на Националната здравноосигурителна каса или в Регионална здравноосигурителна каса.\r\n \r\n\r\n ", "date": "2018.04.18", "title": "Как се лекуваме в чужбина за сметка на касата? "}
{"url": "https://www.dnes.bg/obshtestvo/2018/04/18/kat-trygna-na-voina-s-visokata-skorost-zavardi-pytia-s-200-kameri.373835", "text": "КАТ изважда на пътя всичките си близо 200 нови и стари камери за засичане на висока скорост.  Акцията вече е в ход и ще продължи до неделя.\n\n\r\nДнес, само от 6:00 часа до 11:00 часа, катаджиите в страната са засекли 1558 нарушения.\r\nОсвен магистралите, особено внимание ще се обърне на шосетата Русе-Бяла, Ботевград –Мездра, Кресненското дефиле и Бургас-Варна.\r\nЗасилени ще бъдат и дежурстватга по възлови кръстовища и по централните булеварди в София, Пловдив, Варна, Бургас и други големи градове.\r\nОперацията е планирана предварително и по линия на ТИСПОЛ, като се провежда във всички страни от ЕС.\r\r\n                    \r\n                    \"Не само в България, а и в цяла Европа скоростта е основният и най-голям фактор за тежки пътни инциденти. Затова и всяка година ТИСПОЛ планира поне по 2 операции за скорост. Държавите, в които се установяват най-голям брой нарушения са Франция, Италия и Германия, но и ние сме сред първите от всички останали страни, което говори, че в България се кара доста бързо\", заяви пред изданието главен инспектор Румен Рапчев, шеф на сектор \"Пътен контрол\" към националната полиция.\r\nЗа разлика от предишни акции обаче, сега в борба с високата скорост ще влязат и 28-те лазерни камери, които пътната полиция започна да използва от 12 март. Такива устройства има в всяка една от 28-те областни служби на пътната полиция в страната.\r\nОтделно продължават да работят мобилните камери, монтирани в 148 патрулни автомобила. На линия са и 23 стационарни радара, повечето от които бяха пуснати още от 2009 г.\r\nПо снимките от камери се издават електронни фишове, които получава собственикът на автомобила.\r\nПрез миналата година са издадени 391 050 електронни фиша. Първенец е КАТ-София с 59 480 броя, следван от КАТ-Велико Търново с 37 441 броя и КАТ-Полвдив с 23 855 броя.", "date": "2018.04.18", "title": "КАТ тръгна на война с високата скорост! Заварди пътя с 200 камери"}
{"url": "https://www.dnes.bg/obshtestvo/2018/04/18/pushachite-polovinata-ot-bolnite-ot-rak-na-beliia-drob.373996", "text": "Близо 44% от пациентите с карцином на белия дроб не са пушачи, а всечи четвърти от болните няма симптоми. \n\r\nНад 70 на сто от пациентите с рак на белия дроб в България се диагностицират в трети или четвърти стадий на заболяването, като прогнозата за 5-годишна преживяемост при тях е под 5 процента, съобщи медицинският онколог в СБАЛОЗ \"Д-р Марко Марков\" - Варна доц. Димитър Калев, цитиран от БТА.\n\r\nТой посочи, че едва 15% се откриват в първи или втори стадий, а в останалите европейски държави този процент достига 25 на сто.\n\r\nРискови фактори за болестта са активно или пасивно тютюнопушене, хронична обструктивна белодробна болест, замърсяване на въздуха, експозиция на радон или азбест, фамилно предразположение.\r\n                    \r\n                    \r\nВ България карциномът на белия дроб е най-честото злокачествено заболяване при мъжете и петото по честота при жените. \n\r\nЕжегодно се диагностицират 3794 нови случая, допълни още онкологът. \n\r\nСимптомите на заболяването са постоянна кашлица, недостиг на въздух, изкашляне на кръв, болка в гръдния кош, рамото или гърба, промени в гласа, дрезгавост, повтарящи се белодробни инфекции, затруднено преглъщане.\n\r\nАко заболяването се е разпространило извън белия дроб, симптомите са необяснима загуба на тегло, слабост, умора, болки в кости и стави, необясними счупвания на кости, главоболие, некоординирани движения, тромбози или кървене, нарушение на паметта, подуване на врата.\n\r\nРискова възраст за поява на болестта е 55-74 години.\r\n ", "date": "2018.04.18", "title": "Пушачите – половината от болните от рак на белия дроб "}
{"url": "https://www.dnes.bg/index/2018/04/18/toi-raztyrsi-i-publikata-i-jurito-tova-e-istinsko-vylshebstvo.373859", "text": " \r\nВероятно всички ще запомнят този епизод от 12-ия сезон на шоуто \"Britain's Got Talent\" заради невероятното и заредено със супер емоции участие на 46-годишния илюзионист Марк Спелман от Лондон. \n\r\nТой започна изпълнението си, като раздаде на четирима членове на журито – Саймън Кауъл, Аманда Холдън, Алиша Диксън и Дейвид Уолиъмс четири предмета – книга, кубче на Рубик, карти с картинки и боички. \n\r\nХолдън получи задачата да \"разбърква\" кубчето на Рубик, докато Спелман не й каже да спре, Диксън трябваше да избере една карта, която да види единствено тя, Уолиъмс трябваше да избере една боичка, без никой да види избора му, а Кауъл трябваше с помощта на черен флумастер да отбележи една дума на една страница от една книга. \r\nИзпълнявайки задачите си, Уолиъмс беше избрал червена боичка, Диксън беше избрала карта с нарисуван Пъпет Пингвин, а Холдън сериозно \"разбърка\" кубчето на Рубик. \n\r\n\"Ако ви кажех, че съм знаел вчера, преди седмица или преди месец, че резултатът от изпълнението на тези задачи ще е такъв, щяхте да си помислите, че става дума за фокус, но щяхте да сбъркате. Може би щяхте да кажете, че е интересно, интригуващо, чудо. Това все пак не е истинско вълшебство. За мен истинското вълшебство се промени преди две години\", каза Спелман и пусна филм, на който се четеше историята на неговата дъщеря и неговата съпруга. \n\r\nВъпреки петгодишните опити за инвитро оплождане и въпреки факта, че на съпругата ми беше диагностициран рак по време на бременността, нашата дъщеря Изабела преживя химиотерапията, за да изпълни всичките ни мечти, пишеше във филма. \r\n \r\nПоследва истинското \"вълшебство\".\n\r\nИзабела рисува само с един цвят – червен, спи само с едно плюшено животинче – Пъпет Пингуин и подрежда кубчето на Рубик така, че прави същата конфигурация като Холдън. \n\r\nСлед това Спелман поиска Кауъл да му каже коя дума е отбелязал в книгата и отговорът беше \"hat” /шапка/. И после във видеото се вижда как дъщерята на Спелман казва, че ако баща й участва в шоуто, Кауъл ще каже думата \"hat”. \n\r\nКогато Спелман приключи изпълнението си, публиката избухна, мнозина се разплакаха, а журито засипа Спелман с похвали. \n\r\n\"Тук сме родители и децата са нашето вълшебство\", каза Холдън и съобщи, че гласуването ще започне. \n\r\nВ този момент на сцената излязоха двамата водещи, които натиснаха златното копче, класиращо участника за следващия кръг без гласуване на журито. Те го поздравиха и журито се съгласи. Трудно е да не се съгласим с това. \r\n ", "date": "2018.04.18", "title": "Той разтърси и публиката, и журито: Това е истинско вълшебство!"}
{"url": "https://www.dnes.bg/notifikacii/2018/04/18/v-krachka-spipaha-s-droga-posetitelka-na-pandizchiia.373993", "text": "52-годишна жена бе спипана вкрачка при опит да внесе наркотици в Софийския централен затвор. Столичанката е задържана във Второ РУ, съобщиха от МВР, цитирани от \"Фокус\".\r\nЕкшънът се разиграл на 10 април. Жената била хваната при проверка на багаж, който носела за затворник. В чантата надзирателите намерили и иззели укрити наркотични вещества.\r\nРезултатът от назначената експертна справка показал, че иззетото вещество е хероин с тегло 4.11г.\r\nСлед доклад на събраните материали в Софийска градска прокуратура, Д.Р. е привлечена като обвиняема и й е наложена мярка за неотклонение \"парична гаранция\" в размер на 400 лв.", "date": "2018.04.18", "title": "В крачка: Спипаха с дрога посетителка на пандизчия"}
{"url": "https://www.dnes.bg/zvezdi/2018/04/18/igi-azaliia-pokaza-pishtni-formi-po-banski.373967", "text": " Иги Азалия определено е една от изпълнителките, които обичат да провокират. \r\nПоредната доза сексапил идва в личния профил в Instagram на певицата.\r\n \r\nТя качи кадър, на който е в силно изрязан бански костюм, оставящ много малко от въображението.\r\n \r\nПищните форми на красавицата буквално се задържат едва от черния бански, а аксесоари, освен татуировката, няма.\r\n \r\nФеновете на Иги не спряха да публикуват коментари и комплименти, а някои дори я определят като богиня.\r\n \r\n", "date": "2018.04.18", "title": "Иги Азалия показа пищни форми по бански"}
{"url": "https://www.dnes.bg/obshtestvo/2018/04/18/ne-poznatata-bylgariia-kulturnoto-nasledstvo-i-mistikata.374022", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКултурният туризъм става все по-популярен. Да опознаеш не само своята, но и чуждата култура, привлича все по-големия интерес на туристите, смята Боряна Кръстева, автор на книгата \"Мистични разходки из България за не/обикновени пътешественици\".\n\r\nКак изглежда страната ни на културната карта на Балканите, а и на света? Родината ни несъмнено крие огромно историческо и културно богатство. Как да популяризираме красотата на родината си и умеем ли да я съхраняваме? Встрани от популярните туристически маршрути - кои места привличат туристи?\n\r\n\"Интересът на хората е към мистичното, непознатото. Това превръща пътуването в преживяване\", сподели пътеписецът в предаването \"Директно\" по .\r\n                    \r\n                    \r\nГоляма част от тези архитектурни паметници обаче се рушат, заради лоша поддръжка или инфраструктурата е толкова занемарена, че трудно се стига до тях. Чия е задачата да опазва културното и историческо наследство на България?\n\r\n\"Държавата трябва да се обърне към опазване та тези паметници не само заради нас, но и заради това как се представяме пред света. За да може да се стига необезпокоявано до тези места, отговорните институции трябва да се грижат за тях. По ирония на съдбата голяма част от архитектурните забележителности са съхранени именно заради трудния достъп\", коментира Боряна Кръстева.\n\r\nУмеем ли не просто да се грижим, но и да рекламираме историческото и културно богатство, което имаме?\n\r\n\"На преден план трябва да изведем онова, което се крие отвъд обекта, неговата история. Това, което човек ще запомни, е легендата, която ние ще му разкажем. Нашите съседи ни превъзхождат единствено заради добрата реклама. Трябва да разберем какво имаме, за да го популяризираме\", каза в предаването писателката.\r\n ", "date": "2018.04.18", "title": "(Не)Познатата България: Културното наследство и мистиката"}
{"url": "https://www.dnes.bg/usa/2018/04/18/trymp-potvyrdi-pompeo-se-e-sreshtnal-s-kim-chen-un.373986", "text": "Американският президент Доналд Тръмп каза днес, че директорът на ЦРУ Майк Помпео, номиниран от него за държавен секретар, се е срещнал със севернокорейския лидер Ким Чен Ун миналата седмица, предадоха Ройтерс и Асошиейтед прес.\r\n\"Майк Помпео се срещна с Ким Чен Ун в Северна Корея миналата седмица. Срещата премина много гладко и бяха изградени добри отношения. Сега се подготвят подробностите за срещата на върха (между Тръмп и Ким). Денуклеаризацията ще бъде голямо нещо за света, но и за Северна Корея!\", заяви президентът на САЩ в Twitter.\n\r\nВчера Тръмп каза, че Съединените щати и Северна Корея водят преговори на \"извънредно високо ниво\".\r\nОчаква се срещата на върха между американския президент и севернокорейския лидер да се проведе до началото на юни. Според Тръмп се обсъждат пет места за нея.\r\n \r\n/БТА/", "date": "2018.04.18", "title": "Тръмп потвърди: Помпео се е срещнал с Ким Чен Ун"}
{"url": "https://www.dnes.bg/obshtestvo/2018/04/18/neofit-e-bil-priet-v-bolnica-ot-sinoda-niama-povod-za-trevoga.374028", "text": "Патриарх Неофит е бил приет в столична болница. Негово светейшество е бил приет днес следобед, със симптоми, свързани с хроничното му заболяване.\n\r\nВисши духовници потвърдиха, че патриархът е в болница, но няма причини за тревога относно здравословното му състояние, съобщи bTV. \n\r\nПрез последните дни патриарх Неофит е бил на рехабилитация в санаториум в Банкя.\n\r\nПричините са планирани изследвания на сърдечно-съдовата система.\n\n\n\n\r\nПреди четири години Негово светейшество беше подложен на оперативна интервенция, свързана със сърдечни проблеми.\n\r\nВероятно патриархът ще остане няколко дни за наблюдение в болницата, след което се очаква да бъде изписан.\r\n                    \r\n                    \r\nЕдинствената официална информация за здравословното му състояние ще бъде дадена утре сутринта от медицинския екип, който полага грижи за него.\n\r\nКъм този момент православната ни църква и патриаршията не съобщават повече подробности, освен че състоянието на Негово светейшество е стабилно.\n\r\nВ момента той е в стабилно състояние. Повече информация от болницата ще дадат утре.", "date": "2018.04.18", "title": "†Неофит е бил приет в болница, от Синода: Няма повод за тревога"}
{"url": "https://www.dnes.bg/world/2018/04/18/kim-pribiagva-do-sestra-si-i-jena-si-za-da-smekchi-imidja.374006", "text": "Изглежда севернокорейският лидер Ким Чен Ун опитва нова тактика, за да подобри имиджа на своя авторитарен режим - той поставя под светлината на прожекторите жените в своя живот През последните няколко месеца Ким все по-често споделяше сцената със своята по-малка сестра, която внезапно стана знаменитост като негов пратеник на Зимните олимпийски игри в Пьончан, и със съпругата си, бивша певица на близо 30 години, пише Асошиейтед прес.\n\r\nСъс сигурност има една-единствена звезда в севернокорейското шоу и това е самият Ким. По-голямата публична роля на сестра му Ким Йо Чен и съпругата му Ли Сол Чжу обаче съвпада със започнатата от Ким \"очароваща офанзива\" - поредица срещи на върха и дипломатически ходове, които повишиха значително неговия международен профил. Съвпадението свидетелства, че той се надява да промени възгледите за своя режим (но не и вътрешната политика на железния юмрук), като показва по-меко лице пред външния свят.\r\n                    \r\n                    \r\nВероятно новият външен вид ще бъде показан отново по-късно този месец, когато Ким трябва да седне за първата си среща на върха с южнокорейския президент Мун Дже Ин. Южнокорейски медии твърдят, че Ким планира да доведе съпругата си на срещата на 27 април на южната страна на демилитаризираната зона, която разделя двете държави. Ако го направи, това ще е за да запази новия нормален облик на Севера.\n\r\nЛи придружаваше Ким при изненадващото му пътуване до Китай за среща с президента Си Цзинпин миналия месец. Тя изглеждаше доста стилно, докато сияеше до него в държавна функция. След Мун по план Ким трябва да се срещне с президента Доналд Тръмп през май или юни, което повишава възможността за богат улов - Ли да се срещне с американската първа дама Мелания Тръмп.\n\r\nМоже би обаче още не е съвсем назряло времето за такава публична изява. Северна Корея има донякъде сложно отношение към концепцията за първата дама. И дядото, и бащата на Ким имаха множество задръжки, а личните въпроси за членовете на семейство Ким се отразяваха с максимална дискретност от пропагандната машина на Севера.\n\r\nВъпреки това Ли изглежда естествена в тази роля. Тя е сдържана, чувства се удобно в центъра на вниманието и обикновено се облича в скъпи дрехи. На млади години тя се е обучавала в сценични изкуства и е пяла в оркестъра \"Унхасу\", преди да се омъжи за Ким, вероятно през 2009-а или 2010-а, година преди той да поеме властта. Тъй като самата тя е певица, се смята, че е близка до членовете на севернокорейската дамска поп група \"Моранбонг\", друга креатура на Ким Чен Ун.\n\r\nЛи беше сред подбраната група млади жени, пратени в Южна Корея да подкрепят севернокорейския отбор на Азиатското първенство по лека атлетика през 2005 г. Това свидетелства, че тя е от високопоставено семейство. Смята се, че е на 28 години. Не се знае почти нищо друго за нея.\n\r\nЗа разлика от баща си (самоличността на майка му задълго беше държавна тайна) Ким се появява доста често със съпругата си след първата им официална публична изява в увеселителен парк през 2012 г. Тя бе с него и когато бившата звезда от НБА Денис Родман направи серенада на Ким за рождения му ден преди демонстративна игра на баскетбол през 2014 г.\n\r\nНяколкото продължителни нейни отсъствия вероятно се дължат на бременности. Смята се, че тя и Ким имат три деца, но това също не е потвърдено официално. Нейното \"ръкополагане\" може да се състои тази седмица, когато ще бъде удостоена с титлата \"почитаемата първа дама\".\n\r\nСпоред южнокорейския вестник \"Чосон илбо\" тази титла не е била използвана от държавните медии на Севера от 1974 г., когато така е била наричана Ким Сон Е, втората съпруга на основателя на държавата Ким Ир Сен. Досега Ли Сол Чжу бе наричана само \"другарката Ли\".\n\r\nМеждувременно по-малката сестра на Ким също излезе зрелищно на сцената. Нейният \"първи бал\" бе през февруари на церемонията по откриването на Олимпийските игри, когато стана първият член на династията Ким, посетил Южна Корея. Тя набързо привлече вниманието с почти царственото си поведение, споделяйки почетната трибуна заедно с южнокорейския президент Мун и други международни сановници. В един от най-показателните моменти от Олимпиадата Мун, станал прав, се ръкува с нея, когато обединеният отбор на Севера и Юга излизаше в стадиона, а вицепрезидентът на САЩ Майк Пенс, също на ВИП трибуната, седеше наблизо с каменно лице.\n\r\nОколо 30-годишната Ким Йо Чен е може би най-довереното лице на брат си - роля, която напомня на отношенията между баща им Ким Чен Ир и леля им Ким Кьон Хи. Като деца двамата с Ким Чен Ун са живели няколко години в Швейцария в относителна изолация. От октомври тя е кандидат-член на влиятелното политбюро на управляващата партия и се смята, че отговаря за поддържането на публичния имидж на брат си и култа към личността му.\n\r\nНейните публични изяви преди Пьончан се ограничаваха до отделни събития, на които се виждаше как тя служи на брат си. Името й почти никога не се споменаваше от държавните медии и никога с обяснение за нейното родословие. Затова е доста възможно, че до излъчването на новината за олимпийското й посещение, мнозинството от севернокорейците са нямали представа коя е тя. Това със сигурност вече не е така.\n\r\nЗавръщането й от Сеул бе първостепенна новина, каквато беше и нейното заставане точно до брат й, когато високопоставена южнокорейска делегация направи през март ответно посещение. В неделя тя и съпругата Ли - ослепителни както винаги - се завърнаха на страниците на вестника на управляващата партия, приветствайки високопоставена китайска делегация и гледайки предната вечер постановката на \"Жизел\" на китайския национален балет.\n\r\nТова също е донякъде забележително. Възможно е това да е единственият случай, когато \"почитаемата първа дама\" е показана от държавна медия на проява, без до нея да бъде Ким Чен Ун. \r\n \r\n/БТА/\r\n ", "date": "2018.04.18", "title": "Ким прибягва до сестра си и жена си, за да смекчи имиджа"}
{"url": "https://www.dnes.bg/stranata/2018/04/18/som-gigant-v-iaz-jrebchevo-vadiha-go-s-taksi.374005", "text": "Сом гигант бе изваден от язовир \"Жребчево\" тези дни! Почти рекордният улов обаче не увиснал на въдицата, а на... таксито на въдичаря.\r\nВеликотърновският таксиджия шашнал всички с уникалния си \"риболов\". Мъжът закачил директно на теглича на  таксито си възедрия екземпляр и така успял да го извлачи от язовира пред погледите на множество сащисани въдичари, пише в. \"Борба\". \r\nСомът се оказал с умопомрачителните размери – 180 сантиметра и тегло от малко над 45 килограма.\r\nМайсторът риболовец е Иван Трифонов. Той е и известен шофьор на такси в старата столица. Край водоема използвал буйове, които разпределил в язовира с лодка. След като сомът - гигант се закачил на единия, Иван и приятелите му се опитали да го извадят. Уви, не успели и се наложило да го оставят така закачен във водата.\r\r\n                    \r\n                    Ден по-късно, на тръгване от излета, въдичарят решил да действа по нетрадиционен начин, докарал таксито си в близост до вадата и закачил влакното директно за него, след което измъкнал огромния сом. Същия ден Иван имал и доста добра слука, хващайки още няколко риби с тегло между 8 и 23 кг, разказаха негови близки.\r\nСпоред запознати след като бил изваден от язовира гигантът бил откупен на доста добра цена от собственик на частен водоем. Цената в такива случаи, в зависимост от рибите, е между 6 и 8 лв. за килограм.\r\nСпоред запознати 180-сантиметровият сом на таксиджията е един от най-големите, хващани през последните години у нас. \r\nВсе още обаче остава ненадминат рекордът на известния павликенчанин Пенчо Христов – Моряка от преди 5 години – уловът му бе 242 см. дълъг и 113 кг. тежък. Националният рекорд за дължина е 254 см.", "date": "2018.04.18", "title": "Сом гигант в яз. Жребчево! Вадиха го с... такси!"}
{"url": "https://www.dnes.bg/sofia/2018/04/18/hristo-botev-pod-ndk-spasi-sofiia-iska-novi-imena-na-metrostancii.373975", "text": "                                                                     \r\nОрганизацията \"Спаси София\" обяви, че не приема част от новите имена на метростанциите по третия лъч на метрото.\r\nПреди дни станаха ясни имената на новите 15 метростанции на столичното метро. Според НПО-то някои от тях ще доведат до транспортен хаос, тъй като са неточни и ще объркат гражданите.\r\nОсвен с името \"Театрална\" от организацията виждат проблем с имената на станциите \"Тракия\", \"Христо Ботев\", \"Мизия\". Предлагат нови.\n\n\n\r\n\"Системата от имената няма само утилитарно предназначение, тя не е създадена единствено и само за да е удобна на някои. Именуването на големи обекти - трябва да носи и идеологически смисъл, т.е. те трябва да бъдат свързани със знакови моменти от българската история, да имат образователен и възпитателен характер\", подчерта зам.-кметът на София доц. д-р Тодор Чобанов.\r\r\n                    \r\n                    Според организацията е нарушен и географският принцип при подбора на имената. Най-голям проблем от \"Спаси София\" виждат в името на метростанция \"Христо Ботев\", която ще свързва третия лъч на метрото с втория при вече съществуващата станция \"НДК\".\r\nИзборът на име за станцията ще се случи през следващата седмица. Дотогава предложенията на Столичната община ще бъдат обсъдени в още две комисии, съобщава ", "date": "2018.04.18", "title": "Христо Ботев под НДК... \"Спаси София\" иска нови имена на метростанции"}
{"url": "https://www.dnes.bg/notifikacii/2018/04/18/d-r-atanas-mihailov-po-bolni-sme-ot-predi-i-tova-ima-obiasnenie.373998", "text": "По-болни ли сме сега от преди и защо, ако е така? Този въпрос зададохме на д-р Атанас Михайлов - хомеопат и фитотерапевт с 30-годишна практика. \n\r\n\"Въпреки развитието на науката, и в частност на медицината, броят на сериозните болести като рак, автоимунни заболявания, алергии застрашително, и то в пъти, се увеличава през последните десетилетия\" - е тезата на д-р Михайлов, който пояснява и на какво се дължи това. \n\r\nПринос за увеличаването на болните хора имат и многото токсини, с които имаме редовно контакт и чийто брой непрекъснато расте. От друга страна, естествените начини за освобождаване от токсини като периодично гладуване, физическо натоварване, здравословни храни и други са силно редуцирани – променен е стилът на живот, смята специалистът.\r\n\n\r\n- Пестициди – борбата с комарите и вредителите по растенията с DDT, провеждана и у нас. Други пестициди в съвременното земеделие, които попадат в хранителната верига.\r\n- Олово – до 2000 година в Евросъюза се употребява тетраетил олово.\r\n- Живак – амалгама в пломбите за зъби, в рибите и морските дарове.\r\n- Арсен – в ориза.\r\n- Кадмий – в зърнени храни, маслодайни растения, в тютюна.\r\n- Алуминий – в питейна вода, във ваксини.\r\n- Диоксини – в месото, в рибата, в млечните продукти.\r\n- Хормони и антибиотици – в месото и в други животински продукти.\r\n- Лекарства.\r\n- Плесени в дома и в храните и много други...\n\r\n\" причиняват бавно отравяне и интоксикацията се развива подмолно, но е факт, а пораженията са дълбоки и трайни - казва д-р Михайлов. - Органичните съединения се отлагат в мастната тъкан и допълват отравящото действие на тежките метали. \n\r\n е силно канцерогенен, допринася и за развитието на диабет, сърдечно-съдови заболявания, невропатии. Той може да въздейства на повече от 200 ензима, да противодейства на възстановяването на ДНК и да възпрепятства системите за детоксикация.\n\r\n може да причини хипертония и да увреди кръвта. Алуминият се свързва със синдрома на хиперактивност и дефицит на внимание при децата, и с болестта на Алцхаймер - при възрастните.\n\r\nОрганичните съединения като пестицидите и различните разтворители се отлагат в мастната тъкан, както и тежките метали, които поразяват и костите.\n\r\n\n\r\nПри неправилна или прекомерна употреба на антибиотици, те просто спират да действат. Равносметката е стряскаща - около 700 000 души в света умират всяка година именно поради тези причини. Статистиката сочи, че ако тенденцията се запази, през 2050 година 10 милиона души ще умират от инфекции, които сега се лекуват с антибиотици.\n\r\nПътят до приемането на антибиотици трябва да минава през личния лекар, като се направи изследване - антибиограма. Така се установява причинителят на инфекцията и се атакува с правилното хапче. \n\r\nИстината е, че обикновено антибиограма не се прави, което обяснява гълтането на антибиотици, без да има ефект. Това води до резистентност или свикваме с лекарството и то спира да действа.\n\r\nДруг проблем е, че доста хора прибягват до самолечение. Според проучване 12% от българите приемат антибиотици без лекарско предписание. За да не стигаме до антибиотиците, лекарите препоръчват да се подсилим с имуностимулатори.\n\r\n\"... И избуяват болести - категоричен е фитотерапевтът. - По половин килограм пресни плодове и зеленчуци трябва да се консомират на ден.\r\nДвижението също е сред изключително важните неща за здравето, а едва 14% от българите спазват правилото всекидневно да изминават пеша по пет километра.\r\n. Въпросът не е само в количеството, което трябва да пием ежедневно. Водата е като лекарствата - има ледена вода, вдигаща пара вода, нискоминерализирана - например като \"Девин\" с розов етикет, алкална - \"Горна баня\", която има и ниско съдържание на калций и т.н.\r\nЧовек е добре да има познания какво купува и какво приема, както за лекарствата, така и за хранителните и питейни продукти. Защото всеки организъм е индивидуален - за един е полезно едно, но за друг - то може да навреди.\"", "date": "2018.04.18", "title": "Д-р Атанас Михайлов: По-болни сме от преди и това има обяснение"}
{"url": "https://www.dnes.bg/obrazovanie/2018/04/18/obrazovanie-za-vsiako-dete-s-63-mln-po-13-programi.373989", "text": "Общините получават над 11 млн. лв. за разходи за наем и транспорт на учителите, реши правителството. \n\r\nСъс средствата ще се възстановяват разходите на педагозите в детските градини и училищата, когато работят извън населеното място, в което живеят. Те се отпускат според изготвена и предоставена от кметовете на общини информация.\r\nВ рамките на един и същи период на учителите могат да бъдат възстановявани извършените разходи или за транспорт, или за наем по месторабота.\r\nС друго решение кабинетът одобри 13 национални програми, които ще осигурят допълнително финансиране през 2018 г. на политики за равен достъп до качествено образование.\r\nПрилагането на националните програми е осигурено с 63,43 милиона лева.\r\r\n                    \r\n                    Три от тях са нови - \"Заедно за всяко дете\", \"С грижа за всеки ученик\" и \"Оптимизиране на вътрешната структура на персонала в институциите от системата на предучилищното и училищното образование\".\r\nПървите две нови програми са насочени към обхващане и задържане на деца и ученици в образователната система и подобряване на постиженията на ученици, които срещат трудности в обучението. \n\r\n ", "date": "2018.04.18", "title": "Образование за всяко дете! С 63 млн.  по 13 програми"}
{"url": "https://www.dnes.bg/stranata/2018/04/18/v-montansko-tri-domashni-kucheta-napadnaha-jena.374003", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТри домашни кучета нападнаха и раниха млада жена в монтанското село Сумeр. Тя е настанена в болница с множество наранявания, съобщава .\r\nОгромните кучета се нахвърлили върху Гергана, докато тя отивала да вземе детето си от нейна роднина. Жената започнала да вика за помощ.\r\nСобственикът на животните твърди, че те случайно са били изпуснати и съжалява.\r\nТой обещава, че ще плати лечението на жената в болницата, тъй като тя е здравно неосигурена.", "date": "2018.04.18", "title": "В Монтанско: Три домашни кучета нападнаха жена"}
{"url": "https://www.dnes.bg/health/2018/04/18/kyrmeneto-po-shema-ili-spored-signalite-na-bebeto.373949", "text": "Научете се да разчитате сигналите, които бебето ви дава. Кърменето не трябва да бъде по схеми и точно определени часове, а на поискване – всеки път щом бебето дава сигнал, че е гладно. Не бива да правите интервали без кърмене повече от 3ч. в началото! Дори бебето да спи – слагайте го на гърдата. \r\nКогато бебето огладнее, започва постепенно да раздвижва уста, езичето се показва навън, издава кратки звуци. Започва да протяга ръчички към устата. То вече е будно, но все още спокойно. Това е идеален момент да започнете да кърмите. Ако не отговорите на сигналите, то започва да хленчи, да се върти, да търси. Най – накрая става много неспокойно и подходящият момент вече е отминал.\r\n \r\nОбикновено детето иска да суче често, ако това не е така, проявете вие инициатива и го слагайте на гърдите на всеки 2-3ч. Най – добре е новороденото да се слага на гърдата всеки път, когато прояви интерес. Не забравяйте, че в утробата то е получавало храна постоянно. Отнема време да се настрои за паузите между храненията.\r\n \r\nВ началото не трябва да са много дълги 8-12 хранения за денонощие. Майчиното мляко е лесно смилаемо и бързо преминава през стомахчето на детето. След 1-2 месец повечето бебета имат нужда от по-малък брой хранения. Винаги поставяйте малкото на гърдата, когато е неспокойно, дори да не е минало много време от последното кърмене.\r\n \r\nДобре е да оставим детето само да определя колко дълго ще суче, в рамките на разумното.\r\n \r\n", "date": "2018.04.18", "title": "Кърменето – по схема или според сигналите на бебето?"}
{"url": "https://www.dnes.bg/akoshtete-vqrvaite/2018/04/18/3-stypki-kak-da-otslabnem-i-da-se-stegnem.373968", "text": "Много жени залагат на тежестите, за да поддържат форма, но има и такива, които смятат, че по-силовите тренировки ще им натрупат излишни мускули, което не е вярно. \r\nЕто 3 лесни стъпки, които да следвате:\r\n \r\n\r\n \r\nЧували ли сте някога, че колкото повече мускули имате, толкова по-малко ще бъдат мазнините? Е, определено е така.\r\n \r\nТялото изразходва енергия, за да поддържа мускулите, а колкото повече имате, толкова повече енерги ще изгори то (и съответно калории).\r\n \r\n\r\n \r\nНай-напред трябва да знаете един прост факт: силовите треноровки могат да ви накарат да наддавате на тегло, но видимо да изглеждате по-слаби и стегнати. Това е така, защото мускулите тежат повече от мазнините.\r\n \r\nФитнес инструкторите споделят, че килограм мазнини и килограм мускули нямат еднакав обем - мазнините заемат значително повече място.\r\n \r\n", "date": "2018.04.18", "title": "3 стъпки: Как да отслабнем и да се стегнем?"}
{"url": "https://www.dnes.bg/sofia/2018/04/18/fandykova-za-aresta-nepriiatno-dano-ima-obiasnenie.374021", "text": "Столичният кмет Йорданка Фандъкова заяви, че не е имала планирана среща с Десислава Иванчева вчера, нито е участвала в такава. \n\r\n\"Кметът на район \"Младост\" е била в Столичната община по работа, което се случвало често, а от екипа на столичния кмет помагали на Иванчева, която не била много наясно с процедурите. Вчера тя е имала среща без предварителна уговорка със заместник-кмета Евгени Крусев по повод ремонти на улици, както и със заместник-кмета Ралица Стоянова, пише bTV.\n\r\n\"Това е сериозен казус, който е извън правомощията на Столичната община, да оставим компетентните органи да си свършат работата\", допълни Фандъкова.\n\n\n\n\n\r\n                    \r\n                    \r\n\"Трябва да кажа, че това, което видяхме, не ми беше приятно да го видя, не само защото е кмет, надявам се да има обяснение и причини за това\", коментира още Фандъкова в отговор на въпрос за вчерашното задържане на Иванчева.\n\r\nФандъкова и главният архитект на столицата Здравко Здравков категорично отхвърлиха твърдения, че терени, предназначени за зелени площи, могат да бъдат застроени.\n\r\n\"Направиха се неверни внушения, спекулира се със страховете, че могат да бъдат застроени т.нар. междублокови пространства\", каза Здравков в отговор на въпрос на пресконференция, на която столичният кмет представи програмата за ремонт и изграждане на пътна инфраструктура в София.\n\r\nЦелта на този закон беше именно защитата на комплексите и успокояването на ситуацията на напрежение в тях. Дали е \"Младост\", \"Обеля\" или \"Овча купел\", междублоковите пространства попадат в терени за широко обществено ползване.\n\r\n\"Много е опасно да се спекулира със страховете на хората, че тези терени могат да бъдат застроени. Тези терени не могат да бъдат застроявани по простата причина, че попадат под специфичната защита на чл. 11, в който те не могат да бъдат преотреждани за нищо друго освен за озеленяване\", категоричен беше Здравко Здравков.\n\r\n\"Въпросният параграф 28 не засяга комплексното застрояване, не само за \"Младост\", а за всички останали комплекси на територията на Столичната община, добави главният архитект. Защитата на зелените системи е категорично разписана с текстовете\", заяви Здравков и апелира да спре да се спекулира със страховете на хората, които да бъдат спокойни, че терените, които попадат в междублоковите пространства няма как да бъдат преотредени за нищо друго.\n\r\n\"Твърденията, че това е \"вратичка\" за застрояване на зелени площи в \"Младост\"\", категорично не са истина, коментира от своя страна кметът Йорданка Фандъкова.\n\r\nТя каза, че сутринта е помолила главния архитект на града да каже ясно и категорично, че съответният законов текст не се отнася за жилищните комплекси. \"Ако имаше и грам възможност и съмнение за това, нямаше да позволя той да остане в закона\", заяви Фандъкова.\n\r\n\"Не съм гледала камери и нямам намерение, не е моя работа, в момента вървят сериозни разследвания, следствени действия\", каза кметът Фандъкова на въпрос, свързан с вчерашния арест на кмета на район \"Младост\" Десислава Иванчева.\n\r\n\"Всички институции и граждани сме длъжни да съдействаме, ако към нас има въпроси, така че ние със сигурност ще го направим\", каза Фандъкова.", "date": "2018.04.18", "title": "Фандъкова за ареста: Неприятно, дано има обяснение!"}
{"url": "https://www.dnes.bg/obshtestvo/2018/04/18/pechelim-poveche-no-i-harchovete-ne-namaliavat-i-pushim-i-piem.374004", "text": "Годишният общ доход средно на лице от домакинство е 5 586 лв. и нараства с 8.1% за 2017 г. спрямо 2016 година.\r\nБългарските домакинства са изразходвали 5 217 лв. средно на лице, което е с 9.7% повече в сравнение с 2016 година, показват данни на НСИ.\r\nЗа последните десет години (2008 - 2017 г.) общият доход средно на човек се увеличава 1.6 пъти, също толкова обаче растат и разходите за този период.\r\nНапример за храна и безалкохолни напитки през 2017 г. сме похарчили 1 573 лв. средно на лице от домакинство, или със 7.4% повече спрямо 2016 г. и с 31.7% - в сравнение с 2008 година.\r\nСметките за последната година са 987 лева. Те нарастват с 15.3% в сравнение с 2016 г., а спрямо 2008 г. се увеличават със 74.7%.\r\r\n                    \r\n                    През последната година разходите за данъци и социални осигуровки средно на лице от домакинство са в размер на 648 лв. и се увеличават с 16.3% в сравнение с 2016 г., а спрямо 2008 г. нарастват близо 3 пъти.\r\nЗа година намалява консумацията на хляб и тестени изделия с 0.9 кг и на зеленчуци с 2.0 килограма. Увеличава се консумацията на плодове с 1.7 кг и на безалкохолни напитки с 6.5 литра.\n\r\nНа годишна база се увеличава потреблението на алкохолни напитки (от 27.3 на 28.9 л) и на цигари (от 639 на 656 броя).\r\nПрез 2017 г. в собствено жилище живеят 91.4% от домакинствата, а 5.1% ползват жилище, без да плащат наем. В жилища под наем живеят 3.6% от наблюдаваните домакинства - 2.3% на свободен и 1.3% на общински наем. Второ жилище притежават 9.1% от домакинствата.\n\r\nВ жилища, построени преди 1990 г., живеят 92.2% от домакинствата, като близо три четвърти (72.3%) са изградени в периода 1961 - 1990 година. Преди 1961 г. са построени 19.9% от жилищата, а изградените след 1990 г. са 7.8%.\n\r\nС електричество, вода, канализация, баня и тоалетна в жилищата разполагат 76.5% от домакинствата. Централна канализация имат 30.6% от жилищата в селата, докато в градовете този процент е 3.1 пъти по-голям - 96.1%. Тоалетна вътре в жилището имат 67.4% от домакинствата в селата и 97.1% в градовете.\n\r\nС централно отопление (парно или газ) са 18.7% от жилищата в страната, съответно 24.7% в градовете и 1.8% в селата.\r\nАвтомобили имат 51.2% от наблюдаваните домакинства, като 4.3% притежават два и повече автомобила. Не могат да си позволят да закупят и поддържат автомобил по финансови причини 14.7% от домакинствата, а 33.8% са заявили, че нямат необходимост от лека кола.\n\r\nОт предметите за дълготрайна употреба най-разпространен е телевизорът - притежават го 99.3% от домакинствата, а 29.2% имат по два и повече телевизора.\n\r\nНа второ място по разпространение е хладилната техника - 98.4% от домакинствата в страната (98.6% в градовете и 98.1% в селата) имат хладилник и/или фризер.\n\r\nАвтоматична перална машина притежават 92.9% от домакинствата, 4.8% не могат да си закупят този уред по финансови причини, а 2.3% смятат, че нямат необходимост.\n\r\nБез телефон (стационарен или мобилен) са 1.7% от домакинствата. Само стационарен телефон имат 4.6%, а 66.5% - само мобилен (преобладават тези с два и повече мобилни телефона). Двата вида телефони (стационарен и мобилен) притежават 27.2% от наблюдаваните домакинства.\n\r\nС компютри разполагат 55.0% от домакинствата (62.5% в градовете и 33.8% в селата), като една малка част ползват служебни. Все още е голям делът на тези, които преценяват, че нямат необходимост от компютър - 38.6%.\n\r\nИнтернет връзка в жилището имат 56.1% от домакинствата в страната. В градовете домашен интернет има в 63.9% от жилищата, а в селата - в 34.2%. Посочили, че нямат необходимост от интернет връзка в дома си, са 38.1% от домакинствата.\n\r\nКлиматици притежават 37.3% от домакинствата, а 28.9% не могат да си закупят такава техника поради липса на пари. 33.8% от домакинствата в страната са заявили, че нямат нужда от климатик.", "date": "2018.04.18", "title": "Печелим повече, но и харчовете не намаляват! И пушим, и пием..."}
{"url": "https://www.dnes.bg/obshtestvo/2018/04/18/obezshtetenie-na-po-1-i-2-st-shto-za-podigravka.374002", "text": "Врачанката Теодора Бечева въстана срещу подигравателно отношение на вече бившия си работодател.\r\nДо неотдавна жената работела като сервитьор в ресторанта на \"Дома на техниката\" във Враца.\r\nЗаведението затворило, трудовите отношения били прекратени и бившият й вече работодател Георги Крумов, известен в града с прякора си Жоро Саламчето, й дължал обезщетение.\r\n\"Дълго се чудех дали да споделя... Но на края реших, че е крайно време някой да разкаже поне за част от подигравките, който този мил човечец поднася ежедневно на персонала си. След  два месеца обещания, уговорки и отлагане господин Крумов реши да ми изплати част от полагащото ми се по закон обезщетение (на което срокът е изтекъл) с монетки от по 1 и 2 стотинки.\r\r\n                    \r\n                    И разбира се аз като добър човек трябва да му вляза в положението, защото неговата компания и фирмите му не работели добре, нямали оборот и той видиш ли бил разбил касичките на децата си, за да може да ми плати. А на всичкото отгоре трябваше да слушам как децата му крещят от колата: Върнете си ни парите\". Ако това не е подигравка, не знам какво е?!\", оплака се жената, цитирана от \"Дарик\".", "date": "2018.04.18", "title": "Обезщетение на по 1 и 2 ст. Що за подигравка?"}
{"url": "https://www.dnes.bg/sofia/2018/04/18/vmesto-deca-detska-ploshtadka-teren-za-parkirani-avtomobili.373935", "text": "\n\r\nСигнал за паркиране върху зелени площи и детска площадка в столичния квартал \"Левски\" В бе от гражданин до Столичен инспекторат чрез платформата за сигнали .\r\nТой отбелязва, че нерегламентираното паркиране върху зеления участък до бл. 2 в кв. \"Левски\" В е системно.\r\n\"Явно са малко съвестните и разумни хора, които знаят как и къде да паркират. Площадката с малко зелена площ е на път да изчезне. Пейките са изкъртени, а ограждение вече няма, благодарение на шофьори-професионалисти\", пише столичанинът, като пита и къде ще играят децата от квартала.\r\n                    \r\n                    \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.04.18", "title": "Вместо деца: Детска площадка – терен за паркирани автомобили"}
{"url": "https://www.dnes.bg/sofia/2018/04/18/toplofikaciia-izprashtat-se-falshivi-meili-ot-nashe-ime.373961", "text": "Фалшиви имейли се изпращат от името на \"Топлофикация София\" ЕАД, предупредиха от дружеството.\r\nЗатова компанията уведомява своите клиенти, че официалните мейли на дружеството, от които могат да получават писма, са: Inf_r@toplo.bg, info_r@toplo.bg, както и служебни мейли, завършващи на @toplo.bg.\r\nВсякакви други съобщения, получени от клиенти на дружеството на електронната им поща, с подател \"Топлофикация София\" ЕАД, са опит за злоупотреба, измама или вирус, изтъкнаха от топлофикационното дружество.", "date": "2018.04.18", "title": "\"Топлофикация\": Изпращат се фалшиви мейли от наше име! "}
{"url": "https://www.dnes.bg/index/2018/04/18/papi-papi-novoto-pyrche-ot-deep-zone-i-100-kila.373959", "text": "\"Papi Papi\" е новият проект на Deep Zone и Явор Янакиев, по-известен като 100 Кила, а страхотното видео към него вече успява да раздвижи интернет пространството и привлича вниманието на феновете. \n\r\nПесента впечатлява с весело реге настроение, запомнящ се припев и закачливи рими от 5-кратния носител на отличието \"Най-добър рапър на годината\" – 100 Кила.\r\nМузиката и аранжиментът на песента са на Deep Zone Project, текстът е на 100 Кила, а режисьор на видеото е Добромир Николов. Продукцията е подкрепена от Networx и Martin Audio.\r\nВъв видеото групата, която е с новата си певица Ева-Мария, ни телепортира в епохата на Дивия Запад и показва тогавашния начин на забавление и лайвстайл, в типичен каубойски Saloon бар и Мариачи дрехи. \r\nDJ Dian Solo и китаристът Дани Димитров дори са с истински мустаци специално за видеото. Парчето представя за пореден път уменията си в смесването на заразителен денс ритъм с хип-хоп, доверявайки се на нежните и чисти вокали на Ева-Мария и безспорното силно рап присъствие на 100 Кила.\n\r\n\"Papi Papi\" е едно невероятно умело преплитане на електронни елементи с бунтарската страст на хитовия рапър, което превръща парчето в един истински и незабавен клубен химн.  \n\r\nDeep Zone и 100 Кила обединяват сили и за съвместни концертни и клубни участия, където ще изпълняват най-доброто от репертоара си в едно по-различно шоу, което може да гледате в \"Арена Армеец\" на 22 май. Другите дати ще бъдат обявени скоро във фейсбук страниците на изпълнителите.\r\n", "date": "2018.04.18", "title": "\"Papi Papi\" – новото пърче от Deep Zone и 100 Кила"}
{"url": "https://www.dnes.bg/zvezdi/2018/04/18/resheno-e-sled-svatbata-megan-i-hari-v-namibiia.374009", "text": "Наближава сватбата на Меган Маркъл и принц Хари, а вече стана ясно и къде ще отпътуват на меден месец. Бъдещите младоженци, които харесват да бъдат на екзотични места, са избрали Намибия за пътешествието си.\r\nКое е конкретното място, където двамата ще почиват така и не се казва, но източници съобщават, че те ще посетят лагер в долината на река Хоаниб, която е една от дванадесетте пресъхващи реки в западната част на Намибия и се влива в Атлантическия океан.\r\nЛагерът е заобиколен от планини, пясъчни дюни и пустинни пространства, пише OK Magazine.\r\nВ този район живеят много диви животни, което е предимство за Хари, тъй като принцът се занимава с борбата за екология в Обединеното кралство.\r\r\n                    \r\n                    Целият лагер е напълно екологичен и работи на слънчева енергия. Всички материали, от които са построени мебелите в стаите, са събрани в същия регион и обработвани от жителите му, пише още изданието.\r\nОще новини за звезди четете на ", "date": "2018.04.18", "title": "Решено е: След сватбата Меган и Хари – в Намибия"}
{"url": "https://www.dnes.bg/sofia/2018/04/18/jejko-liato-za-sofiianci-remonti-blokirat-20-kliuchovi-mesta.373972", "text": "Големи тапи очакват софиянци и това лято. Столичната община е планирала да започне ремонти на 20 големи улици и булеварди. Отделно сериозни ремонти ще има и в кварталите.\n\r\n\"И тази година ни очаква тежък и интензивен строителен сезон с много обекти. Някои от тях ще се изпълняват и следващата година. Основните дейности ще се правят през юни, юли и август, но ще има обекти и с по-дълги срокове. Ще има сериозни затруднения в придвижването, затова предварително моля софиянци за разбиране и търпение\", каза кметът на София Йорданка Фандъкова, цитирана от \"\".\n\n\n\r\r\n                    \r\n                    Акцент при ремонтите това лято ще е реконструкцията на трамвайни линии - по ул. \"Граф Игнатиев\", ул. \"Каменоделска\", бул. \"Цар Борис III\" и част от бул. \"България\".\n\r\nЗа първи път парите за ремонт и изграждане на квартални улици се изравняват с тези за обновяване на големите обекти. Това лято ще започне и изпълнението на 2-годишна програма за ремонт на тротоари, която е за 10 млн. лв. За контрола върху ремонтите в кварталите ще отговарят районните кметове и без техен подпис няма да се плаща на изпълнителите, подчерта Фандъкова. \n\r\nТя определи като най-тежък обект цялостната реконструкция на ул. \"Граф Игнатиев\". Той ще започне на 8 май и ще се прави на етапи.\n\r\nНа 1 юли ще стартира ремонта на релсовия път при кръстовището на булевардите \"България\" и \"Гешов\". Още в края на май там ще стартира обновяването на подлеза. Очаква се и приключване на процедурата за избор на изпълнител за ремонта на бул. \"България\". Ако няма обжалвания лятото ще се ремонтира трасето между булевардите \"Гешов\" и \"Г. Делчев\".\n\r\nНа 1 юли ще започне последният етап от разширението на бул. \"Монтевидео\" - между ул. \"Боряна\" и бул. \"Н. Петков\", а от 1 юни разширението на бул. \"Т. Каблешков\" при кръстовището с бул. \"Цар Борис III\". След 15 юни ще се работи по бул. \"Хр. Колумб\", след 15 май - по Източната тангента. В края на юли ще се преасфалтира част от бул. \"В. Левски\" - от Ректората до бул. \"П. Евтимий\". Сред обектите са още: улиците \"Ф. Кутев\", \"Могилата\", \"Солунска\", \"Цар Симеон\",бул. \"П. Славейков\", тунелите при НДК и \"Люлин\", кръговото кръстовище на булевардите \"Кл. Охридски\" и \"А. Ляпчев\", а за разширението на булевардите \"Ломско шосе\", \"П. Дертлиев\", \"Т. Каблешков\" и \"Рожен\" се чака да приключат отчуждителните процедури.\n\r\nСлед избор на изпълнител вероятно това лято ще стартират и част от дейностите по обновяването на зоната в центъра около храма \"Св. Ал. Невски\"\n\r\nОколо 164 млн. лв. ще инвестира в тези обекти Столичната община. Това са средствата за ремонт на големите обекти, кварталните улици, реконструкцията на трамвайни трасета и обновяване на две големи зони в центъра.\n\r\nФандъкова предупреди, че за несвършена работа или при лошо качество общината няма да плаща на фирмите.", "date": "2018.04.18", "title": "Жежко лято за софиянци: Ремонти блокират 20 ключови места"}
{"url": "https://www.dnes.bg/science/2018/04/18/meteorit-s-diamanti-doshyl-ot-izgubena-planeta-v-slynchevata-sistema.373976", "text": "Фрагменти от метеорит, паднал на Земята преди 10 години, са доказателство за изгубена планета, която някога е била част от Слънчевата система, съобщи Асошиейтед прес.\n\r\nУчени от Швейцария, Франция и Германия изследваха диамантите в метеорита Алмахата Сита, паднал в Нубийската пустиня в Судан през октомври 2008 г. \n\r\nЗаключението им е, че те най-вероятно са се образували в протопланета преди най-малко 4,55 милиарда години.\n\r\nДиамантите в метеорите съдържат миниатюрни кристали, които могат да се образуват само под огромно налягане - 200 000 бара, обясни един от авторите на изследването Филип Жийе от Федералния технологичен институт в Лозана. \n\r\nТова показва, че загадъчната планета е била голяма най-малко колкото Меркурий, като е възможно да е била дори колкото Марс.\r\n                    \r\n                    \r\nСпециалистите отдавна предполагат, че в ранната Слънчева система е имало повече планети, като някои от тях са били по-скоро маса от течна магма. Една от тези зародишни планети, наричана Тея, може да се е ударила в младата Земя и да е изхвърлила голямо количество отломки, от които по-късно да се е образувала Луната. \r\n \r\n/БТА/", "date": "2018.04.18", "title": "Метеорит с диаманти дошъл от изгубена планета в Слънчевата система?"}
{"url": "https://www.dnes.bg/politika/2018/04/18/za-da-ne-e-na-tymno-ministri-s-papki-projektori-pri-radev.373965", "text": "\"От светлата страна сме, споделяме обща светлина\". Така министри от кабинета \"Борисов 3\" вкупом отговориха на думите на президента Румен Радев, че в държавата се действа \"на тъмно\". \r\nВ началото на днешното заседание на правителството премиерът Бойко Борисов им нареди да поискат срещи с Радев и да му обяснят какво са предприели по конкретните теми.\r\n\"Ние сме от светлата страна, не сме от тъмната страна в случая, тъй като отдавна сме на сцената и мисля, че дори тунелите започнаха да стават светли\", настоя регионалният министър Николай Нанков.\r\nНа призива на държавния глава, че е крайно време \"да включим прожекторите, да осветлим процесите в България, да има прозрачност на собственост, на управленски решения\", министрите отговориха с готовност да му разяснят работата на ведомствата си и да изчистят недоразуменията.\n\n\r\r\n                    \r\n                    Според Нанков в този разговор ще стане ясно дали става дума за критика с конкретни предложения или за \"критика заради самата критика\". \r\nОще вчера на екипа на президента от АПИ била изпратена книгата \"Пътищата на България\" – официално издание с подробна информация за възложени и изпълнени участъци.\r\nМинистърът обяви, че строителството на километър магистрала у нас излиза най-евтино. За сравнение той посочи, че средната цена на километър в България е 3.1 млн. евро, а в съседна Македония - 5.5 млн. евро, толкова и в Сърбия, в Гърция – 6.8 млн. евро. Най-скъпа била АМ \"Люлин\" – 8.1 млн. евро на километър, но при Тройната коалиция.\r\nИкономическият министър Емил Караниколов каза, че по темата икономика всички институции трябва да работят активно и също изрази готовност да информира държавния глава, макар че \"където има светлина, има много сенки\".\r\n\"В една сграда сме, споделяме обща светлина, готов съм да притичам по всяка време да обясним всички политики\", декларира и просветният министър Красимир Вълчев. \r\nТой допълни, че се радва, че президентът е ангажиран с образованието, защото най-големи успехи се постигали, когато всички институции работят заедно.\r\nОт интерес на всички е добрата координация между институциите и уважението между тях, коментира и външният министър Екатерина Захариева. По думите й в почти всички случаи президентската администрация е била информирана предварително за позициите на правителството по международните теми, но понякога било по-важно да има бърза реакция.\r\nЗахариева съобщи още, че на заседанието премиерът Бойко Борисов е поискал информация не само за неплатените глоби към КАТ на чиновниците, но и за дължимите данъци и такси към общините. Тя коментира, че служебни автомобили шофират не само хора на тази длъжност, но и други служители във ведомствата и не трябва данъкоплатците да покриват техните глоби.\r\nНа въпрос за ареста на кмета на район \"Младост\" Десислава Иванчева, външният министър каза, че \"малко се прехвърлиха границите\", но допусна, че зрелищната акция е била такава, за да се запазят доказателства. ", "date": "2018.04.18", "title": "За да не е \"на тъмно\": Министри с папки - \"прожектори\" при Радев"}
{"url": "https://www.dnes.bg/zvezdi/2018/04/18/silvi-vartan-liubov-e-liubimata-mi-duma-na-bylgarski.373978", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзключителната певица Силви Вартан ще направи два прощални концерт с българската публика - в София и във Варна. Изпълнителката, която има български корени, ще каже своето красиво сбогом с най-големите си хитове. \n\r\nСпециално за предаването  примата разказва за вечната и нестихваща любов към България, както и признава какво й дава страната ни в \"първите 7 години\", преди да замине за Франция:\n\r\n\"Имам спомени с невероятна точност от времето, когато все още бях в България. Спомени, свързани с любов, уют, топлина, щастие и вечност\".\r\n                    \r\n                    \r\nПървото й връщане у нас, е трудно, въпреки че Силви Вартан милее за родината си: \"Винаги се връщам към детството си в трудни моменти, винаги си спомням къщата на дядо си. \n\r\nИдеята, че хубавите ми спомени ще бъдат изтрити и върху тях ще се появи една нова картина, различна от тази, която носех в сърцето си, ме плашеше\".\n\r\nГолямата певица споделя още и какво си представя, когато пее \"Облаче ле бяло\" - песента, която просълзява хиляди българи тук и извън пределите на страната, както и какво място заема България в сърцето й.", "date": "2018.04.18", "title": "Силви Вартан: Любов е любимата ми дума на български"}
{"url": "https://www.dnes.bg/crime/2018/04/18/za-5-chasa-mvr-zaseche-1558-narusheniia-na-skorostta.373969", "text": "1558 нарушения на скоростта е установило МВР за интервала от 6:00 часа до 11:00 часа днес. В операцията са се включили 175 служители, имало е 202 точки за контрол в страната, съобщиха от МВР.\r\n301 от регистрираните превишавания на скоростта са засечени с т.нар камери на триноги, 171 със стационарните и 1086 – с мобилните.\r\nПо време на операцията са установени 35 случая на движение в населено място с над 50 км/ч. Екипите, ангажирани в операцията, са констатирали и 84 други нарушения на Закона за движение по пътищата. \n\r\nЗа времето от 6:00 часа сутринта до 11:00 часа е имало общо 8 леки пътнотранспортни инцидента, при които има 3 ранени. Тежки инциденти и загинали хора няма.\r\n                    \r\n                    \r\nОперацията срещу високата скорост е в ход от 6:00 часа тази сутрин и ще продължи до 6:00 часа на следващия ден - 19 април.\r\nЦелта е да се обърне внимание на водачите, че скоростта е една от основните причини за тежки ПТП. Проверки се извършват във всички страни, членки на TISPOL- Европейската мрежа на службите на Пътна полиция.", "date": "2018.04.18", "title": "За 5 часа: МВР засече 1558 нарушения на скоростта"}
{"url": "https://www.dnes.bg/science/2018/04/18/astronomi-otkriha-kak-da-namirat-izgubeni-srodnici-na-slynceto.373977", "text": "Екип от международни астрономи под ръководството на австралийски специалисти е картографирал химическия профил на 350 000 звезди, търсейки как да открива изгубени \"сродници\", с които Слънцето е било разделено при раждането си под въздействието на галактически сили, предаде ДПА.\n\r\nВ рамките на продължило четири години изследване е идентифициран химическият състав на звезди, разпръснати из галактиката Млечен път, с цел да се открият сходства с централната ни звезда.\n\r\nКартографирането на химическия профил на звездите ще помогне за \"проследяването\" на техни древни сродници, както и за по-доброто разбиране на еволюцията на Вселената след Големия взрив преди около 14 милиарда години.\r\n                    \r\n                    \r\n\"Тези данни ще допринесат за откриването на първични звездни купове в галактиката, в това число и \"родния\" куп на Слънцето и негови сродници\", обясняват специалисти от Университета на Сидни.\n\r\nСмята се, че Слънцето се е зародило преди около 4,5 милиарда години заедно с групи от други звезди, които впоследствие са били разделени и разпръснати из Млечния път.\n\r\nЗа целите на изследването е използвано високотехнологичното спектрографско оборудване на Англо-австралийския телескоп (ААТ), който се намира на 490 километра северозападно от Сидни.  \r\n/БТА/\r\n ", "date": "2018.04.18", "title": "Астрономи откриха как да намират изгубени \"сродници\" на Слънцето"}
{"url": "https://www.dnes.bg/mish-mash/2018/04/18/merak-vyzrast-niama-pishtova-zabi-manekenka-vdiga-svatba.373985", "text": "Вечният кандидат-президент и търновски шоумен Димитър Маринов – Пищова ще вдига сватба това лято, съобщава \"Монитор\".\n\n\n\r\nИзбраницата на 62-годишния плейбой е на 24 години от Сандански и е с перфектни мерки за Пищова  - 1,75 висока и естествено - 48 килограма. Двамата са се запознали на конкурс за красота.\r\nГодежът ще бъде на 24 май в Арбанаси, а сватбата - на 15 август, Голяма Богородица, в Равда.\r\n\"Сватбената церемония ще бъде в тесен семеен кръг. Ще има само стотина верни авери, но всеки, който иска, ще може да дойде да пийне и хапне на богатите трапези, които ще бъдат разпънати край морето. Каня цяла България, да дойде, да яде, да пие, да се весели и да запомни кога Пищова е вдигал тежка войводска сватба с мома люта македонка\", похвали се пред изданието Пищова и се закани, че за сватбата му в България ще се говори 100 години.\r\r\n                    \r\n                    Той призна, че за да има пари за тежките софри, наскоро е продал нивите на дядо си в село Батак, за които е взел 100 000 лв. \r\nПреди 7 години Пищова отново готвеше сватба, но тя пропадна, след като булката му избяга вечерта преди венчавката, която трябваше да бъде в Троян.\r\nТогава, въпреки случката, Пищова пристигна в Троянския манастир с розова лимузина, където трябваше да се състои церемонията.\r\nПо-късно шоуменът го закъса със здравето, но явно в момента отново е във форма. \r\n\"Ям, пия, е*а и не мисля за нищо. Ето и сега ме хващаш с 3 манекенки в джакузито да се къпем и да пием шампанско. Живее ми се още, бе мама му стара\", заяви Любимеца на народа, който се закани отново да се кандидатира за кмет на Велико Търново на изборите следващата година.\r\n ", "date": "2018.04.18", "title": "Мерак възраст няма! Пищова заби манекенка, вдига сватба"}
{"url": "https://www.dnes.bg/politika/2018/04/18/kuloaren-sblysyk-gerb-bsp-zaradi-horata-s-uvrejdaniia.373987", "text": "Още в първия си работен ден след дългата ваканция по Великден управляващи и опозиция влязоха в челен сблъсък - първо от парламентарната трибуна, а след това успяха да се скарат дори в кулоарите на Народното събрание. Последният скандал между тях пък стана на входа на сградата.\n\n\n\r\nПричината - червената шефка Корнелия Нинова поканила на среща родители на деца с увреждани, които днес се събраха за шести пореден път на протест на жълтите павета, а пък за.-шефът на парламента Емил Христов не ги бил допуснал да влязат, защото носили тениски с надпис \"Системата ни убива\". \r\nСтигна се дотам, че социалистите поискаха оставката му от ръководния пост. Според левицата с отказа си да ги допусне до сградата на парламента той дискириминирал хората с увреждания, а Нинова отсече, че така се погазват демократичните принципи. \r\r\n                    \r\n                    \"Отидохме персонално при него, да му кажем, че това е недопустимо. Отговорът е: \"Не\", оплака се соцлидерката. \r\nТя подчерта, че хората не са отишли да пият кафе в парламента, а да си кажат мнението.\r\n\"Това е абсурд\", заяви лидерът на БСП. \r\nКорнелия Нинова коментира, че ръководството на ГЕРБ се позовава на правилника за вътрешния ред, в който пише: \"продажбата и разпространението на информационни материали е забранени в сградата на парламента\".\r\n\"Тези фланелки, които те носят не могат да съблекат, за да влязат в парламента. За ръководството на ГЕРБ е продажба и разпространение на информационни материали. За нас е тежко погазване на демократични принципи. Равностойни и равноправни граждани не могат да влязат в българския парламент само защото си позволяват да протестират срещу системата, която в момента системата ГЕРБ\", подчерта Нинова.\r\n\"Не могат да влязат вътре, защото свободно си казват мнението: \"Системата ни убива\", коментира още тя и отсече, че по-голям абсурд през последните години от БСП не са виждали в държавата.\r\nШефът на парламентарната група на ГЕРБ Цветан Цветанов защити упрекващите и напомни, че правителството е отпуснало през 2017 г. 162 млн. лв. за около 30 хил. души, които са в неравностойно положение. \r\nСлед като червеният Драгомир Стойнев поиска оставката на Емил Христов, той пък се защити с мотива, че няма как да разговаря за хората с увреждания с БСП и в същото време да води пленарното заседание.", "date": "2018.04.18", "title": "Кулоарен сблъсък ГЕРБ - БСП заради хората с увреждания "}
{"url": "https://www.dnes.bg/notifikacii/2018/04/18/65-godishna-sofiianka-izgotviala-dokumenti-mente-pipnaha-ia.373932", "text": "65-годишна софиянка е задържана за изготвяне на фалшиви документи. Операцията е проведена в столицата служители от отделите \"Икономическа полиция\" и  \"Разследване на общата престъпност\" при Главната дирекция \"Национална  полиция\"/ГДНП/.\r\nПри извършените обиск, претърсване и изземване в дома й са намерени, описани и  иззети множество документи - удостоверения за пенсиониране,  удостоверения за трудов стаж, трудови книжки, военни книжки, копия на  документи, съдържащи лични данни на различни хора, ксерокопия на лични  карти и свидетелства за управление на МПС, флашпамет и принтер.\r\nЖената е задържана за 24 часа. По случая е  образувано досъдебно производство за престъпление по Наказателния кодекс.\r\nАктивните действия по разследването и други  процесуални действия  продължават под надзора на прокуратурата.\r\n ", "date": "2018.04.18", "title": "65-годишна софиянка изготвяла документи менте, пипнаха я!"}
{"url": "https://www.dnes.bg/stranata/2018/04/18/dvumesechno-bebe-pochina-v-doma-si-v-razgradsko.373988", "text": "Двумесечно бебе е починало в дома си в село Здравец, съобщиха от полицията в Разград. \r\nСигналът за инцидента е подаден около 04:25 часа на 18 април от 39-годишната майка, която установила смъртта на момиченцето си.\r\nПри извършения оглед не са установени следи от насилие. \r\nЗа случая са уведомени дежурният районен и окръжният прокурор. \r\nОбразувано е досъдебно производство.", "date": "2018.04.18", "title": "Двумесечно бебе почина в дома си в Разградско"}
{"url": "https://www.dnes.bg/notifikacii/2018/04/18/za-pryv-pyt-francuzin-s-vtoro-transplantirano-lice.373948", "text": "Французинът Жером Амон е първият човек в света, на когото са направени две трансплантации на лице, съобщиха АФП и Би Би Си.\n\r\nВтората трансплантация е направена през януари. Жером Амон още се възстановява в болницата \"Жорж-Помпиду\" в Париж, където е опериран. \n\r\nТой каза пред медиите, че се чувства добре, но лицето му още е неподвижно и не е придобило релефа, задаван от костите. Това ще бъде постигнато постепенно с имунотерапията срещу отхвърлянето на чуждата тъкан.\n\r\nПървото трансплантирано лице на 45-годишния мъж е премахнато миналата година след признаци за отхвърляне заради лечение с несъвместим антибиотик, когато настинал. Той е останал в болница два месеца без лице, докато бъде намерен подходящ донор.\r\nАнестезиологът Бернар Шоли каза, че е смаян от куража на пациента, който е преживял такова изпитание.\n\r\nВтората трансплантация, както и първата преди осем години, е направена от пластичния хирург проф. Лоран Лантиери.\n\r\n\"Вече знаем, че е възможно да бъде направена втора трансплантация. Това повече не е само в сферата на изследователската дейност\" - каза проф. Лантиери.\n\r\nЖером Амон е болен от неврофиброматоза тип 1, която причинява обезобразяващи тумори на лицето.\n\r\nДонорът е 22-годишен мъж, починал на няколкостотин километра от Париж.\n\r\nПървата трансплантация на лице в света беше направена през 2005 г. в Северна Франция. Оттогава на такава интервенция са се подложили около 40 души. \r\n/БТА/\r\n ", "date": "2018.04.18", "title": "За пръв път: Французин с второ трансплантирано лице"}
{"url": "https://www.dnes.bg/crime/2018/04/18/apashi-nahluha-i-obraha-dve-kmetstva-v-montansko.373982", "text": "Апаши проникнаха в две кметства в Монтанско заради слух, че в кметството в село Славотин има много пари.\n\r\nВзломната кражба станала на 16 април. \n\r\nНеизвестен извършител с техническо средство проникнал в сградата на кметството, тършувал за пари и задигнал само няколко вещи. В помещенията е проникнато, като е отключена секретна ключалка на врата и са взломени 3 врати и катинар с помощта на твърд предмет, пише \"24 часа\".\n\r\n\"В селото се разнесе новината, че от община Монтана ни отпускат 52 000 лева за ремонт на сградата на кметството и това е актвизирало апашите\", поясни кметът на Славотин Личко Цолов.\n\r\nМиналата нощ пък бандит се промъкнал в сградата на кметството в с. Долна Рикса, не намерил пари и извършил кражба на различни вещи. Криминалистите разкрили същия почерк. \r\n                    \r\n                    \r\nВ помещенията е проникнато, като отново са взломени 3 врати и катинар с помощта на твърд предмет.\n\r\nИзвършителят на деянието и стойността на нанесената щета е в процес на изясняване. Местопроизшествието е посетено от служители на РУ Монтана. \n\r\nИ по двата случая са образувани досъдебни производства.", "date": "2018.04.18", "title": "Апаши нахлуха и обраха две кметства в Монтанско"}
{"url": "https://www.dnes.bg/obshtestvo/2018/04/18/protestirashti-ne-uvrejdaniiata-ubivat-decata-ni-a-dyrjavata.373991", "text": "\n\r\n\"Тук почива Конвенцията на ООН за правата на хората с увреждания - починала на 18.04.2018, след дълго и мъчително боледуване от зловещото бездействие на българското правителство\", пише върху \"некролог\", залепен върху символичен надгробен камък.\n\n\n\r\nРодители на деца с увреждания излязоха на шести национален протест. Най-малко 20 организации от 10 града в страната подкрепиха протеста с настояване за гарантиране на Лична помощ за деца с увреждания. \r\nПротестът започна от Президентството, след което се пренесе пред сградата на Министерския съвет, като е планирано да приключи пред НДК.\r\r\n                    \r\n                    Шествието премина под черни балони, като протестиращите пресъздадоха провеждането на погребение, чрез което символично се сбогуват с правата на хората с увреждания. \n\r\nМеждувременно отправят послание към управляващите: \"Не уврежданията убиват децата ни, а държавата!\".\n\r\nПротестиращите настояват хората с увреждания и родителите на деца с увреждания да получават финансиране за лична помощ от републиканския бюджет, в размер не по-малък от две минимални работни заплати.\n\r\nМиналата седмица хора с увреждания също излязоха на национален протест. Те се обявиха срещу дискриминиращите, според тях, промени в модела за медицинската експертиза и ТЕЛК, властта спря промените и започнаха разговори с държавните институции.", "date": "2018.04.18", "title": "Протестиращи: Не уврежданията убиват децата ни, а държавата!"}
{"url": "https://www.dnes.bg/akoshtete-vqrvaite/2018/04/18/kak-da-spechelim-syrceto-mu-spored-zodiiata.373992", "text": "Знаете ли как да стигнете до сърцето на човека, който обичате? Този път винаги е различен, според това, което неговият хороскоп казва за него. \r\nРазбира се, щом знаете неговия зодиакален знак, може да мислите, че е лесно да се вмъкнете в сърцето му, но това не е така просто.\r\n \r\nТрябва да се потрудите! Точно както той трябва да положи усилия, за да стигне до сърцето ви. Има някои зодиакални знаци, които са много по-отворени към нова любов и наистина може да е доста лесно.\r\n \r\nНо има и зодиакални знаци, които ще ви накарат да скачате през огнени обръчи, за да стигнете до сърцата им, защото те искат да се уверят, че ще останете там задълго. Вижте как да спечелите неговото сърце според зодията:\r\n \r\nПърва част може да видите тук:\r\n \r\n\r\n \r\nЦелият свят на мъжа Везни се върти около любовта и романтиката. Когато е влюбен може да видите сърцата в очите му.\r\n \r\nТой търси партньорка, която да го накара да полети, да имат незабравими моменти заедно и да поддържат много близки отношения.\r\n \r\nПостоянната комуникация е много важна за този мъж - колкото по-често си пишете и говорите, толкова по-близо до сърцето му ще бъдете.\r\n\r\n\r\n \r\nМъжете Скорпиони постоянно опитват да прикриват своите истински чувства, а това не е по вкуса на всяка жена.\r\n \r\nВсъщност те се влюбват лесно и силно, но го крият старателно и са способни да страдат в самота вместо да споделят своите чувства.\r\n \r\nАко изберете този мъж за партньор, трябва да му покажете, че вие сте не само негова любовница, но и приятелка. Ще ви трябва много време.\r\n \r\n\r\n \r\nСтрелецът е много щедър и винаги дава повече отколкото получава в любовта. Но държи да вижда внимание, признание и вярност, защото иначе може мигновено да изчезне.\r\n \r\nТози мъж има нужда от жена, с която да се развиват заедно, да се учат на нови неща. Връзката с мъжа Стрелец има възходи и падения, а не всяка жена съумява да отвърне правилно на противоречевия му характер.\r\n \r\nСтрелецът изглежда усмихнат, но всъщност душата му се нуждае от повече светлина. Той иска жена, която да има чувство за хумор и която цени свободата.\r\n \r\n", "date": "2018.04.18", "title": "Как да спечелим сърцето му според зодията?"}
{"url": "https://www.dnes.bg/obshtestvo/2018/04/18/krasimira-jenata-razplakala-borisov-ot-utre-e-zdraven-emigrant.373981", "text": "За пореден път днес пред Народното събрание излязоха на протест родители на деца с увреждания, за да искат реформа социалната система, а съдбата на една жена с болно дете толкова развълнува премиера Бойко Борисов, че самият той призна пред министрите си, че е \"гледал и ревал\".\n\r\nТой поиска и проверка лично от социалния министър на случай на дете с увреждания, при който \"ненормален администратор кара хората да ходят напред назад\".\r\n\"Гледах го (в телевизионен репортаж – бел. ред.), ревах да го гледам, лично министърът да се занимае. Малко човечност няма ли, държавни пари и заплати вземат\", възмути се Борисов.\r\r\n                    \r\n                    Жената, предизвикала силно емоционалната му реакция, се казва Красимира Обретенова. Тя е майка, която е била на всеки един подобен протест от 15 години.\r\nНапуснала е родния Добрич само за да е по-близо до здравните грижи в София. Днес обаче няма да отидена площада - тя протестира, напускайки България.\r\nКрасимира вече е здравен емигрант.\r\n\"За първи път от 15 години няма да участвам физически в протест на родители на деца с увреждания\", заяви Красмира пред Нова тв. \r\nВместо това събира живота си в няколко куфара и утре напуска България.\r\n\"Тя изостави мен и детето ми, аз изоставям нея\", заявява с тъга в гласа си тя.\r\nДетето й се казва Пасионария и е на 16 години. Родена съвсем здрава, но като бебе менингит й нанася непоправими увреждания.\r\n\"Това е моята форма на протест, аз не мога да направя нищо повече\", заявява Красимира.\r\nВ продължение на 16 години е вярвала в обратното. Красимира е сред първите родители на деца с увреждания, които излизат на протест.\r\n\"Проблемът не е в увреждането на децата ни, а проблемът е в системата\", смята Красимира. \r\nПреди 8 години решава да е по-близо до системата и до всички здравни и социални институции и се мести да живее в София. Но по думите й се сблъсква с абсурд след абсурд.\r\n\"Можете ли да си представите, че няма лекарство за епилепсия? Искаме нешо елементарно, ако в метрото направи гърч да й фъсна спрей. Сега се справям с течен диазепам... Ама нали се сещаш как вадиш шише, спринцовки, детето ти се гърчи\", обяснява Красимира.\r\nТя е жената, осъдила соцалното министерство за начина, по който предоставя помощни средства, но казва, че от това не последвало нищо.\r\n\"Моята дъщеря получи сколиоза заради скапаната социална количка\", заявява Красимира.\r\nАбсурдът е, че щом детето е в количка, отказват да дадат ортопедични обувки... Обувките не са защото ще ходи, а, за да не му се изкриви ходилото.\r\nЗа Красимира всяко явяване в лекарската комисия, която трябва да определи уврежданията на Пасионара, е изпитание. Защото от един лекарски подпис зависи и парите, които получава от държавата.\r\nА само едно шише със специална храна на Пасионара струва 7 лева. На ден са й нужни три или 21 лева, 600 на месец.\r\n\"Тази система за пети път ще ми каже, че детето ми е дефектно... За пети път! Да, тя е пораснала, но нито е прогледнала, нито ще прогледне, нито е проходила, нито ще проходи! И аз пак ще трябва да ходя да заработя заплатата на хората в ТЕЛК\", заявява Красимира.\r\nЗаради всичко това тя не пропуска нито един протест на площада през последните 15 години. Досега.\r\n\"За мен емигрирането е начин на протест. Не искам да участвам повече в издръжката на тази администрация\", заявява Красимира.\r\nПреди два месеца се връща в Добрич и във Facebook се свързва с българско семейство с дете с увреждания в Холандия. Напуснали родната Варна преди две години, за да…оцелее детето им. И тя отива, далеч от България.", "date": "2018.04.18", "title": "Красимира – жената разплакала Борисов, от утре е здравен емигрант"}
{"url": "https://www.dnes.bg/stranata/2018/04/18/jena-zagina-padna-ot-jilishten-blok-v-plovdiv.373990", "text": "Жена е загинала след падане от жилищен блок в Пловдив, съобщиха от МВР.\r\nОколо 13:00 часа е подаден сигнал на тел. 112, че от жилищен блок на ул. \"Скопие\" в Пловдив е паднала жена. \r\nТя живеела в жилище на четвъртия етаж.\r\nНа място, в присъствието на съдебен лекар, е установена смъртта на 65-годишната обитателка на един от апартаментите. \r\nНяма данни за насилие.", "date": "2018.04.18", "title": "Жена загина, падна от жилищен блок в Пловдив"}
{"url": "https://www.dnes.bg/index/2018/04/18/oblachno-s-cigari-da-se-pushi-li-na-obshtestveni-mesta.373983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрябва ли забраната да бъде отменена и колко вреден е цигареният дим за  здравето ни – отговорите от кардиолога д-р Иво Петров в предаването  \"ОколоСветско\".\r\nВицепремиерът Валери Симеонов се обяви против сегашния закон за тютюнопушенето на обществени места. Според него забраната трябва да се смекчи, защото не се спазва дори в парламента. Реакцията на обществото не закъсня и отново на дневен ред е гладиаторската битка между пушачи и непушачи.\n\n\r\n\"Забраната за пушене на обществени места е европейска практика. Целта е да следваме добрите примери. Доводът, че след като законът не се спазва, той трябва да се смекчи, е нонсенс. Това не може да бъде довод, още повече когато се касае до здравето на населението\", определи д-р Петров.\r\nСтатистика показва, че 50% от активните пушачи подкрепят забраната. Стъпка напред или голяма крачка в грешната посока – трябва ли отново да се промени закона за здравето? Много заведения обаче си плащат и в тях спокойно се пуши на закрито. Можем ли да избягаме от практиката \"Данък Спокойствие\"?\n\r\n\"Свикнали сме, че като почерпим, ще ни се размине\", коментира д-р Иво Петров пред \r\n ", "date": "2018.04.18", "title": "Облачно с цигари – да се пуши ли на обществени места?"}
{"url": "https://www.dnes.bg/kino/2018/04/18/da-vnesesh-fines-na-terena-pele-kraliat-na-futbola.373715", "text": "Животът на феноменален атлет, който внесе класа и финес във футболния свят може да проследим в биографичния филм \"Пеле: Кралят на футбола\".\r\nБразилия е синоним за висококачествена игра на световно ниво и точно тази страст към спорта е отгледала едни от най-добрите играчи в света. Но само един мъж е познат на всички като \"Краля на футбола\" и неговото име е Пеле.\r\nТой става част от отбора на Бразилската Световна купа на 17-годишна възраст, изпълнявайки обещание, което е дал на баща си \"да му спечели Световна купа\".\r\nСлед обвинения в измама по време на Световната Купа през 1966 година контузеният Пеле се заклева повече никога да не играе в друга Световна Купа.\r\r\n                    \r\n                    За да остане да играе само за Бразилия правителството подсигурява заплащането на Пеле и го превръща в най-високо платения бразилски спортист в целия свят. Издигната му е дори восъчна фигура, а до ден днешен държавни управници и политици продължават да искат срещи с футболната легенда.\r\nБиографичният филм за живота на един от най-великите спортисти за всички времена \"Пеле: Кралят на футбола\" може да видим на 19 април в 9:30 часа по телевизия .\n\r\n ", "date": "2018.04.18", "title": "Да внесеш финес на терена: \"Пеле: Кралят на футбола\""}
{"url": "https://www.dnes.bg/usa/2018/04/18/albaniia-iska-us-voenna-baza-na-svoia-teritoriia.373916", "text": "Албания иска САЩ да изградят военна база на нейна територия, за да противодействат на влиянието на Русия. Това заяви във Вашингтон албанската министърка на отбраната Олта Джачка, цитирана от Франс прес.\n\r\n\"Мисля, че трябва да изпратим силно послание, че Западните Балкани са регион, ориентиран към Запада, че споделяме едни и същи принципи и ценности, които трябва да браним\". Това каза Джачка, която се срещна в Пентагона с американския министър на отбраната Джим Матис.\n\r\n\"Мислим, че е време САЩ да установят присъствие в Албания\", каза тя и предложи да бъде изградена военноморска база на САЩ или НАТО в Адриатическо море.\n\r\nСред заплахите, които тревожат Тирана, министърката посочи Русия, която \"опитва да увеличи влиянието си, дестабилизиращите й действия, било то чрез тайните служби, инвестициите или пропагандата й\", но също така Китай, Иран и \"дори Турция\".\r\r\n                    \r\n                    Тя изрази задоволство от предложението на Европейската комисия за започване на преговори за присъединяване на Албания към ЕС.\r\n/БТА/", "date": "2018.04.18", "title": "Албания иска US военна база на своя територия"}
{"url": "https://www.dnes.bg/politika/2018/04/18/syrditi-demokratichni-starcheta-a-niakoga-imashe-sds.373928", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазмирици, викове и страсти в синьо – така изглеждаше вчерашното заседание на Националния съвет на СДС, на което се очакваше лидерът Божидар Лукарски да поеме курс към патриотично-консервативната линия на партията.\n\r\nКолко крехко е съществуването на автентичната десница и зависи ли бъдещето на СДС от съдбата на лидера Лукарски?\n\n\r\n\"Още през 2013 година напуснах, защото тогава, поне за мен, се показа, че СДС е приключил. Една партия допусне ли да се стигне до такава деградация – нещата приключват. Избирателите и членовете на тези партии, които вярват, че може да се променят, участват в общата заблуда. Партийните ръководства трябва да бъдат премахнати, тъй като те правят всичко възможно да се задържат\", подчерта бившият зам.-председател на СДС Иван Сотиров.\r\n                    \r\n                    \r\nСегашният зам.-председател на СДС Румен Христов посочи в \"България сутрин\", че съжалява за разпрата, която вчера завладя синьото заседание. \n\r\n\"Провокациите не бяха от наша страна. Партията е разделена и това е жалко. Твърде малко сме и всеки е ценен за нас. Скандалът се разпали, заради недопуснати седесари, които не са платили членския си внос. Но това е абсурдно. \n\r\nДебатът накъде ще продължим не е проведен. Вчера трябваше да бъде даден мандат на преговорната група, която да прецени с кого да се водят преговори и с кого не. Това е решение на Националния съвет на СДС\", обясни той пред . \n\r\nЗа Иван Сотиров постоянното занимаване на СДС с коалиции е признание за несъстоятелност. \n\r\n\"СДС имаше амбицията да промени държавата, но как стана това е друг въпрос. Постоянното коалиране е абсурдно и вредно. Деградацията е обща. Те не поставят истинските въпроси в страната. С такъв мащаб на мислене не може да управляваш държава. Ако имаш личности с ясна визия, хората ще гласуват, тъй като имат глад\", категоричен бе бившият зам.-председател.", "date": "2018.04.18", "title": "Сърдити Демократични Старчета! А някога имаше СДС"}
{"url": "https://www.dnes.bg/crime/2018/04/18/zadyrjaha-myj-uchastval-v-alo-izmami-v-iambol.373936", "text": "Полицията в Ямбол задържа 33-годишен мъж от Шумен, за участие в телефонни измами, извършени през февруари и март, съобщиха от Областната дирекция на МВР.\r\nПотърпевши са възрастни хора от Ямбол, подлъгани, че оказват съдействие на полицейски служители за залавянето на телефонни измамници. \r\nПо тази схема възрастна жена му е дала 900 лева, друг жител на града е хвърлил през терасата си около 420 лева и златен пръстен. \r\nПо време на разследването е установено участието на арестувания в още четири телефонни измами в Ямбол. \r\nСледствените действия продължават, проверява се и съпричастността му към подобни престъпления, извършени в съседни региони.", "date": "2018.04.18", "title": "Задържаха мъж, участвал в ало измами в Ямбол"}
{"url": "https://www.dnes.bg/stranata/2018/04/18/bageri-v-arman-mahala-romi-sami-butat-kyshtite-si.373930", "text": "Поредна акция за събаряне на къщи в ромската Арман махала в Пловдив предприе кметът на район \"Северен\" Ральо Ралев.\r\nБагер събаря първата къща, чиито собственици живеят в чужбина. Имотът се водел на Златка Георгиева.\r\nДруги стопани на незаконен имот пък сами са го премахнали, като са си взели тухлите и строителните материали. Останало е само бетонното скеле, което кметството ще премахне.\r\nТретият имот, който е масивен двуетажен палат, ще бъде бутнат от самите стопани Юсеинови. Вчера те посетили кмета и поискали да отложи събарянето до 1 май, тъй като те сами щели да си го извършат.\r\nЗа разлика от други акции, които са съпроводени от клетви и лягане под багери, този път няма драми. Неколцина жители наблюдават бутането без да коментират.\r\r\n                    \r\n                    \"Ние само гледаме, не знаем защо ги бутат\", казват жени от Арман махала, цитирани от \"\".\r\n\"Мерим с еднакъв аршин, не избирателно. Освен в Арман махала, ще събаряме незаконна тераса на италианец, както и масивен навес в квартал \"Гаганица\", каза Ральо Ралев.\r\nВ момента събарянето върви с пълна сила.", "date": "2018.04.18", "title": "Багери в Арман махала, роми сами бутат къщите си!"}
{"url": "https://www.dnes.bg/politika/2018/04/18/bsp-shte-oriazva-privilegiite-na-deputatite-koi-drug-pochiva-70-dni.373934", "text": "На старта на новата парламентарна сесия соцлидерката Корнелия Нинова обяви, че левицата ще се бори за орязването на всички привилегии на народните представители.\r\nТя настоя, че пропастта между политическия елит и народа се е увеличила и призова за самоосъзнаване.\r\n\"Ако правиш смели заявки, че искаш да промениш системата, трябва да започнеш от себе си и да дадеш личен пример. Предлагаме промяна в правилника на Народното събрание, която да отнема всички привилегии на народните представители.\n\r\nКой българин, освен политическия елит, работи на заплата, зависеща от средната заплата. Ние ще си вдигаме всеки път заплатата, защо? Колко българи почиват над 70 дни? 240 са\", отбеляза Нинова в декларация от името на БСП.\r\r\n                    \r\n                    Тя се закани и че ако мнозинството не приеме това предложение, то ще стане факт, когато БСП управлява.\r\nНинова отхвърли обвиненията на управляващите, че това е популизъм и настоя, че това е принцип за равни права.\r\n\"Това не се казва популизъм, това се казва самоосъзнаване. Това ще покаже, че сме разбрали, че народът не признава привилигированите. Всеки споделя тези мисли наум, малцина са тези, които ще си позволим да ги изречем. Малцина са променяли държавите си и са наричани лидери. Призовавам тези, които споделят тези мисли, да се обединим и да бъдем водачите на народа си, който той очаква\", заключи Нинова.\r\nЛидерката на Столетницата отбеляза и че европредседателството остава основен приоритет, но разкритикува властта, че нито веднъж от началото му паралментът не е бил информиран за напредъка му. Тя отново настоя премиерът Бойко Борисов да дойде в парламента и да отчете европредседателството.\r\nСоцлидерката настоя и да не се прави политика на парче, а да се решават проблемите на хората в дългосрочен план. Като основни проблеми тя очерта икономиката, образованието и здравеопазването.\r\n\"Колкото и да кърпим проблемите, образованието ни не е адектвано за света. Трябва ни нова система в здравеопазването, а не хората да умират по пътищата\", настоя Нинова.\r\nЧервената шефка обяви и че през новия парламентарен сезон ще се бори за изсветляването на \"паралелната държава\" и посочи кои са сферите, които \"стоят на тъмно\".\r\n\"Имаме една официална държава и едни отзад, които купуват официалните. Искаме тази сесия да бъде началото на това признание и решаването на този проблем. Направихме преглед кои са тези сфери, които стоят в тъмното и които ежедневно изсмукват жизнените сили на хора. Това са производство и търговия с лекарства, производство и търговия с пшеница и хляб, пренос на енергия\", заключи Нинова.", "date": "2018.04.18", "title": "БСП ще орязва привилегиите на депутатите. Кой друг почива 70 дни?!"}
{"url": "https://www.dnes.bg/crime/2018/04/18/petima-prevejdali-migranti-prez-granicata-s-turciia.373937", "text": "ГДБОП задържа организирана престъпна група, занимавала се с незаконно превеждане на мигранти  през турско-българската граница. Специализираната прокуратура е повдигнала обвинения на петимата участници в групата, действала от февруари 2016 г. до ноември 2017 г. на територията на Бургаска област.\r\nСрещу част от обвинените има образувани дела за такива престъпления. Те са присъединени към досъдебното производство на СП, след като се доказва, че привлечените под отговорност са действали като част от организирана престъпна група.\n\r\nПетимата са задържани в хода на проведена специализирана операция на ГДБОП, ОДМВР-Бургас и териториалните дирекции \"Национална сигурност\" - Бургас и Ямбол.\r\n                    \r\n                    \r\nСпоред първоначалните данни участниците в групата са поддържали контакти с турски каналджии. Съгласували с тях кога и къде ще бъдат преведени през границата определен брой мигранти, посрещали ги, настанявали ги по квартири. След това ги превозвали към вътрешността на страната с лични автомобили или с наети таксита.\r\nЛидерът на групата е задържан непосредствено след влизането му в България през ГКПП \"Капитан Андреево\".\n\r\nСпециализираният наказателен съд е определил за петимата обвинени мярка за неотклонение \"задържане под стража\". Мярката подлежи на обжалване пред горната съдебна инстанция.\r\n ", "date": "2018.04.18", "title": "Петима превеждали мигранти през границата с Турция"}
{"url": "https://www.dnes.bg/zvezdi/2018/04/18/delnichen-bis-pleimeitkata-djuliana-gani-zalaga-imidj-sreshtu-iq.373943", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзвестни личности ще заложат имиджа си и ще отговарят на въпроси от обща култура в столичен клуб на 28 април.\r\n\"Няма да станат за резил, защото това са въпроси от обща култура. Това е и опасно да има въпроси от обща култура\", каза организаторът на събитието Борислав Борисов пред  и гарантира, че въпросите няма да бъдат давани предварително на участниците.\r\nЧаст от участниците в предизвикателството са Даниел Петканов, Даниел Златков, Мариана Маринова, Благой Георгиев, Евгени Минчев. В студиото пък гостува Джулиана Гани, която също ще отговаря на въпроси в клуба.\r\r\n                    \r\n                    Тя се прочу в Big Brother, след като отговори на 5 от 6 въпроса за четвъртокласници. А медиите така я вдигнаха във въздуха сякаш аха да надскочи IQ-то на Айнщайн. Самата Гани пък се похвали, че има три дипломи и знанията й не са случайни. Остава въпросът дали образованието ни е случайно, но това е друга тема.\r\nДжулиана, която е горда носителка на титлата Мис Силикон, бе изправена пред видеостената с импровизирани въпроси, зададени от водещия на \"България сутрин\" Златимир Йочев, на които отговори с променлив успех.\r\nКой беше любимият ти предмет в училище? \"Аз музика съм завършила иначе\", изстреля Гани преди появата на първата питанка.\r\nПървият въпрос беше на политическа тематика - Кой е първият демократично избран български президент на България след 1989 г.? Възможните отговори - Петър Стоянов, Георги Първанов, Желю Желев и Росен Плевнелиев\r\nБорислав Борисов влезе в ролята на ученик-зубър и започна да подсказва тихичко: \"Жельо Желев\". Гани се направи, че мисли и отговори правилно.\r\nСледващата питанка бе кой е треньор номер едно по футбол за 20 век, като силиконката чистосърдечно си призна, че е далеч от футбола. Другият гост този път дори на глас каза верния отговор - Димитър Пенев, но тя не го чу и заложи на Христо Стоичков.\r\nКоя от чуждиците обозначава човек, който наскоро е забогатял и се е издигнал в обществото? Възможните отговори - чорбаджия, плейбой, парвеню и олигарх. Последният отговор е особено популярен сред плеймейтките, дори бе разигран от Русата Златка в реклама, нали се сещате - като закъсат, звънят на олигарх 1, олигарх 2 и т.н.\r\n\"Със сигурност не е плейбой, защото щях да го знам. По пътя на логиката - парвеню\", закова отговора Джулиана.\r\nСледващият въпрос от викторината отново бе политически - Коя партия уби \"синята идея\" в България - СДС, НДСВ, ГЕРБ или всички.\r\n\"Въпросът е, че не знам коя е \"синята идея\", оттук идва проблемът\", започна разсъжденията си Гани.\r\nВодещият попита родената през 1991 г. моделка дали знае за промените, коя партия е свалена от власт през 1989 г., но Гани го парира - \"Чак толкова не съм запозната, мен ми е по-силна част ми е историята, музиката, но явно трябва да наблегна на политика и футбол\".\r\nКак историята не е свързана с политическите процеси не стана ясно, защото водещият реши да прекъсне викторината.", "date": "2018.04.18", "title": "Делничен бис: Плеймейтката Джулиана Гани залага имидж срещу IQ"}
{"url": "https://www.dnes.bg/muzika/2018/04/18/ostava-10-godini-sled-cherveniia-si-album.373929", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Остава\" празнува 10 години от излизането на Червения си албум \"Rock`N`Roll Song Designers\". Групата ще изсвири всички песни от него, както и някои от най-известните си парчета през годините.\r\n\"Благодарение именно на този албум бяхме поканени на няколко големи фестивала в Европа, сред които Sziget Festival, Exit Festival, B'Estfest Romania\", посочи в студиото на \"България сутрин\" вокалистът Свилен Ноев.\r\n\"Нямаше конкретна причина поради, която да го назовем \"Червения\", просто червено и бяло тогава ни хареса\", сподели китаристът Александър Марбург пред .\r\n\"Остава\" ще обиколи четири локации като в петък (20 април) ще свири в София, а в събота в Пловдив. Следващата седмица (27 април) групата ще бъде във Варна, в събота (28 aприл) в Бургас.\r\n ", "date": "2018.04.18", "title": "\"Остава\": 10 години след \"Червения\" си албум"}
{"url": "https://www.dnes.bg/rusia/2018/04/18/uchenik-napadna-s-noj-syuchenicite-si-v-rusiia.373922", "text": "Ученик от клас за деца със забавено психическо развитие рани двама души в училището си в град Стерлитамак в руската република Башкортостан, след което се намушка с нож и подпали помещението, съобщи ТАСС, като се позова на федералното следствие и източник от местните органи на реда.\n\r\nПо предварителни данни 17-годишният младеж влязъл в кабинета по информатика, където се намирали съучениците му, срязал с нож ръката на едно момиче и наранил учителката, после разлял в стаята бензин и го запалил, а междувременно и се намушкал.\n\r\nДруга ученичка, изплашена, скочила от втория етаж. Нападателят и тримата пострадали са настанени в болници. Бензинът изгорял бързо и в сградата не е избухнал пожар.\r\n                    \r\n                    \r\nСледствените органи работят по случая. Образувани са две наказателни дела: срещу ученика извършител - за опит за убийство, и за небрежност по служба - срещу длъжностни лица от органите за превенция на престъпността сред непълнолетните. Според федералното следствие тези органи са били сезирани преди във връзка с агресивно поведение от страна на тийнейджъра.\n\r\nРъководителят на Башкортостан Рустам Хамитов отпътува за местопроизшествието, съобщи за ТАСС неговият прессекретар Фанур Ягафаров.\r\n/БТА/\r\n ", "date": "2018.04.18", "title": "Ученик нападна с нож съучениците си в Русия "}
{"url": "https://www.dnes.bg/notifikacii/2018/04/18/taini-pregovori-na-vashington-s-kim-chen-un.373917", "text": "Номинираният за поста държавен секретар на САЩ Майк Помпео е отишъл на тайно посещение в Северна Корея по време на великденските празници и се е срещнал с Ким Чен Ун. Това пише в. \"Вашингтон пост\", позовавайки се на двама осведомени източници, предаде Ройтерс.\n\r\nЦелта на срещата между един от най-доверените пратеници на Доналд Тръмп и авторитарния лидер на азиатската държава е била да се положат основи за директни преговори между Тръмп и Ким за севернокорейската ядрена програма.\r\nАмериканският президент заяви вчера, че с Пхенян са били проведени преговори на \"много високо ниво\", без да даде подробности.\r\n/БТА/\r\n ", "date": "2018.04.18", "title": "Тайни преговори на Вашингтон с Ким Чен Ун?"}
{"url": "https://www.dnes.bg/sofia/2018/04/18/blokada-v-sofiia-zatvariat-ulici-zaradi-cska-levski.373938", "text": "Дербито ЦСКА - Левски и днес ще стане причина за проблеми в трафика в столицата в час пик. Главни улици и булеварди ще бъдат затворени заради мача, който ще започне в 18 часа на националния стадион \"Васил Левски\".\r\nПолицията ще взима мерки за обезопасяване на периметъра и опазване на обществения ред през целия ден.\r\nПървоначално в програмата на Първа професионална лига бе заложено ЦСКА и \"Левски\" да играят в 20:00 ч., но органите на реда предпочетоха срещата да бъде изместена за по-ранен час, за да свърши в ранните часове на деня.\r\n\r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва :\r\r\n                    \r\n                    От 20.00 часа на 18 април до приключване на футболната среща по алеите в непосредствена близост до Националния стадион \"Васил Левски\".\r\nОт 12.00 до 20.00 часа на 18 април  на моста пред Национален стадион \"Весил Левски\" – 49 паркоместа и на ул. \"Генерал Гурко\" между ул. \"Любен Каравелов\" и бул. \"Евлоги и Христо Георгиеви\" -50 паркоместа.\r\nОт 17.00 часа на 18 април до приключване на футболната среща само при необходимост и по преценка на ръководството на СДВР ще се забранява влизането на пътни превозни средства в двете посоки, с изключение на автобусите на масовия градски транспорт по:\r\nул. \"Ген.Гурко\" между бул. \"Васил Левски\" и бул. \"Евлоги и Христо Георгиеви\",\r\nБул. \"Евлоги и Христо Георгиеви\" между пл. \"Орлов мост\" и бул. \"Черни връх\"\r\nбул. \"Драган Цанков\" между бул. \"Евлоги и Христо Георгиеви\" и бул. \"Пейо Яворов\".\r\nПреди дербито само фенклубът на \"Левски\" призова за сборен пункт и шествие до стадиона.  Най-запалените фенове на ЦСКА си дадоха среща направо на трибуните. \"Сините\" ултраси ще се съберат на бул. \"Тодор Александров\" и в 16:15 ч. ще тръгнат към стадиона, к\r\nато вероятно ще преминат покрай президентството, сградата на Народното събрание, Софийски университет, ул. \"Ген. Йосиф В. Гурко\", а от там и към сектор \"Б\".", "date": "2018.04.18", "title": "Блокада в София: Затварят улици заради ЦСКА - Левски"}
{"url": "https://www.dnes.bg/politika/2018/04/18/dps-zove-za-dialog-bednost-sigurnost-zdrave.373939", "text": "За диалог между политическите сили по отделните секторни политики, призова лидерът на ДПС Мустафа Карадайъ в първия работен ден на депутатите след дългата им ваканция за Великден.\n\r\n\"Една година след началото на мандата на този парламент, по средата на европредседателството, българите очакват ясна програма за справяне с бедността, за реформи в образованието и здравеопазването, искат работни места сигурност, стабилност, достойнството на всеки, гарантиране на правата и свободите, висок жизнен стандарт\", посочи той.\n\r\nКарадайъ поиска и консенсус за мястото на България като фактор в регионален, европейски и световен план и увери, че ДПС като отговорна партия ще продължи да подкрепя всяко добро решение в тази връзка.\r\n                    \r\n                    \r\nСпоред него е време за решителни действия в отговор на опасната, рискова и тревожна международна обстановка, за създаване на условия за мир и стабилност, просперитет.\n\r\nЛидерът на ДПС смята, че последните събития, разтърсили света, изискват балансирана външна политика, но въпросът е доколко тя е такава или е просто снишаване.\r\n \r\n\"Все важни и сериозни въпроси, и като върховен орган в републиката парламентът трябва да отговори на тези въпроси\", настоя той.\n\r\nСпоред него политиците у нас трябва да работят за повече солидарност и стабилност в ЕС, а европейските граждани трябва да бъдат успокоени и да спре усещането за подкопаване на европейската общност.\r\n ", "date": "2018.04.18", "title": "ДПС зове за диалог: Бедност, сигурност, здраве..."}
{"url": "https://www.dnes.bg/sport/2018/04/18/nikolina-angelkova-dava-start-na-sedmiia-baik-i-ryn-za-chepyn.373956", "text": "20 април, петък, е крайният срок за регистрация за седмото издание на едно от най-атрактивните състезания по планинско бягане и колоездене \"Байк и рън за Чепън\", което ще се проведе на 28 април, край Драгоман. До тази дата включително желаещите да премерят сили сред невероятните гледки в района на Чепън планина трябва да побързат да се регистрират на адрес chepan.stenata.com и да заплатят своята такса за участие.\n\r\nСлед 20 април регистрационната система няма да приема повече заявки и ще отчита като активни участници само тези, заплатили своята такса в срок. \n\r\nНад 400  бегачи и колоездачи са записаните до момента като се очаква интензивна вълна от регистрации през последните дни. На 28 април в Драгоман бегачите ще застанат на старта в 9:30 часа, а колоездачите – в 10:30 часа. Тази година дистанциите остават непроменени -  42 км (маратон) и 21.3 км (полумаратон), но в колоездачната надпревара участниците вече могат да избират да се състезават в категории Хоби или XCM. Във втория случай състезателите се съревновават освен за класиране в състезанието, и за точки в годишната ранглиста на Българска колоездачна лига.\r\n                    \r\n                    \r\nЗапазената марка на \"Байк и рън за Чепън\" – безплатния превоз до състезанието и връщане с влак по редовната линия на БДЖ София-Драгоман и тази година приветства състезателите. Цял вагон ще посрещне участниците и техните велосипеди рано сутринта на 28 април на Централна гара София. Те ще получат своите билети по списък на предварително заявили желание да ползват опцията. Записванията за вагона на БДЖ текат на адрес https://goo.gl/forms/WvZtxvpOyVYAAasX2 и затварят заедно с регистрацията за състезанието на 20 април (петък). \n\r\nПаралелно тече и записването за детското състезание по бягане и колоездене от детска занималня Active Kids, което тази година се разделя в три възрастови категории: от 3 до 5 години, от 6 до 8 години и от 9 до 12 г.  По-малките ще направят обиколки пред Общината, а за най-големите трасето ще преминава през съседни на площада улици с дистанция не повече от 1 км, от които колите ще бъдат спрени по време на детската надпревара. Родителите могат да запишат напълно безплатно своите деца за участие. На място също ще се записват деца. Атрактивни награди ще има за всички малки участници. След състезанието мъниците ще могат да се отдадат на забавления във Въжен парк на предизвикателствата с аниматорите от Active Kids.\n\r\nПо време на състезанието участниците ще могат да разчитат на безплатно медицинско обслужване по трасето, както и на подкрепителни храна и напитки в три пункта. \n\r\nВсяка година на датата на състезанието \"Байк и рън за Чепън\" се отбелязва и празник на Чепън планина с множество празнични активности на площада пред Общината. Стартът тази година ще бъде даден от министъра на туризма Николина Ангелкова, която е един от специалните гости на събитието заедно с представители на РИОСВ, представители на съседните общини и медии.\n\r\nБогата програма са подготвили и от Община Драгоман за всички посетители, дошли да подкрепят своите близки в състезанието и същевременно ще могат да се запознаят с множеството забележителности в региона.\n\r\nНастроените за културен туризъм ще могат да се насладят на майсторски фолклорни изяви в изпълнение на местни певчески и танцови състави, както и изложби на локални занаятчии, гоблени, хартиени изобретения и др. \n\r\nЕдна от изненадите тази година ще са безплатните прожекции в Туристически информационен център Драгоман на страхотни нови филми, представящи природното и културно-историческо наследство на Драгоман, както и кулинарните традиции на града и региона. Специален мини бус пък ще прави обиколки с посетители до една от гордостите на община Драгоман – Неделнишкият манастир \"Св. Атанасий\", който в миналото е бил важен културно-просветен център в региона. ", "date": "2018.04.18", "title": "Николина Ангелкова дава старт на седмия \"Байк и рън за Чепън\""}
{"url": "https://www.dnes.bg/politika/2018/04/18/borisov-naredi-ministrite-pri-prezidenta-ne-mu-shtem-voinite.373941", "text": "\n\r\nПремиерът Бойко Борисов нареди на министрите си да поискат срещи с президента Румен Радев и да му представят обществените поръчки по министерства.\r\n\"Ако има данни за злоупотреби, с тях да се занимае прокуратурата\", заръча още Борисов.\r\nПремиерът отговори в началото на днешното заседание на МС на думите на държавния глава, че в държавата се строи хаотично и \"на тъмно\" с думите: \"По всяка тема може да му се отговори, но не искам да влизам в неговите войни, имаме доста повече и по-важна работа\".\n\n\r\nВсе пак Борисов настоя, че лично не прави обществени поръчки, а отговаря за политиката.\r\r\n                    \r\n                    \"Всички министри, които провеждат обществени поръчки, така или иначе когато има подписвания на споразумения, или когато пътува той, пътуват и министри и зам.-министри, поискайте среща с него и всеки един да представи това, което прави. И ако има данни за злоупотреби, да ги дадат на прокурори да ги вкарат в затвора\", каза премиерът.\r\nТой заяви, че правителството е започнало програмата за саниране, защото в следващите 5-15 години \"цели жилищни комплекси ще станат опасни и ДНСК трябва да ги затвори\".\r\n\"Ако някой е злоупотребявал, аз обществени поръчки не правя, правят ги кметовете – отиват кметовете в затвора, да се дават сигнали, да заминават. Аз отговарям за политиката и считам, че стотици хиляди българи вече се ползват от санираните блокове\", каза още Борисов.\r\nПо думите му в два-три блока са се появили течове, но \"не може заради една бълха, да се гори целият юрган\".\r\n\"Нанков, Нено Димов, Караниколов, Вълчев, всички един по един искате среща и казвате това са конкурсите, това са обществените поръчки. За кой имате претенции, чее на тъмно, на светло, искаме с прожектор да го осветим, да е ясно какво се прави\", нареди премиерът.", "date": "2018.04.18", "title": "Борисов нареди: Министрите – при президента! Не му щем войните"}
{"url": "https://www.dnes.bg/politika/2018/04/18/mareshki-vs-ninova-da-ne-govori-za-zadkulisie-chast-ot-nego-e.373944", "text": "Лидерът на \"Воля\" Веселин Марешки остро разкритикува соцлидерката Корнелия Нинова и изрази възмущението си, че тя говори срещу \"паралелната държава, а е част от създаването й\".\n\r\n\"Изразявам възмущението си от това да си част от задкулисието, да си създател на паралелната държава, а да имаш наглостта от трибуната да говориш срещу нея\", каза Марешки.\n\r\nТой атакува и президента Румен Радев и отсече, че \"не може да си алтернатива, когато си избрал за свое вице човек, който е част от задкулисието и си приел подкрепата на партията, която е създател на паралелната държава\".\n\r\n\"Нека помислим, че милиони българи живеят с по-малко пари, отколкото лидерката на една от партиите в парламента дава само за прически\", настоя лидерът на \"Воля\". Той се съгласи, че наистина има липса на лидерство, но уточни, че лидерите се раждат, а не се назначават.\r\n                    \r\n                    \r\n\"В момента в политиката има двама лидери - единият е Бойко Борисов, лидер на управляващите, другият е Веселин Марешки - лидер на алтернативата\", каза Марешки.\n\r\nПо думите му заради фалшивите новини се е стигнало до това единствената алтернатива - \"Воля\", за която няма доказателства за участие в корпуция, да е най-малката парламентарна група. Въпреки това обаче Марешки обеща, че ще продължи да работи още повече, за да \"излезе истината наяве\".\n\r\n\"Нашите партньори са лидери в Австрия, в Италия, във Франция, Германия, навсякъде в Европа. Защото това е истинската алтернатива. Ние няма да почнем да крадем и с откраднатите пари да си плащаме на социолози и политолози, които от сутрин до вечер да ни хвалят\", заключи Веселин Марешки.\r\n ", "date": "2018.04.18", "title": "Марешки vs. Нинова: Да не говори за задкулисие, част от него е!"}
{"url": "https://www.dnes.bg/stranata/2018/04/18/gyrci-se-zaseliha-v-bansko-obitavat-nedostroenite-imoti.373908", "text": "Гърци, които предпочитат да се издържат от наеми на имотите си в южната ни съседка вместо да работят, заселиха Банско. Чужденците, които останали без препитание масово се настанявали в пустеещи апартаменти и недовършени хотели, за да могат през това време да отдават собствените си жилища под наем.\r\nСпоред информация от местните, цяло семейство можело си осигури покрив над главата у нас за не повече от 200 лева на месец, които отивали за наемането на две стаи в Банско, които обаче не са в идеалния център на курортния град.\n\r\nЗа същия период пък те прибирали поне 2000 евро от наем на собственото си жилище в Гърция, което давали на туристи. Така с парите от рентата те спокойно си живеели у нас, че дори им оставали и пари настрана, които в Гърция иначе щели да похарчат бързо, заради поскъпването на живота там.\r\n                    \r\n                    \r\n\"Цяло Банско се напълни с гърци. Стиснати са. Не влизат заведения, а пазаруват чипсове и солети, защото в помещенията, които наемат, рядко има кухня, на която да си сготвят. Недружелюбни са, но все просят цигари. Даже и за това не дават пари\", разказа бански магазинер пред \"Монитор\". Мъжът има помещение на главната улица, която води до лифта, и всеки ден ставал свидетел на разходките на гърците из града. Той дори завързал познанство с някои от тях.\n\r\n\"Обясняват, че тук им е по-добре. Там също мизерстват, но не могат да заделят и едно евро, докато тук всичко им е евтино. Живеят в неизмазани апартаменти, които заради кризата не успяха да се продадат и се дават под наем\r\nсрещу символични суми.\r\nОтделно от това в родината си получават пенсиите, социалните и обезщетенията за безработица. Елате да видите на две дати от месеца какво става пред банките в Банско. Пълно е с гърци. Редят се по над 50 човека на опашка. Само в тези дни можете после да ги видите в заведенията\", разказал още местния банскалия.\n\r\nЗаради големия наплив и постоянно присъствие много от магазините започнали да изписват промоциите си и на гръцки език. Същият се появил и в менютата по по-евтините кръчми. Сезонни заведения, които работели само зимата пък, отворили врати и през пролетта с надеждата, че новодошлите ще ги посещават.\n\r\n\"Нямаме нищо против. Нека да влизат пари в джобовете на банскалии. И без това се появиха много нови сгради, които хората построиха, след като продадоха нивите си по време на имотния бум до 2007-а година. Всички инвестираха уж в семейни хотели, които сега им седят празни и недовършени.", "date": "2018.04.18", "title": "Гърци се заселиха в Банско! Обитават недостроените имоти"}
{"url": "https://www.dnes.bg/obshtestvo/2018/04/18/jivot-s-cerebralna-paraliza-a-kyde-tochno-e-dyrjavata.373896", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Вече 34 години Бахтишен Джуджева се грижи за сина си, който е с диагноза детска церебрална парализа. Разказва, че през годините ѝ е било много трудно да полага адекватни грижи. Споделя, че като майка на дете с увреждане, знае какво иска, съобщава Bulgaria ON AIR.\n\n\r\nЗнае и какво не иска. Не иска да кандидатства всяка година, за да бъде личен асистент на детето си. Не иска да отговаря на въпроса, дали грижите ѝ тежат. Не иска да получава заплата от 230 лева и да попълва дневник, в който всеки ден да описва какво прави в часовете, в които се води на работа.\r\n                    \r\n                    \r\nБахтишен разказва, че се е чувствала унизена от това, че е получавала маска, ръкавици и сабо, за да обгрижва детето си.\n\r\nПопада в националната програма и след нейното приключване се оказва, че няма право на друга помощ. Така ѝ се налага да започне работа, за да може да се грижи за сина си. Казва, че сумата която получават сега е малка, тъй като отпуснатите от държавата над 900 лева се дават на децата до 18 години.\n\r\n ", "date": "2018.04.18", "title": "Живот с церебрална парализа. А къде точно е държавата?"}
{"url": "https://www.dnes.bg/stranata/2018/04/18/nzok-okastri-vsiako-7-mo-bolnichno-leglo-izlishno.373897", "text": "Всяко 7-о болнично легло в страната ще бъде отрязано от Националната здравноосигурителна каса. 5 890 са излишни, НЗОК няма да сключва договори за тях. Това става ясно от проекта на Националната здравна карта, изготвен от Национална комисия за подготвянето й с председател министърът на здравеопазването.\r\nТя вече е одобрена от ръководството на Министерството на здравеопазването и е публикувана за обществено обсъждане в следващите 30 дни. След този период, ако не се появят възражения, тя ще влезе в сила, щом бъде публикувана в Държавен вестник, пише \"Монитор\".\n\r\nОт картата става ясно, че общо 32 913 легла за активно лечение са необходими за удовлетворяване потребностите на населението от болнична медицинска помощ. Общият им брой 38 803.\n\n\r\n                    \r\n                    \r\nНаправен анализ показва, че през 2017 г. за осъществяване на медицинските дейности в 28-те административни области са били необходими общо 24 723 легла. Това означава, че проектът на Националната здравна карта предвижда с 8190 повече легла за активно лечение, за които НЗОК ще сключва договори с болниците, казаха от Министерството на здравеопазването.\n\r\nНезависимо от привидно увеличеният им брой те ще бъдат намалени с 5 890, т.е. здравната каса няма да сключва договори с лечебните заведения за тях. Не е ясно обаче, как ще бъде обезпечено населението с болнична помощ, след като те бъдат орязани, както и по какви критерии ще става това и няма ли да се създадат предпоставки за корупция. Това са въпросите, които поставят Пациентски организации \"Заедно с теб\". Настояваме за яснота, как ще бъдат обезпечени пациентите особено в малките общини, заяви председателят на организацията Пенка Георгиева.\n\r\nНедоумение от публикувания проект изрази и д-р Ивелин Йоцов – член на Управителния съвет на Българския лекарски съюз, който е и член на комисията, работила по Националната здравна карта.\n\r\nНе са взети под внимание конкретните потребности на населението. Предложенията на областните комисии по картата коренно се различават от сметките, направени от МЗ, възмути се д-р Йоцов. Той обясни, че в БЛС вече са постъпили писма от областните колегии на съсловната организация от Шумен и Стара Загора, в хората питат защо не е взето под внимание предложението на съответните областни комисии.\n\r\nОт проекта на картата става ясно, че на НЗОК ще даде възможност да избира с кои лечебни заведения да сключи договори в случаите, когато на територията на дадена област има свръх предлагане на конкретни медицински услуги. \"Това ще гарантира ефективно разходване на средства при гарантиран достъп на гражданите до качествена медицинска помощ\", уверяват от МЗ.\n\r\nВ проекта се казва още, че всяка област трябва да разполага със съответен брой специалисти от доболничната помощ, медицински, акушерки и рехабилитатори, но не се обяснява от къде ще дойдат лекарите, след като те за дефицит в цялата страна.\n\r\n\r\n ", "date": "2018.04.18", "title": "НЗОК окастри всяко 7-мо болнично легло – излишно!"}
{"url": "https://www.dnes.bg/snimka-na-denia/2018/04/18/toplo-i-slynchevo-temperaturite-do-25-gradusa.373898", "text": "Над по-голямата част от страната ще бъде предимно слънчево. По-значителна ще е облачността в западните райони, където на отделни места краткотрайно ще превали. Ще духа слаб североизточен вятър. Максималните температури на 18 април ще са между 20 и 25 градуса, по морския бряг - между 13 и 17 градуса.\r\nНад Черноморието ще преобладава слънчево време, с по-значителна облачност в часовете преди обяд по северното крайбрежие. Ще духа слаб до умерен североизточен вятър. Дневните температури ще достигнат 13-17 градуса. Температурата на морската вода е 11-12 градуса. Вълнението на морето ще е 2-3 бала, сочи  на синоптиците от БАН.\rНад планините облачността ще е по-често значителна, като повече слънчеви часове ще има в Източна България. На места главно в югозападните масиви ще има краткотрайни превалявания, възможно е и да прегърми. Максималната температура на височина 1200 метра ще е около 15 градуса, на 2000 метра - около 7 градуса.\r\nВ четвъртък и петък ще има и слънчеви часове, но ще бъде и с по-значителни временни увеличения на облачността. На места ще превали краткотраен дъжд, в отделни райони - придружен с гръмотевици.\r\nВ четвъртък вятърът временно ще бъде северозападен, към вечерта в източните райони отново ще се ориентира от север-североизток, ще се усили и с него през нощта срещу петък и в петък ще нахлува сравнително хладен въздух.\r\nДневните температури ще се понижават, като в петък максималните ще са предимно между 15 и 20 градуса. В петък привечер облачността над по-голямата част от страната ще намалее.", "date": "2018.04.18", "title": "Топло и слънчево, температурите до 25 градуса"}
{"url": "https://www.dnes.bg/notifikacii/2018/04/18/jertvata-na-samoleta-43-godishna-maika-na-dve-deca.373910", "text": "Загиналият пътник на борда на самолета, кацнал вчера аварийно във  Филаделфия, е 43-годишна жена на име Дженифър Риърдан, съобщи Асошиейтед  прес.\n\n\r\nТя е била високопоставена служителка на банката \"Уелс Фарго\" и майка на две деца от град Албакърки в щата Ню Мексико.\r\nСпоред разказите на очевидци единият от двигателите на самолета на  \"Саутуест еърлайнс\", пътуващ от Ню Йорк за Далас, е избухнал на малко  под 10 000 метра височина и е счупил илюминатор.\r\nЖената е била засмукана  през него при декомпресията, пътници са й се притекли на помощ и са я  издърпали обратно в кабината.\r\nТя обаче била тежко ранена и по-късно издъхнала, а седем души са леко ранени.\r\nПилотите на самолета със 149 души на борда спуснали рязко машината и я приземили аварийно във Филаделфия.", "date": "2018.04.18", "title": "Жертвата на самолета: 43-годишна майка на две деца"}
{"url": "https://www.dnes.bg/zvezdi/2018/04/18/rut-koleva-na-28-zvezdata-na-novata-muzika.373814", "text": "\n\r\nНа днешния 18 април своя рожден ден празнува популярната българска певица Рут Колева. Родена в София през 1990 година, днес тя е една от най-популярните млади певици на българската музикална сцена.\n\r\n\n\r\nДъщеря е на известния щангист Неделчо Колев, който в момента е шеф на федерацията по вдигане на тежести. Майка й пък е художничка със спортно образование.\n\r\nКато малка прекарва голяма част от детството си в чужбина – в Бахрейн, Индия и Тайланд, където баща й е треньор.\n\r\nИнтересът й към музиката се поражда още от малка, като първата й голяма музикална изява е на сцена е по време на прием в Тайланд, когато е 9-годишна.\r\n                    \r\n                    \r\nПевицата има брат близнак, който се занимава професионално със сноуборд.\n\r\nНа 15-годишна възраст подписва договор с мениджъра Джо Флетчър и заминава за САЩ, където записва първите си песни с композитора Мартин Брайли.\n\r\nПървата ѝ авторска песен е с Jahmmy Youth и се казва \"Clean your heart\", като написва текста към нея, когато е на 15 години.\n\r\nИзбрана е за \"Жена на годината\" на списание \"GRAZIA\" през 2011 г., в категория \"Музика\", и е най-младият носител на тази награда за България.\n\r\nРут е едно от основните лица на фондация \"И аз мога\", както и на кампанията на \"Avon\" срещу рака на гърдата.\r\n", "date": "2018.04.18", "title": "Рут Колева на 28: Звездата на новата музика"}
{"url": "https://www.dnes.bg/temida/2018/04/18/zadyrjaneto-na-ivancheva-podkup-ili-klopka.373912", "text": "Прокуратурата ще оповести подробности около ареста на кмета на столичния район ''Младост'' Десислава Иванчева. Тя беше показно задържана в центъра на София вчера.\n\n\n\n\n\r\nИванчева и нейната заместничка Биляна Петрова бяха арестувани – според предварителна информация – заради получаване на подкуп от 56 хил. евро, който бил само част от още по-голяма сума – 250 хил. евро, припомня .\n\r\nАкцията е на специализираната прокуратура, под ръководството на новото антикорупционно звено. Иванчева остана с часове на булеварда с белезници на ръцете и заяви, че не знае защо е задържана.\r\n                    \r\n                    \r\nСледствените действия включваха броенето на намерените пари, които са били в служебния автомобил на кметицата. Арестът и следствените действия продължиха повече от 10 часа.\n\r\nКъсно снощи Десислава Иванчева беше изведена от спортната палата. Тя заяви, че показният ѝ арест бил клопка.\n\r\n", "date": "2018.04.18", "title": "Задържането на Иванчева – подкуп или клопка?"}
{"url": "https://www.dnes.bg/muzika/2018/04/18/skandalnite-tatu-kakvo-stana-s-ruskinite.373909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nПровокативни, скандални и шокиращи – всички си спомнят дуото \"Тату\", което помете международната музикална сцена и скандализира Русия.\r\nЮля и Лена се представят като лесбийска двойка, въпреки силната хомофобска реторика в родната си страна. И се качват на върха – техните шест албума продават милиони копия из целия свят.\r\nПрез 2004 година обаче, скандал разделя \"Тату\" с тогавашния им мениджър, а провокативният им имидж започва да се променя.\r\nКъде са момичетата сега, показва \r\n ", "date": "2018.04.18", "title": "Скандалните \"Тату\". Какво стана с рускините?"}
{"url": "https://www.dnes.bg/notifikacii/2018/04/18/iujna-koreia-poiska-miren-dogovor-s-kndr.373911", "text": "Южна Корея иска да замени примирието, сложило край на бойните  действия в Корейската война през 1953 г., с \"постоянен мирен режим\" на  Корейския полуостров. Това каза министерството на националното  обединение, цитирано от Йонхап и БТА.\r\nАмериканският президент Доналд Тръмп даде вчера \"благословията\" си  на двете Кореи, които, изглежда, обсъждат подписването на мирен договор,  който официално да сложи край на Корейската война, когато лидерите им  се срещнат на среща на върха на 27 април, посочи южнокорейската агенция.\r\n\"Правителството полага усилия да обяви край на войната и да установи  постоянен мирен режим\", каза  на брифинг говорител на министерството.\r\nВ същото време директорът на Службата за национална сигурност към  президентството в Сеул Чон И-ин заяви, че Южна Корея и САЩ може да  подпишат мирно споразумение със Северна Корея, ако тя се откаже напълно  от своята ядрена програма, предаде ТАСС.\r\n ", "date": "2018.04.18", "title": "Южна Корея поиска мирен договор с КНДР"}
{"url": "https://www.dnes.bg/index/2018/04/18/receptata-dnes-kiuftenca-uviti-v-bekon.373817", "text": ":\r\n500 г говежда кайма или смес\r\nсол, черен пипер на вкус\r\n3-4 кисели краставички\r\n1 ч.л. чесън на прах\r\n150 г кашкавал, нарязан на кубчета\r\nсос барбекю\r\n300 г пушен бекон\r\n \r\n:\r\n \r\nСложете каймата в дълбока купа. Добавете към нея нарязаните на ситно кисели краставички, сол, черен пипер и чесъна на прах. Размесете каймата добре. Вземете малко количество от готовата смес, леко го разстелете в ръката си, сложете в средата кубче кашкавал и оформете кюфтенце.\r\n \r\nОколо всяко готово кюфтенце завийте по 2 тънко нарязани парчета бекон.\r\n \r\nСложете ги в тава върху хартия за печене. Печете в предварително загрята фурна на 180 градуса за 20 минути. След това извадете тавата, намажете кюфтенцата със сос барбекю и ги върнете във фурната за още 10-12 минути.\r\n\r\n", "date": "2018.04.18", "title": "Рецептата Dnes: Кюфтенца, увити в бекон "}
{"url": "https://www.dnes.bg/obshtestvo/2018/04/18/za-shesti-pyt-roditeli-na-deca-s-uvrejdaniia-na-protest.373913", "text": "Родители на деца с увреждания излизат на шести национален протест. Най-малко 20 организации от 10 града в страната ще подкрепят протеста с настояване за гарантиране на Лична помощ за деца с увреждания, съобщава .\n\n\n\n\r\nПротестът ще започне пред Президентството в 11:00 ч., след което ще се пренесе пред сградата на Министерския съвет. Шествието ще се насочи към НДК, където е предвидено да приключи.\n\r\nПротестиращите настояват хората с увреждания и родителите на деца с увреждания да получават финансиране за лична помощ от републиканския бюджет, в размер не по-малък от две минимални работни заплати.\r\n                    \r\n                    \r\nМиналата седмица хора с увреждания също излязоха на национален протест. Те се обявиха срещу дискриминиращите, според тях, промени в модела за медицинската експертиза и ТЕЛК, властта спря промените и започнаха разговори с държавните институции.\n\r\n ", "date": "2018.04.18", "title": "За шести път... родители на деца с увреждания на протест"}
{"url": "https://www.dnes.bg/usa/2018/04/18/pochina-bivshata-pyrva-dama-na-sasht-barbara-bush.373914", "text": "Барбара Буш, съпруга на бившия американски президент Джордж Х. У. Буш и майка на бившия президент Джордж У. Буш, почина, съобщи в Twitter говорителят на нейния съпруг Джим Макграт, цитиран от Франс прес.\r\n\"Барбара Буш почина във вторник, 17 април 2018 г., на 92 години\", каза Макграт, който обяви в неделя, че бившата първа дама е отказала за нея да бъдат полагани палиативни медицински грижи, пише БТА.\r\nБарбара Пиърс е родена през юни 1925 г. в щата Ню Йорк. Тя се запознава с Джордж Х. У. Буш, когато е на 16 и се омъжва за него три години по-късно. \r\nТе имат шест деца, сред които Джордж У. Буш, президент на САЩ от 2001 до 2009 г.\r\nНейният съпруг ръководи страната от 1989 до 1993 година. Като първа дама, нейна кауза е насърчаването на грамотността и на четенето на книги. Тя обаче казва, че е по-заинтересувана да се грижи за дома, отколкото да помага на съпруга си да управлява страната, отбеляза Ройтерс.", "date": "2018.04.18", "title": "Почина бившата първа дама на САЩ Барбара Буш"}
{"url": "https://www.dnes.bg/sofia/2018/04/18/ivancheva-ot-borkinia-sreshtu-korupciiata-v-korumpirana-kyde-e-istinata.373920", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВчера в София се разигра зрелищна акция по задържането на кметицата на район \"Младост\" Десислава Иванчева и нейната заместничка Биляна Петрова.\n\r\nДвете бяха арестувани по време на получаването на подкуп от 56 хил. евро за уреждането на разрешително за строеж.\n\n\n\n\n\n\r\nЖители на кв. \"Младост\" се събраха на протест в защита на Иванчева. На демонстрацията присъства и Кристияна Тодорова, която е част от Инициативния комитет, издигнал Иванчева като кмет.\n\r\n\"Не е доказано дали Иванчева има вина. Ние с писмо свалихме доверието си от нея. За 2 години тя неколкократно доказа, че има склонност към задкулисни сделки. Тя е манипулативна личност, която и преди ме е лъгала\", отбеляза Тодорова.\r\n                    \r\n                    \r\nВ защита на компрометираната кметица, хората от квартала подчертаха, че няма логика човек, който се бори срещу застрояването, да приеме подкуп за нещо подобно.\n\r\n\"Тя трябваше да изнесе конференция, на която да обясни вратичките към застрояването. Подкупът е за по-висока олигархична класа, а не за Иванчева. Няма да се откажем, защото в \"Младост\" не може да се диша. Арестът на Иванчева е постановка. Върхушката на ГЕРБ стои зад ареста на кметицата\", изтъкнаха протестиращите пред репортера на  Димитър Димитров.\n\r\nСпоред адвокат Людмил Рангелов арестът е прекалено показен и вероятно публичността е умишлен ефект.\n\r\n\"Прекалено големи сили бяха използвани. Няма друга причина това да се случи в центъра на София. От момента на задържането, човек има право на защитник, на адвокат и то незабавно, а разследващите органи са нарушили този закон. Може да се стигне до дело в Страсбург. Този продължителен престой на публично място е унижение на личността“, подчерта юристът.\n\r\n\"Не останах учуден, когато разбрах. Госпожа Иванчева имаше практика да слага досиетата на строителните фирми \"на трупчета\", докато не получи дадена услуга, като ремонт на детска градина. Това може и добре да изглежда за гражданите, но е нарушаване на закона\", настоя бившият й заместник Николай Вапцаров.\n\r\nПо неговите думи няма нито един строеж в \"Младост\", който е реално спрян. \n\r\nВ квартала е известна драмата с Блок 70: Това е единственият случай, в който ние хванахме инвеститора в нарушение. Пуснахме жалба до съда и всичко вървеше много добре. Но инвеститорът каза, че ще се оплаче в прокуратурата. След това Иванчева спря делото и се договори с инвеститора, разказа Вапцаров пред Bulgaria ON AIR.\n\r\n\"Гражданите трябва да разберат, че Иванчева не е каузата. Това, че тя е уличена в нещо, не означава, че всички, които се борят срещу презастрояването са такива\", категоричен бе бившият й заместник.\r\n ", "date": "2018.04.18", "title": "Иванчева – от боркиня срещу корупцията в корумпирана! Къде е истината?"}
{"url": "https://www.dnes.bg/notifikacii/2018/04/18/krai-na-erata-kastro-v-kuba-izbirat-priemnik-na-raul.373915", "text": "Осемдесет и шест годишният кубински президент Раул Кастро утре ще предаде властта на ново поколение в преход, който бележи края на близо шест десетилетия еднолично управление на братята Кастро на карибския остров, предаде Франс прес.\n\r\nФидел, а след него Раул управляваха Куба почти 60 години, превърнаха острова в основен актьор в Студената война и съумяха да съхранят комунистическия режим въпреки сътресението от разпада на съветския им съюзник.\n\r\nДнес и утре на историческо пленарно заседание кубинският парламент ще избере нов председател на Държавния съвет - главния орган на изпълнителната власт.\n\r\nВластите не са го потвърдили официално, но се очаква новият президент да е 57-годишният първи вицепремиер Мигел Диас-Канел.\r\nРаул Кастро ще остане начело на Кубинската комунистическа партия до следващия й конгрес, планиран за 2021 г., когато той ще навърши 90 години.\n\r\nПриемникът на братята Кастро ще трябва да продължи необходимата \"актуализация\" на остарелия икономически модел в момент, когато Куба е изправена пред отслабването на съюзника си Венецуела, продължаващото американско ембарго, което спъва развитието й и решението на президента Тръмп да замрази започналото в края на 2014 г. сближаване със САЩ.\n\r\nСамите кубинци не очакват съществени промени в страната. Впрочем, сякаш за да подчертаят отсъствието на \"революция в революцията\", властите не са планирали пищна церемония за това гласуване в парламента, а визите за чуждестранни журналисти са за срок от само четири дни.\n\r\nВсе пак денят на гласуването е знаменателен - на 19 април се отбелязват 57 години от победата в Залива на прасетата, смятана в Куба като \"първото поражение на империализма на янките в Латинска Америка\".\r\n/БТА/", "date": "2018.04.18", "title": "Край на ерата \"Кастро\" в Куба – избират приемник на Раул "}
{"url": "https://www.dnes.bg/televizia/2018/04/18/komunisti-atakuvat-germanski-kamion-v-edno-frensko-selo.373840", "text": "Във втори епизод на пети сезон на сериала \"Едно френско село\" ще видим Антоан и Клод, които все още се укриват. Героите намират подслон във ферма в гората, но бързо срещат проблеми с намирането на храна.\r\nКомунистите, тайно организирани в гората, атакуват немски камион... но нещата бързо излизат извън контрол и започва обстрел. Марсел и Сузан се справят със ситуацията, но завръщането на Жерар обременява все повече и повече неговата съпруга.\r\nАтаката над германския камион провокира яростта на Хайнрих Мюлер, който нарежда многобройни арести във Вилньов. Освен това той използва Ортенс за да се сдобие с морфин за да успокои нарастващите си болки.\r\nГледайте сериалът \"Едно френско село\" всеки делник от 20:30 часа по телевизия \r\n ", "date": "2018.04.18", "title": "Комунисти атакуват германски камион в \"Едно френско село\""}
{"url": "https://www.dnes.bg/notifikacii/2018/04/18/dokoga-2-godishno-se-bori-za-jivot-sled-ptp-na-trakiia.373921", "text": "2-годишно дете е с опасност за живота след тежка катастрофа на автомагистрала „Тракия“, в района на пътен възел \"Цалапица\", съобщиха от МВР. \r\nСигналът за пътния инцидент е подаден около 18:00 часа вчера.\r\nПо първоначални данни, лек автомобил \"БМВ\" се е ударил в мантинелата, а после странично в ТИР, движещ се в посока Бургас. \r\nВ болница са откарани 29-годишната шофьорка на колата и 2-годишно дете, което според лекарите е с опасност за живота. Жената е освободена за домашно лечение. \r\nТя и водачът на камиона са тествани с дрегер, резултатите за употреба на алкохол са отрицателни. \r\nОбразувано е досъдебно производство за разследване на причините за катастрофата. Извършен е оглед на място.", "date": "2018.04.18", "title": "Докога? 2-годишно се бори за живот след ПТП на \"Тракия\""}
{"url": "https://www.dnes.bg/akoshtete-vqrvaite/2018/04/18/kak-da-pochistim-liceto-u-doma.373755", "text": "Нашата кожа е изложена на суровото време, влажност и замърсяване, което оказва влияние върху кожата ни. Оттук и кожата ни става тъпа и безжизнена през годините. \r\nЗа да я съживите, има няколко съвсем лесни стъпки, с които ще се погрижите за вашата кожа. Ако искате да избегнете посещението в салона и да почистите лицето си у дома, вижте 5 съвета:\r\n \r\n\r\n \r\nПърво трябва да измиете кожата на лицето си. За целта ви трябва най-обикновена пяна за лице - изборът оставяме на вас!\r\n \r\n\r\n \r\nСледващата стъпка е важна, тъй като работи върху запушени пори и помага за премахването на мъртвите клетки от кожата. Можете да изберете нещо от магазина или да наблегнете на естествената грижа за лице, като смесите кафява захар с кокосово масло.\r\n \r\n\r\n \r\nДобрата маска за лице ще помогне за подобряване на еластичността на кожата и ще съживи блясъка. За лятото най-добият избор е да смесите извара и брашно от нахут, което е едно от най-добрите домашни средства за блестяща кожа.\r\n \r\n", "date": "2018.04.18", "title": "Как да почистим лицето у дома?"}
{"url": "https://www.dnes.bg/zvezdi/2018/04/18/sled-dueta-sys-slavi-krisko-e-gotov-da-zastane-zad-nego-partiino.373846", "text": "Рапърът Криско разкрива тайната за хита си със Слави Трифонов: \"Гледай как се прави\", както и как се работи с шоумена.\r\n\"Отдавна съм си мислил за дует със Слави. Един от бийтмейкърите, с които работя, ми изпрати инструментал и в него беше вмъкнал рефрен от старо парче, в което се пее: \"Както те обичам, ще те открадна\".\r\nСамо като го чух, си представих как го пее Слави. Обадих му се и му пуснах парчето. Веднага след като свърши демото, той ми каза: \"Правим го!\"\r\n\"За мен това значеше много, защото Слави е най-влиятелната личност в българския шоубизнес\", разказва Криско пред списание Love style.\r\nНа въпроса дали рапърът би се включил в партията на Слави, той отговори: \"Бих го подкрепил!\"\r\r\n                    \r\n                    Криско разказа, че прословутото \"Джан-Джун\" в припева на хита, е израз, който знае от Любо Киров: \"Той постоянно го употребява. В някои краища означава \"няма никой\" - демек, че няма никой като нас и гледай как се прави\".\r\nСнимките на клипа продължили два дни, а в екипа участват 70 човека. Целият декор бил построен специално за видеото. Сградата, в която снимали, имало много тесен вход и се наложило да разрушат предната фасада, за да влезнат ролс-ройса и златното бентли.\r\n\"По време на снимките седем пъти заби камерата в първия ден, а втория започна с това, че изгоря генераторът за ток. С всички тези красиви момичета нещата вървят бавно… докато станат косите, грима, не знам си к’во…\", обяснява още Криско.\r\nТой признава, че с приятелката си Цвети са заедно отдавна, но не мислят за сватба, защото за него бракът е демоде. А дали вече иска наследник?\r\n\"Обичам децата, те ни учат и ъпгрейдват. Всички трябва да правим деца\", завършва ръпърът.\r\n", "date": "2018.04.18", "title": "След дуета със Слави, Криско е готов да застане зад него... партийно!"}
{"url": "https://www.dnes.bg/obrazovanie/2018/04/18/vodeshti-kompanii-se-vkliuchiha-v-karieri-i-studenti-2018.373924", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 30 водещи компании се включиха във форума \"Кариери и студенти 2018\". За 16-и пореден път събитието се организира в Нов български университет с подкрепата на .\r\nЦелта е компаниите от различни сфери да представят на студентите свободни стажантски и работни позиции.\r\nИ тази година  е медиен партньор на събитието.\r\n ", "date": "2018.04.18", "title": "Водещи компании се включиха в \"Кариери и студенти 2018\""}
{"url": "https://www.dnes.bg/notifikacii/2018/04/18/novi-cheztitki-drujestvoto-iska-po-skyp-tok-ot-iuli-s-20.373923", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоставчиците на ток поискаха увеличение на ценита за бита с между 8 и 20%, става ясно от съобщение на Комисията за енергийно и водно регулиране. Най-голямо поскъпване е поискал доставчика на ток в Западна България - ЧЕЗ с над 20%. \n\r\nОпозицията видя връзка между сделката за най-голямото енергодружество у нас и евентуалния скок в цената. Фирмата на Гинка Върбакова обаче отрича.\n\r\nОт дружеството са категорични, че сделката с Чехия остава в сила, въпреки изненадващото оттегляне на България. \n\r\nГинка Върбакова е успяла да премине всички проверки и да докаже, че има капитал. Сега на ход са банките. Те обаче чакат одобрението на регулаторите.\r\n\"На един основен въпрос комисията не намери отговор и по мое лично мнение нямаше и желание да го направи. Става въпрос за това да бъдат проверени капиталите, които стоят зад сделката - кои са банките, откъде идва финансирането, какви са гаранциите и обезпеченията\", коментира в студиото на \"България сутрин\" икономистът и политик Мартин Димитров.\n\r\nПо думите му всичко това е необходимо да се изясни, защото се явява критична структура, която пък от своя страна е част от националната сигурност на страната ни.\n\r\n\"Не можем да позволим подобна сделка да се реализира без да имаме отговорите и фактологията\", категоричен бе Димитров.\n\r\nПред  енергийният експерт проф. Атанас Тасев обясни, че сделката за ЧЕЗ не играе никаква роля по отношение на ценообразуването. Тъй като не била финализирана все още вдигането на цените нямало общо с бъдещите собственици на дружеството и техните интереси.\n\r\n\"Колкото по-сложен е един процес, толкова по-прости трябва да са решенията. Ако държавата не се намесва, когато банката плати, това би означавало, че парите са чисти и има достатъчно сериозни гаранции. По друг начин обаче стои въпросът във връзка със собствения капитал. Оказа се обаче, че държавата разполага с достатъчно инструменти, с които да гарантира стабилността на управлението\", подчерта той.", "date": "2018.04.18", "title": "Нови ЧЕЗтитки, дружеството иска по-скъп ток от юли – с 20%"}
{"url": "https://www.dnes.bg/sofia/2018/04/18/vijte-kyde-niama-da-ima-voda-utre-v-sofiia.373926", "text": "На 19 април 2018 г. (четвъртък) във връзка с подмяна на спирателен кран на ул. \"Марица\", кв. \"Подуене\", се налага спиране на водоподаването от 09:00 до 18:00 часа на клиентите на \"Софийска вода\", живеещи в района на ул. \"Марица\", от ул. \"Черковна до ул. \"Васил Друмев\", ул. \"Люле Бургас\", от ул. \"Марица\" до бул. \"Ген. Данаил Николаев\", района между ул. \"Черковна\", бул. \"Мадрид\" и  бул. \"Ген. Данаил Николаев\", както и жп гара \"Подуяне\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Черковна\" №26.\r\n                    \r\n                    \r\nНа 19 април 2018 г. (четвъртък) във връзка с подмяна на сградно водопроводно отклонение на бул. \"Евлоги и Христо Георгиеви\", Център, се налага спиране на водоподаването от 09:30 до 19:30 часа на клиентите на \"Софийска вода\", живеещи в района на бул. \"Евлоги и Христо Георгиеви\", от ул. \"Оборище\" до бул. \"Янко Сакъзов\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Евлоги и Христо Георгиеви\" №167.\n\r\nНа 19 април 2018 г. (четвъртък) във връзка с изграждане на сградно водопроводно отклонение на ул. \"Богдановец\", кв. \"Крива река\", се налага спиране на водоподаването от 10:00 до 19:00 часа на клиентите на \"Софийска вода\", живеещи в района на ул. \"Богдановец\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Богдановец\", ъгъла с ул. \"Феликс Каниц\".\n\r\nНа 19 април 2018 г. (четвъртък) във връзка с изграждане на сградно водопроводно отклонение на бул. \"Цар Борис III\", жк. \"Хиподрума\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на бул. \"Цар Борис III\", от ул. \"Видлич\" до ул. \"Лерин\" и ул. \"Кратово\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Цар Борис III\", ъгъла с ул. \"Нишава\".\n\r\nНа 19 април 2018 г. (четвъртък) във връзка с монтаж на спирателен кран на бул. \"Христо Ботев\", кв. \"Банишора\", се налага спиране на водоподаването от 10:00 до 19:00 часа на клиентите на \"Софийска вода\", живеещи в района на ул. \"Струга\", от бул. \"Княгиня Мария Луиза\" до бул. \"Христо Ботев\", бул. \"Христо Ботев\" - от ул. \"Струга\" до бул. \"Княгиня Мария Луиза\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Христо Ботев\", ъгъла с ул. \"Струга\".\n\r\nНа 19 април 2018 г. (четвъртък) във връзка с диагностика на уличен водопровод на ул. 15, с. Долни Богров, се налага спиране на водоподаването от 09:00 до 16:00 часа на клиентите на \"Софийска вода\", живеещи в района на ул. 15, от ул. 20 до ул. 24.\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. 15, ъгъла с ул. 24.\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.04.18", "title": "Вижте къде няма да има вода утре в София"}
{"url": "https://www.dnes.bg/kino/2018/04/18/rampage-unishtojitelite-pobedi-konkurenciiata.373925", "text": "Екшънът по видеоиграта от 80-те години на миналия век - \"Rampage: Унищожителите\", е най-гледаният у нас, сочат обобщените данни от киносалоните след миналия уикенд.\r\nФилмът с Дуейн Джосън-Скалата, който освен Земята трябва да спаси и любимеца му - горилата Джордж, е гледан от 14 017 зрители и има 158 480 лева приходи за трите дни по екраните у нас.\r\nНа втора позиция е следващата премиера от миналия уикенд - екшън-комедията \"Такси 5\". Познатата история за супер-колата със знак на такси, управлявана от шофьор, който се справя във всякакви ситуации и този път трябва да помогне за спирането на \"италианска банда\" е гледана от 13 644 зрители и има 127 128 лева приходи за първите три дни у нас.\r\r\n                    \r\n                    Трето място е за третата премиера от миналия уикенд - хорърът \"Нито звук\". Историята за семейство, което живее в гробовна тишина заради страх от невидими създания, преследващи и атакуващи всеки звук, е гледана от 6 657 зрители и има 70 916 лева приходи за първите три дни у нас.\r\nЧетвърто място е за \"Зайчето Питър\". Игрално-анимационната история за трудното съжителство между стопанина на къщата Томас и обитателите на градината му, базирана на книгата на Биатрикс Потър от 1901 година е гледана от 57 729 зрители и има 466 709 лева приходи за 17-те дни на екраните у нас.\r\nПета позиция сред най-гледаните филми е за \"Играч първи, приготви се\" по романа на Ърнест Клайн. Приключенският екшън за Уейд Уотс, който влиза във виртуална утопия, за да търси \"великденското яйце\", заложено в играта \"Оазис\", е гледан вече от 31 773 зрители и има 351 006 лева приходи за трите седмици по екраните у нас.\r\nШесто място в топ 10 е за комедията \"Секс на куково лято\". Историята на трима родители, които си поставят за цел с всякакви средства да провалят идеята за първи секс на дъщерите им в абитуриентската нощ, е гледана от 12 616 зрители и има 112 812 лева приходи от билетите им за първите десет дни по екраните, пише БТА.\r\nСедмо място е за украинската анимация \"Откраднатата принцеса\". Приказката за рицари, принцеси, магьосници, любов, смелост и приятелство е гледана от 9 301 зрители и отчита 74 301 лева от билетите им за двете седмици у нас.\r\nНа осмо място е \"Tomb Raider: Първа мисия\", създаден по едноименната видеоигра. След петте седмици на екраните у нас филмът за първите години на познатата героиня Лара Крофт е гледан от 67 880 зрители и има 732 564 лева приходи.\r\nДевето място е за психо-трилъра \"Коварен капан: Последният ключ\". Четвъртият филм за парапсихоложката д-р Елиз Рейниър, която се връща в родния си дом, за да се изправи срещу страховете си, е вече десет дни на екраните у нас и за това време са го гледали 5 880 зрители и има 47 780 лева приходи.\r\nДесета позиция е за екшъна \"Огненият пръстен: Революция\". Вторият филм за войната между хората и Йегърите от едната страна и чудовищата Кайджу - от друга, е от месец на екраните у нас и за това време са го гледали 26 613 зрители и има 286 375 лева приходи.", "date": "2018.04.18", "title": "\"Rampage: Унищожителите\" победи конкуренцията"}
{"url": "https://www.dnes.bg/notifikacii/2018/04/18/10-te-stypki-za-po-zdravosloven-nachin-na-jivot.373888", "text": "Здравословният начин на живот носи щастие. Той увеличава шансовете за достигане на достолепна възраст и изживяването на живота по достоен, пълноценен начин.\r\nВсъщност не е никак трудно, стига човек да направи някои наистина малки промени, които да се явят първите му стъпки към по-добър начин на живот.\r\n1. Намерете лесен начин да добавите няколко допълнителни крачки в ежедневието си.\r\nАктивното ходене е най-полезната физическа активност, която можете да упражнявате. Ако успеете да правите по 10 хиляди крачки на ден, ще подобрите цялостното си здравословно състояние, както и фигурата си.\r\n2. Сваляйте слушалките от време на време.\r\nВажно е да прекарвате известно време на спокойствие и тишина през деня. Непрестанното слушане на нещо, особено директно в ушите, повишава опасно много нивата на стрес в организма и води до заболявания. Няма значение дали слушате музика, любимия си подкаст или новините по радиото. Това натоварва организма и пречи на нормалното протичане на метаболитните процеси.\r3. Спете повече.\r\nНикога не отлагайте съня. Не допускайте да страдате от системно недоспиване, защото това доказано скъсява средната продължителност на живота.\r\n", "date": "2018.04.18", "title": "10-те стъпки за по-здравословен начин на живот"}
{"url": "https://www.dnes.bg/sofia/2018/04/18/advokat-za-aresta-na-ivancheva-mnogo-shum-za-nishto.373918", "text": "\"Най-вероятно това ще се окаже много шум за нищо\", заяви адвокат Ирен Савова, която е защитник на заместник-кметицата на \"Младост\" Биляна Петрова, която бе арестувана във вторник заедно с кметицата Десислава Иванчева. \n\n\r\n\"Клиентката ми смята, че това е начин да бъде отстранена г-жа Иванчева от поста\", коментира юристът. \r\n\"Изключително унизителен беше начинът, по който се отнесоха към тях. Тези жени не бяха пили вода, не бяха ходили до тоалетна. Да отиде адвокат, за да им съдейства за най-елементарни нужди. През цялото време клиентката ми плачеше от унижение, от това, че има син и майка, която гледа. Беше в доста тежко състояние. Викана е била и Бърза помощ\", заяви тя пред Нова тв и добави, че Петрова във всички случаи ще си търси правата. \r\r\n                    \r\n                    \"Тревожно беше това, което видях, от гледна точка на тази показност, с която се случва. Доста са озадачаващите неща. В колата имаше множество кашони. Как уцелиха точно този кашон с парите\", допълни тя и поясни, че автомобилът, в който са намерени парите, е служебен на общината и доста хора го използват.\r\n\"Нямаше казус, нямах право на адвокат – 34 полицаи имаше\", каза кметът на \"Младост\", излизайки снощи от Спортната палата.\r\n\"За мен това е клопка. На заден багажник, оставени - ей така. Това ще се разследва тепърва кой ги е оставил. Едва в 17:00 ч. имаме адвокат. Четири часа - от 1 без 15 до 17 ч. нямаше адвокат. Казаха, че нямам право на адвокат и го направиха показно\", настоя Десислава Иванчева.", "date": "2018.04.18", "title": "Адвокат за ареста на Иванчева: Много шум за нищо!"}
{"url": "https://www.dnes.bg/politika/2018/04/18/cvetanov-kym-bsp-s-golemi-ambicii-golemi-kompleksi.373931", "text": "С остри критики към БСП и към президента Румен Радев даде старт на новия парламентарен сезон шефът на депутатите от ГЕРБ Цветан Цветанов.\n\r\nТой предупреди опозицията, че с големите амбиции идват и големите комплекси, а опитите да се дискредитира властта може само да ни навлече негативи пред европейските ни партньори.\n\r\nСпоред него именно заради целта на левицата да \"очерни\" управляващите са се направили много мрачни прогнози по време на европредседателството ни, които обаче, не са се сбъднали. Като пример Цветанов посочи прогнозата, че ще има струпване на мигранти на границата ни, проблем с който властта не би се справила.\n\r\n\"Играта със страховете не може да е печеливша технология за управление, защото не генерира кауза и не печели доверие. Този, който подхранва страхове, може да е успешен опозиционер, но не и успешен управленец, от саботажите няма политически дивиденти, напротив - може да ни навлече негативи оценки от европейските ни партньори\", предупреди той депутатите от БСП.\r\n                    \r\n                    \r\nЦветанов скочи и на президента Румен Радев, който преди ден по време на лекия в УНСС коментира, че в България трябва да се осветли работата на институциите.\n\r\n\"Израз на политическа неадекватност е да се иска повече светлина, защото прожекторите са включени, г-н Радев. Според Вас, г-н Радев, няма малки и големи държави, а има такива с големи и малки амбиции, а Вие заложихте големи амбиции на студентите, с които се срещнахте, а ние си пожелаваме вашите амбиции с БСП, да не минират пътя ни в ЕС и НАТО, защото големите амбиции раждат и големите комплекси\", отсече той.\n\r\nИначе шефът на парламентарната група на ГЕРБ похвали и правителството, и мнозинството в Народното събрание. Той припомни, че изминалата парламентарна сесия протече на фона на усилията на управляващите да работят да утвърждаването на България като стабилен фактор на Балканите.\n\r\n\"Председателството на България на ЕС продължава, подготвяхме се много сериозно за него и сега с удовлетворение гледаме положителните реакции на европейските ни партньори. Досега са проведени 1000 срещи в Брюксел, София и Страсбург с около 10 000 делегати. Диалогът ЕС – Западни Балкани придоби нови изомерия от началото на годината, длъжни сме все повече да устояваме интереса си и да правим всичко възможно, за да има по - голяма европейска перспектива в региона\", посочи той.\n\r\nЦветанов обяви, че повишаването на стандарта на живот на българите продължава да е първостепенна задача на управляващите. Като успех той отчете и повишаването на заплатите на учителите, санирането на блоковете и инвестициите в здравеопазването.", "date": "2018.04.18", "title": "Цветанов към БСП: С големи амбиции – големи комплекси!"}
{"url": "https://www.dnes.bg/football/2018/04/18/turski-klub-se-oglejda-za-obertan.373950", "text": "Турски клубове продължават да душат около нападателя на Левски Габриел Обертан, съобщава \"Меридиан мач\".\r\nКрилото на \"сините\" беше спрягано за трансфер в югоизточната ни съседка и през зимата, но тогава основна роля за оставането му на \"Герена\" изигра приятелката му, която много харесвала София.\r\nФранцузинът е бил наблюдаван от емисари на Анталияспор, който през лятото стяга гръмка селекция, след като през този сезон беше в ролята на средняк.\r\nGol.bg припомня, че Обертан се подвизава в Левски от миналото лято и преди седмица изигра най-силния си мач за отбора. Бившият футболист на Манчестър Юнайтед се отчете с две асистенции към Серджиу Буш при победата с 2:0 над ЦСКА в първа 1/2-финална среща за Купата на България.\r\nДоговорът на Обертан със \"сините\" е до лятото на 2019 г.\r\n ", "date": "2018.04.18", "title": "Турски клуб се оглежда за Обертан"}
{"url": "https://www.dnes.bg/index/2018/04/18/potvyrdeno-rita-ora-idva-na-mtv-presents-varna-beach.373962", "text": "Световната звезда Рита Ора е първият хедлайнер с потвърдено участие на MTV Presents Varna Beach 2018 - водещо музикално събитие, което ще се проведе на 12 август в морската ни столица. \r\nМеломаните могат да очакват обещаващо шоу от Рита Ора, защото всички концерти от турнето й в Европа вече са разпродадени. Певицата е много търсена не само на сцената, но също и на големия екран, след като изигра поддържаща роля във филмовата поредица \"Петдесет нюанса\".\r\nПевицата записа и музиката за \"Петдесет нюанса освободени\" в дует с международната звезда Лиам Пейн. Рита е работила съвместно със световни артисти като Avicii, Calvin Harris, DJ Fresh, Wiz Khalifa, Charlie XCX, Sigma, Chris Brown и Iggy Azalea. А последната й зашеметяваща изява е преди няколко дни на прочутия фестивал Coachella в Калифорния.\r\nБилетите за ранна продажба са на цена от само 20 евро и могат да бъдат закупени от страницата www.MTVvarnabeach.com. Старт на продажбата: петък, 27-ми април, 10:00 ч.", "date": "2018.04.18", "title": "Потвърдено! Рита Ора идва на MTV Presents Varna Beach"}
{"url": "https://www.dnes.bg/eu/2018/04/18/stachki-narushavat-grafika-na-vlakove-i-samoleti-vyv-franciia.373960", "text": "Железопътният трафик във Франция и полетите на Air France са нарушени днес заради стачки въпреки твърденията на президента Еманюел Макрон, че протестните действия няма да му попречат да реформира икономиката на страната, съобщи Асошиейтед прес.\r\nСлужителите в железниците възобновиха стачката, която се очаква периодично да нарушава движението на влаковете до юни. Те протестират срещу плановете да бъдат лишени от специалния статут, който позволява да запазват работата си и други привилегии до края на професионалния си живот. \r\nКъсно снощи долната камара на френския парламент одобри законопроект, който трябва да подготви железниците за конкуренция. Текстът предстои да бъде обсъден от Сената.\r\nМеждувременно екипажи и служители от наземното обслужване на Air France започват девети ден на стачки по спор за възнагражденията от февруари. Отменени днес са близо 30 процента от полетите.  \r\n/БТА/", "date": "2018.04.18", "title": "Стачки нарушават графика на влакове и самолети във Франция"}
{"url": "https://www.dnes.bg/sofia/2018/04/18/temida-za-ivancheva-iskala-podkup-ot-nad-1-mln-kleknala-do-500-hil.373966", "text": "При претърсването в кабинета на арестувания кмет на район \"Младост\" Десислава Иванчева са открити стотици преписки, а мястото им не е там, а при конкретните специалисти. Това обави на брифинг в Съдебната палата ръководителят на Специализираната прокуратура Иван Гешев.\n\n\n\n\n\r\n\"Преписките се бавят, и срещу това да се намерят, се иска нещо\", коментира той.\r\n\"Начинът обикновено е следния: с години се бавят определени преписки и не се решават определени проблеми, с определи цели. При претърсването на кабинета на Иванчева бяха намерени стотици преписки, които седят в кабинета ѝ. Мястото им не е там. Те са бавени, казвано е, че са изгубени\", заяви прокурорът.\r\r\n                    \r\n                    \"Начинът на подход е натиск, маскиран с добрите намерения, с борбата с лошите порочни практики във връзка със застрояване в района\", заяви Гешев.\r\n\"Под маската, че се борим за правата на хората, се оказва, че се преследват лични интереси\", коментира още той и допълни, че в дома на кметицата също са били намерени такива преписки.\r\nДосъдебното производство е образувано през февруари, проверката по него е извършвана още от началото на декември, за търговия с влияние, обясни Гешев и отбеляза, че са разгледали множество сигнали от различен характер по отношение на неправомерни действия в община \"Младост\", в частност действията на кмета Иванчева\".\r\n\"Събрахме информация за още едно лице - строителен предприемач, извършващ действия в \"Младост\". Дълги години той е живял в чужбина и не възприема решаването на проблема с пари под масата\", поясни прокурорът.\r\n\"Той е бил изнудван, оказан му е натиск, за да плати сериозна сума\", коментира той. Предприемачът е бил разпитан и обяснил ситуацията, която не била новост за разследващите.\r\n\"Налице са множество сигнали - и от предприемачи, и от граждани\", каза още Иван Гешев.\r\nЧовекът е имал заповед за изменение на устройствения план. Има формална процедура, която трае една седмица. Общината трябва да уведоми заинтересованите лица. В един момент се оказва, че тази седмица минава, минава една година и се започват едни срещи със зам.-кметове, разказва Гешев.\r\nЦената за решаване на смешния проблем на изнудваното лице е 20 евро на квадратен метър. Това са 250 хил. евро. Казано му е, че щом има инвестиционни намерения за около 49 хил. кв. м съвместната дейност трябва да продължи за цена около 1,1 млн. евро. В резултат на преговори цената е слязла до 500 хил. евро.\r\n\"Не стъпвам само на показанията на свидетеля, а на много свидетели. И на неща, документирани със СРС-та\", посочи Иван Гешев.\r\n\"Човекът осигурява сумата, защото иска да съдейства на държавата, иска нещо да се подобри. Храни стотици работници, на които не може да плаща, защото държавата му пречи\", заяви Иван Гешев и допълни, че \"определени нейни представители му пречат съзнателно, за да се чувстват добре те финансово\".\r\n\"Това, че човекът съдейства, е повод за гордост, означава, че не всичко е загубено\", коментира прокурорът.\r\n\"Чакаме от 20 дни сумата от изнудването да се получи. Голяма част от нас не са се прибирали в домовете си. Организацията включва над 100 човека\", посочи още ръководителят на Специализираната прокуратура Иван Гешев.\n\r\n\"Всичко, което видяхте вчера - беше определена среща между кметицата, зам.-кмета, посредник, който е бивш кмет, както и лицето, което е изнудвано\", посочи той.\r\n\"Кметът определи къде ще бъде срещата, в центъра на София\", уточни Иван Гешев. Той поясни, че първоначално е било обявено друго място, но се разбрало, че там циркулират много хора от общината. Срещата също така е била отменяна няколко пъти.\r\n\"Изнудваното лице предаде сумата на посредника в едно кафе в близост. Той (посредникът, бел.ред.) се свърза с кметицата и зам.-кметицата, отиде при тях, седнаха, пиха кафе 2 часа, взеха си парите. Той си взе 14 хил. евро от тези 70 хил., което е неговата част, въпреки че беше заявил, че няма да вземе пари от кметицата\", коментира прокурорът.\r\nСлед като са взели парите, са тръгнали в различни посоки. Органите на реда са ги изчакали съзнателно.\r\n\"Ние изкачахме съзнателно, да не ги задържим там, защото щяхте да ни питате защо задържаме невинна жена, която се е срещнала с човек, който дължи пари. По-точно ги е взела. Ние задържахме посредника и веднага се предприеха действия по спиране на служебния автомобил на кметицата\", каза още Гешев. \n\r\n\"Не ние сме преценили откъде ще мине кметицата, това си е неин избор. В момента, когато успяхме да я настигнем, наблизо вече чакаха следователи, химик, физик, фотограф\", поясни прокурорът.\n\r\n\"След като беше спряна, посредникът беше задържан в градинката на Кристал\", посочи Иван Гешев и допълни, че в него са намерени 14 хил. евро, които са описани по номера.\n\r\nОтносно задържането на кметицата на място, прокурорът коментира, че това е било необходимо, за да стане свидетел на претърсването на колата, като по този начин ѝ се гарантирали правата и не може да каже, че парите са подхвърлени от полицията.\n\r\nРазследването за корупционни престъпления се извършва съвместно с Комисията за противодействие на корупцията и за отнемане на незаконно придобито имущество.", "date": "2018.04.18", "title": "Темида за Иванчева: Искала подкуп от над €1 млн., клекнала до €500 хил."}
{"url": "https://www.dnes.bg/politika/2018/04/18/deputatite-udyljiha-sroka-za-proverka-na-aktivite-na-chez.373951", "text": "На депутатите от временната комисия, която проверява продажбата на активите на чешката компания ЧЕЗ на \"Инерком\", не им стигна първоначално определеното време.\r\nЗаради това се наложи да се поиска удължаване на срока на работата й и парламентът реши, че тя ще работи до 10 май.\r\nКомисията за установяване на всички факти и обстоятелства във връзка с приватизацията и планираната продажба на дружествата на \"ЧЕЗ Груп\" в България бе създадена на 14 март и трбваше да работи един месец.\r\nЗа удължаването на дейността ѝ гласуваха 121 депутати, от тях 112 бяха \"За\", 1 \"Против\", въздържаха се 8.\r\n\"Ако сме принципни, ще ви помоля да не удължаваме повече дейността на временната комисия за ЧЕЗ\", каза Рамадан Аталай от ДПС по време на дебатите. Според него предметът и дейността на тази комисия \"абсолютно не съответства на което и да е Народно събрание\".\r\r\n                    \r\n                    \"Народните представители нямаме никаква законова форма да се занимаваме нито с фалирането и продажбата на едно частно дружество, нито с приватизационния и следприватизационния процес\", посочи още той.", "date": "2018.04.18", "title": "Депутатите удължиха срока за проверка на активите на ЧЕЗ"}
{"url": "https://www.dnes.bg/index/2018/04/18/hipodil-kontrol-reviu-i-nova-generaciia-na-jivo-v-neta.373957", "text": "Историческият концерт в зала \"Арена Армеец\" тази събота, който ще събере на една сцена легендарните групи Хиподил, Контрол, Ревю и Нова Генерация ще се излъчва директно онлайн поради огромен интерес от феновете в чужбина, съобщиха организаторите.\n\n\n\n\r\nШоуто се очаква да продължи почти 5 часа и ще премине под мотото \"Въпреки всичко!\".\n\r\nОфициалното директно онлайн предаване на концерта на живо може да се гледа на адрес . Началният час на излъчването е 18.30 ч., а цената на \"билета\" за всички онлайн зрители е 10 лв. Процедурата по прикачване към стрийминга е в няколко последователни стъпки и отнема няколко минути, отчитат организаторите. \r\nЧетирите култови български банди от края на 80-те и началото на 90-те се събират за първи път заедно на толкова голяма сцена. На нея ще стъпят близо 40 музиканти, като освен групите в настоящия състав, специално участие в събитието ще имат Кольо Гилъна, Милена Славова, Михаил Йосифов и други. Така на 21 април ще чуем някои от любимите за цели поколения култови песни - \"Бате Гойко\", \"Най-щастливият ден\", \"Шарената сянка\", \"Само двама\" и много други. \n\r\nОрганизаторите вече обявиха и програмата за концерта по часове. Вратите на залата ще бъдат отворени още от 17:30 часа, а концертът ще започне в 19.00 с Нова Генерация. За 20.00 е насрочено излизането на Ревю, а за 21.15 – на Контрол. Концертът ще бъде закрит от Хиподил, които ще се появят на сцената след 22.30.\n\r\nБилетите за концерта са в продажба в мрежата на Еventim.bg и техните партньори. Цената е 35 лв. за билет за терен и 40 лв. за седящо място. В деня на събитието и на място билетите ще са съответно по 45 и 50 лв. \n\r\nДеца до 7-годишна възраст ще могат да влизат безплатно на концерта, но задължително с пълнолетен придружител с билет и попълнена Декларация (бланки ще има на входa). Лица до 18-годишна възраст ще влизат със закупен билет и задължително с пълнолетен придружител с билет и попълнена Декларация. \n\r\nВ залата е забранено внасянето на храни и напитки, видео камери, фотоапарати и аудио записващи устройства, както и оръжие и всякакви остри и опасни предмети като ножове, чадъри и стъклени бутилки.", "date": "2018.04.18", "title": "Хиподил, Контрол, Ревю и Нова Генерация – на живо в нета"}
{"url": "https://www.dnes.bg/cars/2018/04/18/ima-li-meraklii-za-lancia.373964", "text": "Легендарната италианска марка Lancia най-вероятно ще излезе на пазара в близко бъдеще, прогнозират медиите на Апенините, като цитират анонимни източници от FCA.\r\nНякогашната рали сила днес е със затихващи функции и присъства само на италианския пазар, при това само с един модел.\r\nА слуховете, че FCA ще търси нов собственик на Lancia възкръснаха, след като Серджо Маркионе обяви, че най-важното нещо за FIAT Chrysler са печалбите, а не загубите. Предполага се, че още на 1 юни, за когато има насрочена \"стратегическа среща\" на босовете на FCA, ще бъде потвърдено, че компанията ще търси нов собственик за Lancia.\n\r\nТова обаче ни води към друг, още по-интересен въпрос: Кой би имал интерес за купи Lancia?\r\n                    \r\n                    \r\nСега марката продава само субкомпактния Ypsilon, който е пряко свързан с FIAT 500 и се произвежда в Полша. От години насам Lancia работи на загуба, като продажбите на Ypsilon за 2017 година едва успяха да прехвърлят 60 000 бройки. Прогнозите на FCA за 2018 са за 52 000 продадени Ypsilon.\n\r\nСпоред анализаторите на италианската автомобилна индустрия, вариантите пред Lancia са три.\n\r\nПървият е шефовете на FCA да оставят Lancia да умре, ако не се намери купувач. Вторият е много по-оптимистичен – възможно е Lancia да стане марката за електромобили на FCA. И на трето място, ако се намери купувач, то той ще е от групата на най-големите в индустрията: Volkswagen, Toyota или Renault-Nissan, като не е изключено поне две китайски компании също да поискат марката с богата история.\n\r\nНо покупката на Lancia ще изисква последваща сериозна инвестиция в нови модели, тъй като сега гамата на легендата е срамно скромна.\r\n", "date": "2018.04.18", "title": "Има ли мераклии за Lancia?"}
{"url": "https://www.dnes.bg/politika/2018/04/18/petkova-se-zahvana-s-dogovorite-na-amerikanskite-centrali.373942", "text": "Министерството на енергетиката е изготвило методология за изчисляването на невъзстановяемите разходи по отношение на инвестициите в двете \"американски\" централи в Маришкия басейн. Това съобщи енергийният министър Теменужка Петкова пред журналисти след участие в конференцията \"Стратегия на рафинерийната индустрия до 2050 година\", която е част от събитията в рамките на председателството на България на Съвета на ЕС.\r\nОрганизатори на събитието са Българската петролна и газова асоциация и FuelsEurope.\n\r\nПеткова обясни, че методологията е съгласувана с Европейската комисия и вече е представена на представителите на AES Гълъбово и КонтурГлобал и очаква да започнат преговори относно прекратяването на дългосрочните договори на двете централи. Невъзстановимите разходи ще са в основата на сумата, която държавата трябва да плати заради предсрочното преустановяване на договорите.\r\n                    \r\n                    \r\nПо време на своето приветствие пред участниците в конференцията енергийният министър отбеляза, че потреблението на течни горива се увеличава, а те са основният източник на парникови газове. \"Пред нас не стои въпросът дали трябва да вървим към нисковъглеродна икономика, а как, с какви темпове и какви мерки\", заяви Петкова.\n\r\nТя беше категорична, че мерките трябва да бъдат балансирани, за да се гарантира устойчивото развитие на индустрията и конкурентоспособността ни индустрията. Голяма част от мерките са заложени в амбициозния  пакет \"Чиста енергия за всички европейци\", допълни още енергийният министър.\n\r\nНяма едно решение за енергийната трансформация в сектора на течните горива\n\r\nНяма едно решение за транформацията в сектора на течните горива, бяха категорични участниците в конференцията. Предизвикателство е да бъдат обединени всички възможности, които дават новите технологии (не само по отношение на производството на горива, но и по отношение на употребата им, тоест при произвоството на автомобили), при улавянето и съхранението на емисии, електромобилите и т.н.\n\r\nПрезидентът на FuelsEurope Бела Келеман пък коментира, че емисиите не са основният проблем по отношение на усилията за опазването на околната среда. Всъщност основното предизвикателство е повишаването на температурата на въздуха и фактът, че усилията досега не дават резултат това увеличение да бъде ограничено, коментира още той.\n\r\nЕнергийната трансформация е верният път за рафинериите и секторът на течните горива, коментира още Джон Картър от FuelsEurope. Тя обаче ще изисква значителни инвестиции, които ще се отразят върху цената на продукцията и затова е важно да бъде търсен баланс, обясни той и допълни, че трябва да бъде намерено устойчиво решение за сектора.\n\r\nСред предизвикателствата за сектора беше отбелязано чистотата на въздуха, последните промени по отношение на дизеловите двигатели, но и сигурността на доставките на горива.\n\r\n\"Сигурността на доставките е от критично значение за всички и в Брюксел, и в България\", коментира Бела Келеман. Той беше категоичен, че вече има конкретни цели за климитичните промени - поставеното в Парижкото споразумение намаляване на температурата с 2 градуса по Целзий.", "date": "2018.04.18", "title": "Петкова се захвана с  договорите на американските централи"}
{"url": "https://www.dnes.bg/football/2018/04/18/zlatan-svetovno-bez-men-niama-da-e-svetovno.373963", "text": "Шведският нападател Златан Ибрахимович заяви, че ще направи суперзвезди съиграчите от новия си отбор Лос Анджелис Галакси, при гостуването си в шоуто на Джими Кимела в канала АВС. \r\n\"От няколко години исках да направя подарък на Лос Анджелис. Дълго мислих и един ден реших, че трябва да подаря себе си. Дали имам голямо самочувствие? Да, вярвам, че с каквото и да се занимавах, щях да бъда на върха. Не бих казал, че съм типично шведско момче, но именно аз поставих Швеция за картата\", заяви в типичния си стил 36-годишният Ибрахимович.\r\n \r\n\"Дали другите играчи от Галакси не се притесняват, че ще ги затъмня? Не, не, аз ще ги направя суперзвезди. Както и теб, Джими\", обърна с усмивка се към водещия футболистът.\r\n \r\n\"В САЩ футболът не бил много популярен. Казаха ми, че ще мога спокойно да се разхождам по улиците, но това съвсем не е така. Но аз съм си виновен, защото играя по този начин\", каза Ибрахимович. \r\n \r\n\"Вижте, футболът е най-големият спорт в света. Представете си как се чувствате, когато играете и сте на върха. Да си най-добрият в най-популярния спорт е нещо изключително. Да, така се чувствам\", допълни той. \r\n \r\nИбрахимович потвърди, че ще пътува за Русия за Световното първенство по футбол, но не уточни в какво качество, след като през лятото на 2016 година обяви края на кариерата си в националния отбор на Швеция.\r\n \r\n\"Да, ще отида на Световното първенство. Дали ще играя? Просто казвам, че ще бъда там. Повече не искам да коментирам, защото иначе хората ще ме обесят, така че трябва да бъда по-внимателен какво говоря.\r\n \r\nНо Световно първенство без мен няма да бъде истинско Световно първенство, така че...\", заяви Ибрахимович.\r\n \r\n", "date": "2018.04.18", "title": "Златан: Световно без мен няма да е световно!"}
{"url": "https://www.dnes.bg/politika/2018/04/18/borisov-gledal-za-dete-s-uvrejdane-i-revah-malko-chovechnost-niama-li.373947", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроверка дали чиновниците в агенции и министерства са платили лични глоби от Пътна полиция, поиска премиерът Бойко Борисов в началото на днешното заседание на кабинета.\r\nБорисов обяви, че се оказало, че в Националната дирекция на полицията има няколко души, които не са си платили актовете, издадени за нарушения.\r\n\"Човек, който нарушава Закона за движение по пътищата и има по няколко акта, не знам дали е и много добър служител. За следващата сряда искам да знам по колко акта в агенциите и министерствата имате. Областните управители същото да направят в областните дирекции\", нареди премиерът.\r\nТой поиска и проверка лично от социалния министър на случай на дете с увреждания, при който \"ненормален администратор кара хората да ходят напред назад\". \r\r\n                    \r\n                    \"Гледах го (в телевизионен репортаж – бел. ред.), ревах да го гледам, лично министърът да се занимае. Малко човечност няма ли, държавни пари и заплати вземат\", възмути се Борисов.\r\nВ началото на заседанието премиерът и министрите получиха благодарности от тютюнопроизводители и от Федерацията по волейбол за отпуснати пари.\r\n\"Приходите растат и то с доста добри проценти, повече събираемост, повече приходи в хазната, отколкото миналата година по това време, така че усилията имат своето значение\", коментира Борисов. \r\nЗа осма поредна година тютюнопроизводителите получават национални доплащания за тютюн. 85 млн. лв. са разписани за тази цел и на 24 април средствата ще бъдат по сметките на тютюнопроизводителите, стана ясно от разговора.\r\nБорисов каза, че Световното първенство по волейбол за мъже, на което България е съдомакин заедно с Италия през есента на 2018 г., ще ни струва 10 млн. лв. Това облаче по думите му е най-добрата реклама за държавата.\r\n\"Първо инвестирахме в спортните зали, помните каква беше залата във Варна, Арена Армеец я нямаше, Русе я нямаше, Пловдив я нямаше.На базата на това ни дадоха Световното първенство по волейбол\", каза Борисов и пожела успех на нашите волейболисти.", "date": "2018.04.18", "title": "Борисов гледал за дете с увреждане! И: Ревах! Малко човечност няма ли?"}
{"url": "https://www.dnes.bg/akoshtete-vqrvaite/2018/04/18/tia-e-razlichna-ot-strastta-6-neshta-koito-e-liubovta.373971", "text": "Любовта е една от най-важните, но неразбрани емоции, които преживяваме. Човешкият мозък възприема самотата и отхвърлянето като заплаха за оцеляване, ето защо мнозина имат нужда да поддържат повече от една любовна връзка едновременно. Те изпитват твърде силен страх от самотата. \r\nВижте 6 неща, които е любовта:\r\n \r\n\r\n \r\nФизическото привличане е важна част от любовта, но емоционалната връзка е много по-силна. Това е причината връзките за една нощ и пианските свалки да не продължават дълго.\r\n \r\nПроучвания, които сканират мозъка в реално време, показват, че привличането стимулира зони в мозъка, които отговарят за мотивация и желание за получаване на награда, докато любовта осветява зони, свързани с грижа и съпричастност.\r\n \r\n\r\n \r\nДа си подхождат двама души не е достатъчно, за да се получи една дългосрочна връзка, особено ако е пълноценна.\r\n \r\nСпоред проучвания това може да бъде възможно само ако и двамата партньори предварително са открили щастието в себе си, а не очакват да го намерят единствено у другия.\r\n \r\n", "date": "2018.04.18", "title": "Тя е различна от страстта! 6 неща, които е любовта"}
{"url": "https://www.dnes.bg/stranata/2018/04/18/burgas-osymna-s-nepriiatna-mirizma-na-gaz-obgaziavane.373974", "text": "Десетки сигнали за обгазяване на Бургас са получени на горещия телефон на РИОСВ в града тази сутрин.\r\nХората притеснени съобщили, че се усеща неприятна остра миризма на газ.\r\nИзмервателните станции за чистотата на въздуха обаче не са показали превишение на нормите за замърсяване на въздуха, съобщи Нова тв.\r\nВъпреки това експерти на инспекцията и общината са извършили проверка на две от големите производствени предприятия. До момента нарушения не са открити.\r\nОт началото на годината Инициативен комитет в Бургас организира два протеста, с искане да се спазва правото на бургазлии да дишат чист въздух.\r\nСлед това бяха наложени санкции на две големи фирми, при които бяха открити нарушения.\r\n ", "date": "2018.04.18", "title": "Бургас осъмна с неприятна миризма на газ. Обгазяване?"}
{"url": "https://www.dnes.bg/zvezdi/2018/04/18/aleks-bogdanska-se-pohvali-v-mrejata-bremenna-sym.373946", "text": "\n\r\n\"Бременен съм в 4-тия месец!\" - написа Алекс Богданска в социалната мрежа, а половинката й Дани Петканов веднага огласи във Facebook, че семейството му, което вдигна сватба в риалити формат, ще расте.\r\n\"Нямах търпение да споделя с вас дългоочакваната новина! С Александра ще си имаме дете\" - похвали се Лудия репортер.\r\nДа припомним, че двамата преминаха през батални сцени, които станаха публично достояние - изневеряваха си, разделяха се и накрая се събраха. А след 5 месеца ще станат и родители.\r\nВ името на чаканото бебе, бременната Алекс ще изостави AirFit или въздушния фитнес, с който напоследък вае тяло. \r\r\n                    \r\n                    Тя признава, че открила сравнително новия спорт, покрай скачането на батут, което също и е любимо занимание.\r\nВъздушният фитнес манекенката препоръчва на всеки, тъй като представлява уникален комплекс от упражнения за долната част на тялото, коремната и гръбната мускулатура, и е интензивна кардио тренировка. След интензивното натоварване присъстват и елементи на оздравителна гимнастика и йога.\r\n\"Никога спортуването и поддържането в добра форма не е било толкова забавно\" - споделя емоцията си Богданска, която определено може да се похвали с добре оформено тяло. За известно време обаче ще отдаде тялото си на бебето, което расте в нея.\r\n ", "date": "2018.04.18", "title": "Алекс Богданска се похвали в мрежата: Бременна съм!"}
{"url": "https://www.dnes.bg/sofia/2018/04/18/posrednikyt-v-aferata-mladost-ekskmetyt-diulgerov.373980", "text": "Бившият кмет на район \"Младост\" Петко Дюлгеров е третият задържан за корупция при вчерашната акция в центъра на София.\r\nПри нея бе задържана сегашната кметица Десислава Иванчева и заместничката й Биляна Петрова.\r\nДнес прокуратурата ги обвини за поискан подкуп от 1,1 млн. евро, свален в последствие до 500 000 евро. Първите 70 000 евро от тях, според обвиненията на прокуратурата, са били предадени вчера.\n\n\n\n\r\nДюлгеров управляваше \"Младост\" от 2007 г. до 2011 г. Той бе избран като кандидат на ГЕРБ, но партията на Борисов свали доверието в него заради съмнителни обществени поръчки.\r\r\n                    \r\n                    Сегашната секретарка на Иванчева е била и секретарка на Дюлгеров докато е бил кмет, пише \"Труд\".\r\nИменно секретарката запознала двамата кметове. Според изданието след разрива между Иванчева и \"Нормална държава\" на Георги Кадиев, кметицата останала без доверени съветници и в сградата на общината все по-често започнал да се появява Петко Дюлгеров, който й давал насоки в работата.\r\nПо-рано днес от Специализираната прокуратура и новата комисия \"Антикорупция\" заявиха на брифнг, че има трети задържан, който е бивш кмет на района, но отказаха да посочат името му.", "date": "2018.04.18", "title": "Посредникът в аферата \"Младост\": Екскметът Дюлгеров?"}
{"url": "https://www.dnes.bg/health/2018/04/18/ot-kakvo-boleduvame-nai-chesto-spored-kryvnata-si-grupa.373945", "text": "Да знае кръвната си група е много важно условие за всеки, сочи ново проучване. Макар да няма пряка роля за качеството на ежедневния ни живот познаването на кръвната група може да има много позитивно дългосрочно значение за здравето ни. Особено ако се съобразяваме с някои новооткрити особености, асоциирани с различните типове кръвни групи. \r\nКръвната група може да поднесе много информация за това към какви здравословни проблеми сме предразположени в дългосрочен план. И макар да не можем да сменим кръвногрпуповата си принадлежност знайки кръвната си група, можем да предприемем навременни мерки за превенция на здравословните проблеми, към които тя ни предразполага.\r\n \r\n\r\nПроучванията показват, че при хората с кръвна група А, В или АВ има 30% по-висок риск от проблеми с кръвосъсирването и тромбози. Проблемът идва от съответните антигени по повърхността на кръвните клетки, които детерминират и по-висока склонност към слепване на тромбоцитите. Липсата на тези антигени при хора с кръвна група О пък е причина при тях най-радко да се отчитат тромбози и други проблеми с повишено съсирване на кръвта.\r\n \r\n\r\nСтатистическите данни сочат, че хората с кръвна група А най-често страдат от проблеми с храносмилането. Те се асоциират с промени в секреторната активност на стомашната лигавица и леко намаляване на колечеството синтезирани храносмилателни ензими. Причината за тази връзка все още не е установена, но е статистически факт.\r\n \r\n\r\n ", "date": "2018.04.18", "title": "От какво боледуваме най-често според кръвната си група?"}
{"url": "https://www.dnes.bg/stranata/2018/04/18/u-nas-ili-v-chujbina-pyt-da-ima-450-000-stiagat-bagaja-za-6-mai.373927", "text": "450 000 българи потеглят на път за майските празници около Гергьовден. Над 50 000 от сънародниците ни са решили да съберат почивните дни между 1 и 6 май и да празнуват цяла седмица.\r\nТова обобщи директорът на Института за анализи и оценки в туризма Румен Драганов пред \"Монитор\".\r\nТези, които са решили да пътуват в България, са около 380 000 души. Част от тях ще потеглят към морето, където част от хотелите вече са отворени. Други пак ще заложат на планински градчета и курорти.\r\nОт Института очакват много българи да изберат местата, които предлагат балнео, спа и уелнес – Велинград, Хисаря, Кюстендил, Поморие и Св. Константин и Елена. Въпреки че зимните ни курорти Банско, Боровец и Пампорово закриха зимния сезон, резервациите за там вървят все още с пълна сила, а цените са с 50-60% по-ниски спрямо предходните студени месеци.\r\r\n                    \r\n                    За майските празници хората избират двудневни и тридневни пакети. Така почивка в някой спа комплекс излиза около 240 лева на човек за два дни, а на морето цените са около стотарка за двойна стая.\r\nОнези, които са решили да стягат багажа за чужбина, ще са около 70 000 души. Най-много, около 38 000 души, ще се насочат традиционно към Гърция.\r\nПътувания ще има и към другите ни съседки – Сърбия и Турция. Трафик се очаква и към Румъния и други европейски страни.\r\nНезависимо че празниците в началото на май са български, ще има и много чужденци, които ще дойдат у нас, каза Драганов.\r\nПървите чужди туристи вече са у нас. Те са от Израел и са в хотелите на Слънчев бряг.\r\n\"Очакваме за майските празници да има гости от съседните страни – Румъния, Гърция, Турция, Сърбия и Македония, които традиционно избират плажовете по Черно море\", категоричен бе Драганов.\r\nОчаква се обаче да дойдат и голям брой туристи от останалите европейски страни, тъй като нискотарифните авиокомпании вече освен до София летят и до Варна и Бургас.\r\n\"В последно време пътуванията през уикендите са доста търсени. Българите пътуват доста по-често, но за по-кратко, като се търсят основно хотели, които предлагат минерални води. Средно пък около 160-180 хил. са тези българи, които стягат куфарите в петък вечер и се прибират в неделя\", уточни Румен Драганов.", "date": "2018.04.18", "title": "У нас или в чужбина, път да има! 450 000 стягат багажа за 6 май"}
{"url": "https://www.dnes.bg/za-da-se-razbirame/2018/04/18/kak-da-bydete-istinski-dobyr-priiatel.373891", "text": "Да открием добри и верни приятели е трудно. Още по-трудно е да ги задържим до себе си във времето.\r\nВажно е и ние самите да се научим да даваме, не само да очакваме да получаваме. Ето защо да си истински добър приятел е активен процес, който целенасочено се преследва. Няма как да задържите приятелите си, ако вие самите не сте такива.\r\n\r\n\r\nНеслучайно хората казват „далече от очите, далече от сърцето“. Тази поговорка важи не само за любовните взаимоотношения, но и за приятелствата. Отделяйте специално внимание и време на своите приятели, за да се чувстват ценени и обичани.\r\r\n                    \r\n                    \r\nНе използвайте приятелите си за слушатели, а изслушвайте и тях самите. Приятелството е двустранен процес, който изисква реципрочност. Ако искате да бъдете изслушани и да ви се даде адекватен приятелски съвет, правете същото. Приятелите не са само за забавление и разтоварване.\r\n", "date": "2018.04.18", "title": "Как да бъдете истински добър приятел?"}
{"url": "https://www.dnes.bg/notifikacii/2018/04/18/erdogan-turciia-shte-provede-predsrochni-izbori-na-24-iuni.374008", "text": "Турският президент Реджеп Ердоган обяви, че в Турция ще се проведат предсрочни избори на 24 юни, съобщи \"БНР\".\n\r\nТой цитира нуждата по-скоро да се завърши процесът на промените, започнати след референдума за въвеждане на президентска система, както и необходимостта от отговор на нестабилността в Сирия и Ирак. \n\r\nПринципно изборите за парламент и президент трябваше да се състоят през ноември 2019 г.\n\r\nНовите избори имат за цел да завършат постепенното въвеждане на президентска система, за която мнозинство от турците гласуваха с референдум през април 2017 г.\n\r\nОт дълго време се предполага, че Партията на справедливостта и развитието иска да изтегли напред изборите, за да гарантира преизбирането си, преди икономическата ситуация да се влоши. Въпреки че турската икономика регистрира ръст от 7,4% през 2017 г., лирата в продължение на месеци поевтинява. Само през март тя загуби около 8% от стойността си спрямо еврото и долара, припомня .\r\nВажен съюзник на турския президент Реджеп Тайип Ердоган предизвика вълнение в Турция във вторник с призива си за предсрочни избори. Лидерът на ултрадясната партия Националното демократично движение Девлет Бахлечи заяви във вторник, че президентските и парламентарните избори, планирани за ноември 2019 г., трябва да бъдат проведени до август. Правителството обяви, че ще разгледа предложението.\n\r\nПрез миналата година в Турция се проведе референдум за по-голяма власт на президента на страната. Пълната трансформация ще се осъществи след следващите президентски и парламентарни избори. Партията на Бахчели подкрепи провеждането на това допитване и Реджеп Тайип Ердоган.\n\r\nМесеци по-късно след разговори между партията на Бахчели и управляващата Партия на справедливостта и развитието решиха да създадат \"Коалиция за републиката\". Това беше окачествено като важна стъпка преди предстоящите президентски избори в Турция.\r\n ", "date": "2018.04.18", "title": "Ердоган: Турция ще проведе предсрочни избори на 24 юни"}
{"url": "https://www.dnes.bg/football/2018/04/18/pochitat-75-g-ot-rojdenieto-na-gundi-s-grandiozen-spektakyl.374007", "text": "Грандиозен футболен спектакъл очаква България в разгара на лятото. Поводът за мащабното събитие е отбелязването на 75-годишнината от рождението на легендарния нападател на Левски и българския национален отбор Георги Аспарухов-Гунди. \n\r\nНа 19 август на стадион \"Васил Левски\" ПФК Левски ще се изправи срещу един от най-големите футболни клубове в света. Билетите за паметната среща са вече в продажба и могат да бъдат закупени от мрежата на Eventim на цени от 9,57 до 194,30 лева. Феновете могат да се възползват и от специален семеен пакет от два билета за един възрастен плюс едно дете до 16 години.      \r\n \r\nБългарската публика ще има уникалната възможност да посрещне за първи път у нас световен гранд, който ще излезе на зеления терен в мач срещу звездите на Левски. Кой ще е съперникът на „сините“, ще бъде официално обявено на 4 май в София по време на мача Левски - Ботев Пловдив на стадион \"Георги Аспарухов\", когато е и рождената дата на идола на \"синята\" агитка.\r\n                    \r\n                    \r\nОрганизаторите се заканват, че \"75 години Георги Аспарухов\" ще бъде не само приятелска среща, а знаменателно събитие за цяла България.  \n\r\nСъбитието ще се проведе на Национален стадион \"Васил Левски\". Началото ще бъде дадено точно в  19:43 часа. Организатор на събитието са ПФК Левски и Moko Solution.", "date": "2018.04.18", "title": "Почитат 75 г. от рождението на Гунди с грандиозен спектакъл"}
{"url": "https://www.dnes.bg/stranata/2018/04/18/trup-na-tele-izpluva-ot-vodite-na-varnenskiia-plaj.373954", "text": "\n\r\nТруп на теле беше намерен край четвърта буна на варненския плаж. Животното очевидно се е удавило, посочи експерт от Областната дирекция по безопасност на храните, съобщи \r\nПо-тревожното обаче е, че няма идентификационна маркировка на ухото, което значи, че телето не е минало ветеринарен контрол.\r\n\"Телето е на видима възраст 7 – 8 месеца, липсата на маркировка не ни позволява да установим собственика. Оградили и обезопасили сме мястото до идването на екарисажа“, каза експертът.\r\nСпоред него е възможно телето да е било отглеждано незаконно в частен крайбрежен имот около Варна и при излизането си на паша, да е настъпило удавянето.\r\r\n                    \r\n                    По наша информация в Пристанище Варна и на рейда в последното денонощие не е имало кораб, превозващ добитък. Експертите предполагат още, че не е изключено животното да е умряло на борда на преминаващ кораб и изхвърлено зад борда.\r\nАбсурд е да се разбере откъде идва животното, след като няма ушна марка, синтезира ситуацията шефът на отдел \"Здравеопазване на животните\" в областната дирекция по безопасност на храните във Варна д-р Даниел Денев.\r\n\"Когато подобен труп се намери, той трябва по възможно най-бързия начин да се изпрати в Екарисажа за унищожение. В сферата на догадките е откъде може да е дошло телето, след като не е било маркирано\", каза още д-р Денев.\r\n ", "date": "2018.04.18", "title": "Труп на теле изплува от водите на варненския плаж "}
{"url": "https://www.dnes.bg/sport/2018/04/18/kobrata-sreshtu-uait-na-21-iuli-v-london.374000", "text": "Вече е ясна датата, на която българската звезда в тежка категория на професионалния бокс Кубрат Пулев ще се изправи срещу Дилиан Уайт.\r\nДвубоят, който ще определи официалният претендент за IBF титлата на Антъни Джошуа, ще се проведе на 21 юли в \"02 Арена\" в Лондон. Датата издаде британецът, който сподели, че няма търпение мачът да бъде обявен официално и за това избърза да съобщи новината.\r\n\"Изглежда, че ще се кача отново на ринга на 21 юли в \"02 Арена\". Нямам търпение това да се случи. Новината скоро ще бъде обявена официално. Останете на линия. Аз изгарям от нетърпение да се бия отново\", написа Уайт в Туитър.\r\nУайт имаше желание да се бие с Дионтей Уайлдър или Александър Поветкин, но преговорите и с двамата се провалиха и сега иска да използва възможността да се добере до мач с Джошуа.\r\n ", "date": "2018.04.18", "title": "Кобрата срещу Уайт на 21 юли в Лондон"}
{"url": "https://www.dnes.bg/balkani/2018/04/18/ot-makedoniia-borisov-promoutyryt-na-novite-balkani.374001", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Много е важно, е че премиерът Борисов е промоутър на развиването на нови отношения на Балканите, които включват европейските ценности\". Това обяви зам.-генералният секретар на ВМРО-ДПМНЕ Петър Богойески в предаването \"Светът е бизнес\" на  с водещ Николай Кръстев.\r\nТой допълни, че когато ВМРО-ДПМНЕ стане управляваща партия в Република Македония, се надява да задълбочи отношенията си с Република България, не само на партийно равнище, но и в останалите области - икономика, бизнес, в образование, науката и политика.\r\nБогойески разказа, че след свалянето на Никола Груевски от лидерския пост във ВМРО-ДПМНЕ, за партията е започнал нов период.\r\n\"С избора на новото ръководство на ВМРО-ДПМНЕ и новият председател г-н Мицковски, се създаде пространство за интеграцията на идеи и на хора, които желаеха да се демократизираме, реформираме и модернизираме. ВМРО-ДПМНЕ се намира в период на преход във вътрешнополитически план\", каза македонският политик.\r\nТой обясни, че като опозиция ВМРО-ДПМНЕ са притиснати  от близкото минало, от една страна, а от друга страна са под натиск от правителството на СДСМ.\r\n\"Сега сме пред един много важен момент, когато във ВМРО-ДПМНЕ ще бъде приет новия статут на партията ни. С него въвеждаме европейски практики, част от които заимствахме от нашата партия - партньор в България ГЕРБ, с която сме членове в ЕНП. Също така използвахме принципите от германската CDU и Австрийската Народна Партия на премиера Курц\", каза още Богойески.\r\nТой се надява с влизането в сила на новият документ да може да започне новият демократичен период във ВМРО-ДПМНЕ.\r\n\"На последните избори в Македония, всички партии изгубихме\", каза още политикът и отчете отлив от 12 000 избиратели от ВМРО – ДПМНЕ.\r\n\"Започнахме да прилагаме нови политики в дейността на ВМРО-ДПМНЕ, които я върнаха в парламента на страната. Участваме в конструктивен диалог с властта в Скопие, свързано с най-важните въпроси от дневният ред на страната\".\r\nПартията е дала директната си подкрепа за евроатлантическия път за развитие на страната.\r\n\"За нас този път е безалтернативен. Новата политика, която следваме, вече се забелязва от международните фактори, и се надявам, че и в Република България се вижда.  Връщайки доверието към себе си, ВМРО-ДПМНЕ ще може да стане важен партньор за формирането на следващото правителство в Република Македония. Надяваме се, че ще успеем да наложим ВМРО-ДПМНЕ като сериозна алтернатива на правителството на Република Македония\", каза Богойески.\r\nТой коментира какви трябва да бъдат отношенията между Република България и Република Македония, казвайки че те се развиват на две нива – партийно, визирайки политическия партньор на ВМРО-ДПМНЕ в България - ГЕРБ, и на междудържавно ниво.\r\n\"Процесът на преход във ВМРО-ДПМНЕ по отношение на България е обременен от миналото. Този процес обаче означава да се промени и манталитета и мисленето на политиците в страната спрямо България. ВМРО-ДПМНЕ подкрепя задълбочаването на отношенията на Република Македония с всичките й партньори от ЕС и САЩ, в това число и с Република България. С времето ще започне да намалява негативният тон спрямо България.\", каза още политикът.", "date": "2018.04.18", "title": "От Македония: Борисов – промоутърът на новите Балкани"}
{"url": "https://www.dnes.bg/mish-mash/2018/04/18/tezi-zodii-vinagi-dyrjat-na-dumata-si.374015", "text": "Има нещо магическо в думата \"обещавам\". Независимо дали подписвате договор, правите сделка или просто уверявате приятел, че може да разчита на думата ви, добре е отсрещната страна да може да ви се довери.\r\nИма зодиакални знаци, които винаги спазват обещанията си и в това донякъде се крие и добрата им репутация. Има и такива, които казват, че ще направят нещо, имат желанието да го направят, но в крайна сметка не успяват да спазят обещанието си.\r\nОбикновено хората, които не си държат на думата, разочароват близките си и са възприемани като несериозни от колеги и познати.\r\nВижте какво смятат астролозите по отношение на това, които са по-надеждните зодии, които спазват обещанията си:\r\r\n                    \r\n                    \r\nТези хора са много горди, трудно дават обещания, но дадат ли такова, ще го спазят, дори това да им коства много. Те държат на думата си винаги и са готови да направят невъзможното, за да докажат, че на тях може да се разчита. Представителите на зодия Скорпион знаят силата на закона, тежестта на договора и стойността на думата. Ако нарушите обещанието, дадено пред Скорпион, бъдете подготвени за някакво тежко възмездие.\r\n\r\nНевротичната Дева винаги анализира всяка ситуация, опитвайки се да се подготви за най-лошото. Ако човек от този знак ви обещае нещо, шансовете да си спази обещанието са почти 100 процентови, защото преди да ви даде обещание, този човек вече е преценил, че нещата могат да се случат според плана и дадената дума. За Девата важи поговорката \"Дадена дума, хвърлен камък\".\r\n\r\nХората от този знак са много практични и супер отговорни. Те няма да си позволят да обещаят нещо, което не могат да изпълнят. Ако имат и най-малкото съмнение, че няма да могат да си спазят обещанието по даден въпрос, те просто ще ви откажат или ще ви предупредят да не разчитате на тях. Възможно е и да ви забавят малко във времето, но накрая да си спазят думата. Но бъдете сигурни, че няма Козирог, който да ви подведе или изиграе умишлено.\r\nКои други зодии винаги държат на думата си четете на ", "date": "2018.04.18", "title": "Тези зодии винаги държат на думата си"}
{"url": "https://www.dnes.bg/cars/2018/04/18/za-3-meseca-8336-novi-koli-sa-prodadeni-v-bylgariia.373952", "text": "Продажбите на нови автомобили в България през първото тримесечие на годината са се увеличили с повече от една четвърт в сравнение със същия период на миналата година. Това става ясно от месечните данни на базираната в Брюксел Европейска асоциация на автомобилните производители (АСЕА).\r\nСпоред тях през първите три месеца на годината у нас са регистрирани общо 8336 нови автомобила, което е скок от 26,2% в сравнение със същия период на 2017 г., когато броят им е бил 6607.\r\nПо умерено увеличение от 10,2% се наблюдава за март, когато в страната са регистрирани 3312 коли. За сравнение -  през март 2017 г. те са били 3005.\r\nОт статистиката на АСЕА става ясно, че VW Group продължава да е лидер на европейския пазар за нови автомобили. На територията на целия Европейски съюз компанията е продала през първото тримесечие на годината общо 986 759 автомобила, което представлява ръст от 5,4% в сравнение с миналата година. За периода германският производител има пазарен дял от 23,7%.\r\r\n                    \r\n                    На второ място за ЕС, но с по-малък пазарен дял, застава френската компания PSA Group, част от която са марките Peugeot, Opel и Citroen. За периода януари-март компанията е продала общо 687 390 автомобила, което ѝ отрежда дял от 16,5%. Производителят обаче отбелязва драстичен ръст в сравнение със същия период на миналата година – близо 66%. \r\nКолко са продадените коли в ЕС през март вижте в ", "date": "2018.04.18", "title": "За 3 месеца: 8336 нови коли са продадени в България"}
{"url": "https://www.dnes.bg/zvezdi/2018/04/18/dieta-li-djidji-hadid-ne-propuska-obilnata-zakuska.374010", "text": "Само преди ден Джиджи Хадид публикува снимка от фестивала Коачела, на която е поседнала на тревата и се готви да изяде хотдог, обилно полят със сосове. А сме свикнали да четем, че моделите едва ли не умират от глад, спазват жестоки диети и се хранят изключително здравословно.\r\nДа, те определено спазват режим, за да са във форма. Но когато става въпрос за закуската на Джиджи, тя може да се определи с една дума – обилна. Сутринта Хадид яде като истински шампион. Нейната обичайна диета е бъркани яйца, бекон, сирене, тост и портокалов сок.\r\nСамият модел обяснява, че закуската за нея е най-важното хранене, превърнало се в ритуал.\r\n\"Всичко, което ям сутрин, ме зарежда цял ден. Затова се старая да не пропускам закуската и обикновено е обилна\", споделя тя.\r\r\n                    \r\n                    Обядът на Джиджи също не може да се определи като „пост и молитва“, но той е в зависимост от интензивността на физическите ѝ дейности през този ден. Тя предпочита или салата от рукола, или хамбургер, за което по никакъв начин не се упреква. Хадид е убедена – за да останем здрави, трябва да получим радостта от храната.\r\nВечерята на модела често се състои от доматена супа със салата или лек сандвич.\r\nОще новини за звезди четете на ", "date": "2018.04.18", "title": "Диета ли? Джиджи Хадид не пропуска обилната закуска"}
{"url": "https://www.dnes.bg/notifikacii/2018/04/18/napadnaha-dvama-evrei-v-berlin-ediniiat-e-bit-s-kolan.374014", "text": "Двама евреи са били нападнати и обиждани вчера от трима мъже в Берлин, като единият е бил бит с колан, предаде Асошиейтед прес, като се позова на полицията в германската столица.\r\nОчевидно става въпрос за антисемитска атака. Нападнатите мъже били с традиционни еврейски шапчици, посочва АП, цитирана от БТА.\r\nДве еврейски организации разпространиха видеозапис на атаката, заснет от единия пострадал. На клипа се вижда как млад мъж напада снимащия, крещейки \"яхуди\" (\"евреин\" на арабски).\r\nБерлинските власти осъдиха атаката. Местната полиция съобщи, че разследва случая и се опитва да установи самоличността на заподозрените.\r\nАнтисемитските инциденти в Германия се увеличават, отбелязва АП.", "date": "2018.04.18", "title": "Нападнаха двама евреи в Берлин, единият е бит с колан"}
