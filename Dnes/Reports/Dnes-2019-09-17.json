{"url": "https://www.dnes.bg/crime/2019/09/17/mvr-otkri-kolona-s-antichen-nadpis-vyv-vraca-pri-specakciia.423207", "text": "Каменна колона с античен надпис е установена при специализирана полицейска операция на сектор \"Престъпления, свързани с културно-исторически ценности\", ГДНП и ОДМВР-Враца, съобщава МВР. Акцията е проведена на 12 септември на територията на областния град.\r\nВ рамките на оперативно-издирвателните действия е установено, че в двора на артгалерия в града се намира каменен блок с двуредов античен надпис с латински букви.\r\nСлед консултация с експерти от Регионалния исторически музей във Враца и Националния археологически институт с музей при БАН е изяснено, че датировката на надписа е от втори век от новата ера, както и че вероятният му произход е от античния град Рациария при с. Арчар, област Видин, където е бил част от обществена сграда.\r\n                    \n                    \n                \n                \n                \n                Надписът представлява посвещение за императорското семейство - Септимий Север, съпругата му Юлия Домна и сина им Аврелий Антонин (Каракала), пишат от МВР.\r\nБлокът е предаден с протокол от собственика на галерията и е транспортиран в Регионалния исторически музей във Враца за последващи експертизи. По случая е образувано досъдебно производство за незаконно държане на антични предмети (чл. 278 от НК), материалите са предадени на окръжната прокуратура във Враца, пише в съобщението.\r\n ", "date": "2019.09.17", "title": "МВР откри колона с античен надпис във Враца при спецакция"}
{"url": "https://www.dnes.bg/notifikacii/2019/09/17/makron-po-malko-migranti-a-poveche-molbi-za-ubejishte.423173", "text": "Еманюел Макрон призова за по-строг режим и твърдост при отказване на правото на убежище във Франция. \n\r\nТой допълни, че съжалява за това, че броят на подадените молби във Франция се увеличава на фона на слаб поток на влизащите в Европа, съобщава \"Франс прес\".\n\r\n\"Претендирайки да бъдем хуманисти, понякога сме прекалено небрежни\", заяви Макрон на среща при закрити врата снощи. На нея присъства цялото правителство, както и около 200 депутати и сенатори от партията на президента и съюзнически формации, пише БТА.\nОколо 2 седмици преди парламентарния дебат за имиграцията, насрочен за 30 септември и 2 октомври, Макрон подчерта, че държи на принципа за правото на убежище, но порица злоупотребите с него, извършвани от \"мрежи\".\n                \n                \n                \r\n\"Нямаме право да не се изправим пред този въпрос\", подчерта Макрон, добавяйки, че имиграционните служби трябва да бъдат по-ефикасни и по-хуманни.\n\r\nФренският президент припомни движението на \"жълтите жилетки\", организирало множество протести, понякога съпътствани от насилие. Той предупреди, че някои категории от населението все още са неспокойни, и призова своята партия да не си позволява да бъде \"буржоазна партия\", която пренебрегва мнението на по-бедните класи, клонящи към крайната десница.\n\r\n\"Буржоазията няма такъв проблем: тя не се сблъсква (с имиграцията - бел. АФП). По-бедните слоеве от населението живеят с това. Левицата от десетилетия не искаше да разглежда този проблем. Затова по-бедните слоеве от населението мигрираха към крайната десница\", предупреди Макрон.\n\r\nБрюно Рьотайо, председател на групата на дясната партия \"Републиканците\" в Сената, реагира веднага, призовавайки за \"истински мерки\" вместо \"думи\" или \"намигвания към десницата или надясно от десницата\".", "date": "2019.09.17", "title": "Макрон: По-малко мигранти, а повече молби за убежище!"}
{"url": "https://www.dnes.bg/mish-mash/2019/09/17/lili-tailandskata-greta-tunberg-koiato-se-bori-sreshtu-plastmasata.423170", "text": "Шведката Грета Тунберг не е сама в борбата си за климата. Към нейната битка се присъединява и 12-годишната тайландка Лили, която пропуска учебните си занятия за да събира боклуци, които изпълват един от каналите на Банкок.\r\n\"\", казва малката Лили, която се бори срещу пластмасата в Тайланд. Страната й е шестият най-голям замърсител на океаните. Но момичето е на път да промени това. Тя успява да убеди големи вериги супермаркети да се откажат от използването на торбички за еднократна употреба.\r\n\"Нещата се движат в правилната посока\", усмихва се Лили, докато гребе към торба ръждясали кенчета и разкъсани бутилки. \"Отначало мислех, че съм твърде малка за активистка, но Грета (Тунберг) ми вдъхна доверие. Когато възрастните не правят нищо, трябва да действаме ние, децата\", казва тя.\r\n                    \n                    \n                \n                \n                \n                Ралин Сатидтанасам, по прякор Лили, няма да е в Ню Йорк заедно с младата шведка, която се превърна в лице на борбата срещу глобалното затопляне за планираното за 20 септември шествие, няколко дни преди конференцията на ООН за климата. Тя ще демонстрира в Банкок. \"Мястото ми е тук. Борбата трябва да се води и в Югоизточна Азия\", смята тя.\r\nНеотдавна няколко страни от региона - Тайланд, Камбоджа, Филипините, Малайзия, Индонезия - надигнаха глас и отказаха да са \"кофата за боклук на Запада\", като върнаха обратно цели контейнери с отпадъци от пластмаса обратно.\r\nТе обаче продължават да пораждат огромни количества от тези отпадъци на своя територия.\r\nВ Тайланд пластмасовата торбичка е вездесъща при опаковането на стотици хиляди ястия от уличните столови или за занесени на работа напитки. Един тайландец ползва средно по осем такива торбички на ден, или близо 3000 годишно по правителствени данни - 12 пъти повече, отколкото в ЕС. А според природозащитната организация \"Грийнпийс\" Тайланд е шестият най-голям замърсител на океаните в света.\n\r\n\n\r\nНеотдавнашната смърт на бебе дюгон - вид застрашен от изчезване морски бозайник, което беше погълнало пластмасови отпадъци, предизвика бурни реакции в социалните мрежи. Тогава тайландските власти отново допуснаха възможността за премахване на торбичките за еднократна употреба до 2022 г. съгласно изготвен в началото на годината амбициозен график.\r\nНякои обаче се съмняват доколко ефикасен ще е той. \"Не се предвижда никакъв юридически обвързващ механизъм, а информирането на обществеността няма да е достатъчно\", предупреждава ръководителката на местния клон на \"Грийнпийс\" Тара Буакамсри.\r\nВземайки пример от създаденото от Грета Тунберг движение, Лили първо е демонстрирала пред сградата на правителството. Поискала е и среща с премиера Прают Чан-оча. Неуспешно.\r\n\"Казах си, че щом правителството не иска да ме изслуша, трябва да говоря пряко с тези, които раздават пластмасовите торбички, за да ги убедя да престанат\", обясни тя. Момичето може да разчита на подкрепата на своята майка, която помага за написването на речите й пред служители на ООН или на посолства.\r\n\"Отначало помислих, че това е някаква детска прищявка. Тя обаче упорства. Силата й е, че тя е едно момиченце, което не защитава никакви частни интереси\", каза майката Саси, която също е екоактивистка.\n\r\n\n\r\nЛили започва активистката си дейност на осемгодишна възраст, след като прекарала една ваканция на покрит с пластмасови отпадъци тайландски плаж.\r\nОттогава, макар и понякога да й се иска да престане и да отиде да играе, тя участва в кампаниите по почистване, организирани от сдружението \"Траш хироу\" (Героите на отпадъците). Последната засега се състоя в квартал Банг Крачао, известен като \"зеления дроб на Банкок\", където на места са натрупани камари от пластмасови сламки, бутилки и опаковки, изхвърлени от река Чао Прая.\r\nМного хора вярват в убедеността на младото момиче.\r\n\"Много е трудно да пренебрегнеш едно дете, когато то пита защо унищожаваме планетата, на която то трябва да живее\", подчерта Какуко Нагатани-Йошида от Програмата за развитие на ООН.\r\nВ Тайланд обаче \"лобитата имат голямо влияние и това затруднява всяка промяна\", каза екоактивистът Натапонг Нитиутай, който е създал фирма за рециклиране на изхвърлени на плажовете джапанки, които се превръщат в модни сандали.\r\nЕдно от главните препятствия е нефтохимическата промишленост, където пластмасата е един от основните продукти. Той образува 5 процента от тайландския БВП и дава работа на десетки хиляди души.", "date": "2019.09.17", "title": "Лили – тайландската Грета Тунберг, която се бори срещу пластмасата "}
{"url": "https://www.dnes.bg/stranata/2019/09/17/shumen-stava-grad-bez-avtomobili-za-den.423162", "text": "22 септември ще бъде обявен за Ден без автомобили в Шумен. Това е част от инициативите с които в областния град ще бъде отбелязана Европейската седмица на мобилността, съобщиха от общинския пресцентър, цитиран от БТА. \nОт 8.00 до 20.00 часа паркингът на пл. \"Кристал\" трябва да бъде освободен от моторни превозни средства. От 15.00 до 20.00 часа ще бъде спряно движението на автомобили по бул. \"Славянски\", в участъка от ул. \"Карел Шкорпил\" до ул.\"Адам Мицкевич\".\n\r\nВ 11.00 часа на паркинга на пл. \"Кристал\" ще има демонстрация на интервалната тренировка табата, а от 16.00 часа - по майсторско управление на тротинетки. Ще има и състезания по скоростно и майсторско управление на велосипеди, съответно по бул. \"Славянски\" и на \"Кристал\".\n                    \n                    \n                \n                \n                \n                \r\nДнес ученици от Общинския младежки съвет ще посетят Автоматичната измервателна станция в града и ще се запознаят с дейността на съоръжението. Младежите ще раздават и флаери по централната пешеходна зона и ще засадят дръвче в парка до сградата на общината.\n\r\nНа 18 септември, от 10.00 часа, служители от ОД на МВР, експерти от РИОСВ и Община Шумен ще гостуват в детските градини \"Дружба\" и \"Щурче\". Малчуганите ще пресъздадат пред гостите реална пътна обстановка, а полицай ще им разясни правилата за движение с велосипед.", "date": "2019.09.17", "title": "Шумен става град без автомобили за ден"}
{"url": "https://www.dnes.bg/zvezdi/2019/09/17/diliana-popova-sbydna-detska-mechta-gushna-koala.423150", "text": "Диляна Попова е в Австралия и е успяла да сбъдне една от детските си мечти. Това обяви самата тя чрез публикация в социалната мрежа Instagram.\r\nМоделката и актриса е постнала снимка от екзотичната дестинация, на която се вижда как е прегърнала мече коала.\r\n \r\n\"Нагушках коала..., сбъднах си детската мечта\", написа звездата на сладката снимка.\r\n \r\nНе е ясно дали Диляна е там по работа или просто се е отдала на почивка. От фотосите и клиповете в Instagram се вижда, че манекенката се е разходила след кенгурата и е била в Брисбън.\r\n \r\n", "date": "2019.09.17", "title": "Диляна Попова сбъдна детска мечта: Гушна коала!"}
{"url": "https://www.dnes.bg/obshtestvo/2019/09/17/udyljavat-jivota-na-6-blok-na-aec-kozlodui-s-10-g.423220", "text": "Животът на 6-и блок на АЕЦ \"Козлодуй\" ще бъде удължен в началото на октомври за още 10 години, каза министърът на енергетиката Теменужка Петкова. Министърът участва в 17-о заседание на Българо-руската междуправителствена комисия за икономическо и научно-техническо сътрудничество, което се провежда в резиденция \"Евксиноград\".\n\n\n\r\nПо думите й впоследствие процедурата може да бъде повтаряна на 10 години, като максималният срок е 60 години.\r\nРуският министър на промишлеността и търговията Денис Мантуров, посочи, че достигането на \"Турски поток\" до границата между България и Сърбия се очаква да се случи до 1 януари 2020 г., така че да тръгнат първите доставки на газ.\r\n                    \n                    \n                \n                \n                \n                В своето изявление пред журналисти двамата министри посочиха, че са обсъдили различни теми, които са от взаимен интерес. Като такива те посочиха енергетиката, туризма, селското стопанство, превозите на товари по море и други, предаде БТА.\r\nПеткова каза, че към реализацията на АЕЦ \"Белене\" са заявили интерес водещи компании от ядрената енергетика от Русия, Китай, Франция, Корея, САЩ.\r\n\"Ние категорично сме заявили в процедурата за избор на стратегически инвеститор, че конструктор на проекта са партньорите от \"Росатом\" и на практика проектът не би могъл да се реализира без участието на тази компания\", посочи Петкова. По думите й с това условие е запозната и ЕК.\r\nЗа \"шпионския скандал\" у нас министър Мантуров каза, че този въпрос изобщо не е обсъждан на срещата на комисията. По думите му това няма да повлияе върху деловите отношения между двете страни.", "date": "2019.09.17", "title": "Удължават живота на 6 блок на АЕЦ \"Козлодуй\" с 10 г."}
{"url": "https://www.dnes.bg/notifikacii/2019/09/17/trymp-shte-pomogne-na-sauditska-arabiia-a-putin.423058", "text": "Президентът на САЩ Доналд Тръмп обеща днес страната му да помогне на съюзниците си в Близкия изток след атаките срещу петролни съоръжения в Саудитска Арабия, като едновременно с това подчерта енергийната независимост на Съединените щати, предаде Ройтерс, цитиран от БТА.\r\n\"Ние не се нуждаем от близкоизточния петрол и газ, в действителност ние имаме много малко танкери там, но ще помогнем на нашите съюзници!\", написа в Туитър Тръмп.\r\nВ събота дронове поразиха саудитски петролни съоръжения - атака, която спря 5 процента от глобалния добив на петрол и изстреля цените на \"черното злато\" рязко нагоре. Бунтовниците хуси в Йемен поеха отговорност за нападението, но Съединените щати хвърлиха вината върху Иран, който отрече да е замесен.\r\nПо-рано днес министърът на енергетиката на САЩ Рик Пери обвини Иран, че е извършил нападение срещу целия свят, предаде ДПА.\r\n                \n                \n                \"Това бе умишлена атака срещу глобалната икономика и глобалния енергиен пазар\", каза Пери на Годишната конференция на Международната агенция за атомна енергия във Виена. Той изрази увереност, че \"въпреки зловредните усилия на Иран пазарът е устойчив и ще отговори положително\".\r\nВърховният представител на ЕС за външната политика и сигурността Федерика Могерини призова към \"най-голяма сдържаност\", след като САЩ обвиниха Иран за нападението, предаде Франс прес.\r\n\"Важно е фактите да бъдат изяснени и да бъде определен виновникът за тази жалка атака. В същото време Европейският съюз повтаря своя призив за най-голяма сдържаност и за деескалация\", каза говорителката на Могерини.\r\nДмитрий Песков, прессекретарят на руския президент Владимир Путин, предупреди държавите в Близкия изток и извън региона да не правят \"прибързани заключения\" кой е извършил атаката срещу петролни съоръжения в Саудитска Арабия, предаде Ройтерс.\r\nПесков призова да бъдат избягвани стъпки, които може да влошат ситуацията след нападението.\r\nПрессекретарят на Путин каза това пред репортери, помолен за коментар на твърденията на държавния секретар на САЩ Майк Помпейо, че Иран е отговорен за атаката.\r\nРуското министерство на външните работи призова нападението да не бъде използвано, по-специално от Съединените щати, като повод за засилване на напрежението около Иран, предаде Ройтерс.\r\n\"Предложенията за сурови ответни действия, които изглежда са обсъждани във Вашингтон, са още по-неприемливи\", се подчертава в комюникето. Според руското външно министерство атаката срещу цивилна инфраструктура в Саудитска Арабия е пряка последица от военния конфликт в съседен Йемен.\r\nХусите междувременно заплашиха днес да извършат още нападения срещу саудитски петролни съоръжения, предаде ДПА.\r\n\"Предупреждаваме компаниите и чужденците, които се намират в обектите, които бяха поразени при нашите удари, че те все още са мишена за нас и може да бъдат ударени отново по всяко време\", каза говорител на шиитските бунтовници в Йемен. Той добави, че \"нашите ръце могат да достигнат всяко място по всяко време, когато ние решим\".\r\nВъпреки че хусите поеха отговорност за нападението, САЩ казват, че разполагат с данни, според които дроновете са дошли от обратната посока, т. е. от Иран или от Ирак.\r\nСъединените щати имат информация, потвърждаваща твърденията на Ирак, че територията му не е била използвана за атаката. Американският държавен секретар Майк Помпейо е казал това на иракския премиер Адел Абдел Махди, предаде Ройтерс, като цитира разпечатка на телефонния разговор, публикувана от правителството в Багдад.", "date": "2019.09.17", "title": "Тръмп ще помогне на Саудитска Арабия, а Путин?"}
{"url": "https://www.dnes.bg/stranata/2019/09/17/septemvriiska-jega-lumnaha-desetki-pojari.423221", "text": "Пожарникарите в страната са реагирали на над 170 сигнала за произшествия днес, от които 137 пожара и 26 аварийно-спасителни дейности. Към момента силите и средствата на ГДПБЗН участват в локализирането и ликвидирането на 82 инцидента. Няма данни за пострадали и загинали хора, съобщи пресцентърът на МВР.\r\nНебрежност при боравене с открит огън е причината за пожара, който се разгоря тази сутрин между врачанските села Върбица и Вировско. Огънят е низов и е обхванал над 250 дка широколистна гора, изоставени лозя и суха трева. На мястото на инцидента са 6 пожарни екипа, служители на горското стопанство и доброволци.\r\nПожарните екипи на РДПБЗН – София успяха да спасят от огнената стихия 6 къщи. Пожарът, възникнал малко след 14 часа в района село Своде, община Правец. Пристигналите на място пожарникари и доброволци положили всички необходими усилия и ограничили разпространението на огъня, а по-късно и го погасили, в посока населеното място. Продължават действията за пресичане пътя на стихията, която се развива към близък горски масив.\r\n                    \n                    \n                \n                \n                \n                Продължават действията по погасяване на пожара, възникнал малко след 15 часа в борова гора в м. „Сухи дял“, град Котел. В гасенето участват пожарникари и служители на горското стопанство. В гасенето се включи и хеликоптер от ВВС. Стихията е обхванала площ от около 140 дка.\r\nЛокализиран е пожарът в землището на кв. Анезица. Огънят се развива предимно низово, в иглолистна гора. Площта на пожара е около 50 дка. На място са пожарни екипи, служители на горското стопанство и доброволци от Офроуд-Велинград.\r\nДнес, около 16 часа, в оперативния център на ловешката пожарна е получен сигнал за горящи сухи треви над село Тодоричене, в близост до пречиствателна станция и горски масив. По данни към 18 часа стихията е засегнала около 30 дка сухи треви и храсти и около 5 дка низово в борова гора.\r\nПолагат се усилия за локализиране на пожара между селата Остър камък и Иваново, общ. Харманли. Активните огнища, които се развиват в борова и смесена гора и сухи треви, са четири. Приблизителната площ на пожара е около 100 дка. На място работят екипи на пожарната, служители на лесничейството и на горското стопанство.\r\nВ момента се развива пожар на територията на село Бистрица, област Благоевград. Огънят е засегнал 20 дка гора и две необитаеми постройки. На място има четири екипа огнеборци и служители на Държавното горско стопанство. \n\r\nВертолет Ми-17 от състава на Военновъздушните сили излетя в 17.43 ч. днес от авиобаза Крумово, за да се включи в гасенето на пожара, възникнал отново в местността Сухи дял в землището на Котел. Командир на екипажа е майор Йордан Йорданов, съобщиха от МО.", "date": "2019.09.17", "title": "Септемврийска жега, лумнаха десетки пожари "}
{"url": "https://www.dnes.bg/zvezdi/2019/09/17/kendyl-djenyr-se-izrusi.423153", "text": "Кендъл Дженър шокира феновете си с нова визия. Моделка не взе участие в ревютата от седмицата на модата в Ню Йорк, но пък се появи на седмицата на модата в Лондон.\r\nКендъл дефилира на ревю на Burberry. Брандът представи колекцията си за пролет 2020 г., а риалити звездата направи впечателние с новата си прическа. Тя се появи на модното събитие с руса коса.\r\n \r\nНе е сигурно дали звездата е боядисала косата си в русо и вече е блондинка, или това е било просто перука. Но феновете коментират, че така Дженър много прилича на една от полусестрите си - Клои Кардашян.\r\n \r\nНякои потребители на социалните мрежи смятат, че Кендъл може да се е боядисала, но да залага на русото само временно.\r\n \r\n", "date": "2019.09.17", "title": "Кендъл Дженър се изруси"}
{"url": "https://www.dnes.bg/top-novini/2019/09/17/snoudyn-bi-se-vyrnal-v-sasht-no-ne-da-leji-zad-reshetkite.423131", "text": "Връщането в САЩ е крайната ми цел, но искам справедлив съдебен процес, заяви американският изобличител Едуард Сноудън, цитиран от Франс прес.\r\nСноудън се укрива в Русия, откакто разкри системата на масово следене на комуникациите и интернет в САЩ през 2013 г. Бившият служител на Агенцията за национална сигурност е обвинен в страната си в шпионаж и кражба на държавни тайни.\r\n\"Бих искал да се прибера в САЩ, това е крайната ми цел, но няма да прекарам остатъка от живота си в затвора. Затова имам едно основно искане, което трябва да се приеме от всички: искам да получа справедлив съдебен процес\", казва Сноудън в излъчено снощи интервю за американската телевизия Си Би Ес, цитирано от БТА.\r\n                \n                \n                \"Не искам прошка, нито неправомерна привилегия\", добавя той и обвинява американските власти, че му готвят \"процес от друг тип, със специални процедури и на закрити врата\".\r\n\"Те не искат съдебните заседатели да вземат предвид мотивациите, които ме тласнаха към действие, а само да преценят дали действията ми са били законни или незаконни, но не и дали са били правилни или погрешни\", посочва Сноудън.\r\n\"Не е трудно да се изгради аргументация, че съм нарушил закона\", признава той, но по думите му \"това е най-малко интересният въпрос\" и трябва по-скоро съдебните заседатели да се запитат какви са последствията от действията му - \"Дали са били от полза за САЩ или са им навредили?\"\r\nСноудън е поискал убежище в двадесетина страни, сред които Германия и Франция, но те са му отказали по различни причини. \"Ще видим как ще реагират на новата ми книга\", вмята той.\r\nДнес излизат мемоарите на Сноудън едновременно в около 20 страни, включително САЩ, Франция, Германия, Великобритания, Бразилия и Тайван.\r\nКнигата е изцяло написана от Едуард Сноудън и се публикува в САЩ от издателство Макмилан под заглавие \"Лично досие\" (Permanent Record).", "date": "2019.09.17", "title": "Сноудън би се върнал в САЩ, но не да лежи зад решетките"}
{"url": "https://www.dnes.bg/sofia/2019/09/17/otpuskat-po-1-000-lv-na-postradalite-semeistva-ot-buhovo.423194", "text": "Столичният общински съвет отпуска еднократна безвъзмездна парична помощ на пострадалите от пожара на 4 септември в Бухово, район \"Кремиковци\". Общинските съветници подкрепиха единодушно доклада на кмета Йорданка Фандъкова на последното заседание на съвета, предаде DarikNews.\n\n\n\r\n„Благодаря на всички, че подкрепиха моя доклад, с който предлагам да подпомогнем на хората от изгорелия блок в Бухово със сума от 1000 лв. на домакинство за компенсиране на изгорялата им покъщнина“, каза Фандъкова.\r\n.\r\n„Първата ни задача, заедно с много частни дарители, беше да помогнем на децата да тръгнат на училище\", припомни кметът.\r\n                    \n                    \n                \n                \n                \n                Следващата цел е общината да помогне за възстановяването на покрива и жилищата, което ще изисква много повече средства. Фандъкова е възложила да бъде направено обследване и \r\n„Очаквам до 5-6 дни това да бъде факт и да подадем документи в Междуведомствената комисия за възстановяване и подпомагане към Министерски съвет за финансиране за възстановяването на покрива и конструкцията\", посочи столичният кмет.\r\nТя каза, че по принцип , но в случая става въпрос за семейства, които не са в много добро финансово състояние.\r\n„Много от тях нямат друго жилище и са приютени при близки или в общински центрове“, допълни Фандъкова.\r\nСОС прие Ирина Савина, зам.-кмет по строителство и инвестиции, да замества кмета Фандъкова по време на отпуската й за предизборната кампания.", "date": "2019.09.17", "title": "Отпускат по 1 000 лв. на пострадалите семейства от Бухово"}
{"url": "https://www.dnes.bg/stranata/2019/09/17/esenta-napomnia-za-sebe-si-dyjdyt-idva-v-chetvyrtyk.423163", "text": "Атмосферното налягане ще е по-ниско от средното за месеца и през деня бързо ще се повишава.\n\r\nПрез нощта ще е предимно ясно и почти тихо. Минималните температури ще са от 9 до 14 градуса, по морското крайбрежие до 21 градуса, прогнозират синоптиците от НИМХ.\n\r\nУтре ще е предимно слънчево. От север-северозапад облачността ще се увеличава и привечер на отделни места, главно в планините, ще превали. Ще духа до умерен северозападен вятър, в Дунавската равнина временно ще се усили и с него ще започне да нахлува хладен въздух. \n\r\nМаксималните температури в по-голямата част от страната ще са между 29 и 34 градуса, по-ниски ще са в северозападните райони - между 24 и 29 градуса.\n                    \n                    \n                \n                \n                \n                \r\nПо Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28 и 31градуса. Температурата на водата е 23-24 градуса. Вълнението на морето ще бъде 1-2 бала.\n\r\nВ планините ще бъде предимно слънчево, след обяд облачността ще се увеличи. Ще духа умерен, по високите части до силен западен вятър. Максималната температура на височина 1200 метра ще е около 24 градуса, на 2000 метра - около 13 градуса.\n\r\nВ четвъртък ще преобладава облачно време, на места с превалявания от дъжд, в отделни райони с гръмотевици. \n\r\nЩе духа до умерен вятър от север-северозапад. Студеният въздух ще обхване цялата страна и максималните температури ще са от 15-17 градуса в североизточните райони, до 23-25 градуса в крайните югозападни.\n\r\nВ петък вятърът отново ще се усили, но валежите ще спрат, до вечерта и облачността ще намалее до незначителна.\r\n ", "date": "2019.09.17", "title": "Есента напомня за себе си, дъждът идва в четвъртък"}
{"url": "https://www.dnes.bg/world/2019/09/17/nahodka-na-italianskata-policiia-16-tona-falshiv-zehtin.423189", "text": "Италианската полиция съобщи днес, че е задържала 16 тона фалшив зехтин екстра върджин, които е трябвало да бъдат доставени на тоскански ресторанти, кафенета и на търговци на хранителни стоки на едро, предаде ДПА.\r\n\r\nИзмамниците са добавяли оцветители към по-евтино соево олио, за да го представят за висококачествен екстра върджин зехтин. Това съобщи в комюнике отделът за сигурност към италианските карабинери, пише БТА.\r\n\r\nФалшифицираният продукт не представлява риск за човешкото здраве, се уточнява в комюникето.\r\n\r\nПодправеният зехтин е произведен в южния район Пулия. Човекът, който е собственик на съоръжението, където се е правел фалшивия зехтин, е бил поставен под домашен арест, а няколко други хора се разследват, съобщи полицията.", "date": "2019.09.17", "title": "Находка на италианската полиция: 16 тона фалшив... зехтин!"}
{"url": "https://www.dnes.bg/sport/2019/09/17/niki-iorgov-se-izpravia-sreshtu-edin-ot-100-te-nai-dobri-kiokushin-boici-v-sveta-na-senshi-vyv-varna.423201", "text": "\nНиколай Йоргов е сред талантливите български бойци, които ще спорят за титла на ринга на четвърото издание на зрелищната бойна галавечер SENSHI. Тя ще се проведе на 26 октомври, от 19 часа, в Двореца на културата и спорта във Варна и ще предложи  на публиката 12 много атрактивни и класни двубоя по карате киокушин и кикбокс. Билетите за галата вече са в продажба в мрежата на Eventim.bg и са на цени от 10 лв. и 20 лв. \n\r\nЙоргов, който е сребърен медалист от Световното по карате киокушин на KWU за 2013 година, многократен републикански шампион, шампион на Япония, вицесветовен шампион по ръкопашен бой стил шинкеншобу, досега няма загуба на ринга на SENSHI. \n                    \n                    \n                \n                \n                \n                \r\nТой направи зрелищен дебют на първото издание на галата през февруари, като победи само за 20 секунди опонента си Митко Ашкилов от Македония в мач по правилата на K-1. Победите на Йоргов продължиха и по време на SENSHI 2 в зала \"Арена Армеец\", когато българинът надделя над много сериозен противник от школата на световнотоизвестната кикбокс легенда Петер Артс. През юли в Камчия Йоргов продължи победния си марш, надвивайки Маркос Зинхани от Бразилия в киокушин двубой по правилата на Професионалната лига на Световния киокушин съюз. По време на мача бразилецът, обаче, нанесе сериозен удар на българина, заради който Йоргов получи медицинска забрана да се бие на финал. Сега Йоргов е още по-мотивиран за победа.  \n\r\nНа четвъртата бойна галавечер на SENSHI във Варна българският ас има на пътя си нов още по-сериозен противник от Япония – Джо Миахара. Японецът беше обявен за пети в класацията на най-добрите киокушин бойци в света. През 2018 година става шампион на киокушин турнира All Japan, а през 2019-а година печели първо място на профитурнира Grand Prix на Световните киокушин федерации /KWF/ и става трети в света на първенство, организирано от същата организация.\n\r\nНа ринга на SENSHI Миахара и Йоргов ще се бият в категория до 80 кг по правилника на Професионалната лига на Световния киокушин съюз, където са позволени удари в главата, с лакти, както и прехвърляния. \n\r\nСпециален гост на бойната галавечер по кикбокс и киокушин във Варна ще бъде легендата Петер Артс. Четирима от неговите най-добри състезатели са и сред звездите, които ще се бият на ринга на  – на 26 октомври в Двореца на културата и спорта във Варна.\n\r\nОчаквайте подробности за цялата бойна карта на зрелищната гала!", "date": "2019.09.17", "title": "Ники Йоргов се изправя срещу един от 100-те най-добри киокушин бойци в света на SENSHI във Варна"}
{"url": "https://www.dnes.bg/politika/2019/09/17/istorik-razdelenieto-u-nas-sled-pyrvata-svetovna-voina-rodi-9-septemvri.423197", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България не е могла да излезе от състоянието на разделение и гражданска война, което е започнало след Първата Световна война - гражданските атентати, избиването на опозицията...Това разделение всъщност е в основата на 9 септември 1944 година и събитията у нас, каза историкът доц. Александър Сивилов в предаването \"Операция история\" по Bulgaria ON AIR.\n\r\nТази дата и до ден днешен ни държи разделени. Това си е една българска дата, която ние сами си правим, смята  Сивилов.\r\nПо думите му страната ни тогава е нямала полезен ход.\r\n\"За пореден път българският елит е смятал, че минава на страната на победителя, когато решава да подкрепи Германия във Втората световна война\", допълни той.\n                    \n                    \n                \n                \n                \n                \r\nСъдбата на България е решена през 1944 година, когато започват разговорите между британци и руснаци относно бъдещето на Балканите.\r\nСССР разглежда Източна Европа като възможност да създаде кордон за сигурност около границата си. \r\nА западните държави не са заинтересовани от страна като България - за тях тя не представлява геостратегическа цел, обясни още историкът.\n\r\n\"Британците искат Гърция, американците искат международно правителство като ООН с доминираща роля на САЩ, искат участие на СССР във войната срещу Япония. В голямата търговия страната ни е прекалено малка, за да е фактор\", изреди доцентът.\r\nФакт е, че след края на войната исканията на съседите ни са драстични - Гърция иска границата да бъде преместена на Стара планина, Югославия иска всички западни територии на страната, включително и шопската област - Софийско.\r\nСлед 9 септември много от хората мъстят за неща, които са им се случили преди това. Много от партизаните се връщат в градовете и селата с ясното съзнание кого искат да елиминират, изброи доц. Сивилов.\r\n ", "date": "2019.09.17", "title": "Историк: Разделението у нас след Първата Световна война роди 9 септември"}
{"url": "https://www.dnes.bg/world/2019/09/17/oshte-mesec-sauditska-arabiia-shte-dobiva-3-mln-barela-petrol-po-malko.423190", "text": "Саудитска Арабия няма да добива около три милиона барела петрол дневно в продължение на месец, като това е половината от общия обем, чието производство е възпрепятствано от атаките срещу големи петролни съоръжения в страната. Това предаде Франс прес, цитирайки доклад на компанията за анализи Ес енд Пи Глобал платс\r\n(S&P Global Platts).\r\nВ събота през нощта предприятия на петролния гигант Сауди Арамко (Saudi Aramco) в източната част на Саудитска Арабия бяха атакувани от 10 безпилотни летателни апарата. Йеменските бунтовници хуси поеха отговорността за нападенията.\r\nЗасегнат е най-големият в света нефтопреработвателен комплекс край град Абкаик, където има много западни специалисти, а също и нефтопреработвателният завод в района Хурайс, където се намира второто по-големина петролно находище на кралството, припомня ТАСС. След нападенията избухна силен пожар.\r\n                    \n                    \n                \n                \n                \n                Атаките предизвикаха съкращаване на добива на Саудитска Арабия с 5,7 милиона барела дневно, което е 6 процента от световното производство, припомня БТА.\r\nСауди Арамко уведоми някои клиенти за отсрочка на по-рано планираните доставки заради проблемите, свързани с нападенията, съобщи агенция Булмбърг, цитирана от ТАСС.", "date": "2019.09.17", "title": "Още месец Саудитска Арабия ще добива 3 млн. барела петрол по-малко"}
{"url": "https://www.dnes.bg/notifikacii/2019/09/17/vegan-dietata-ne-spasiava-sveta.423191", "text": "Борба с климатичните промени може да се води като от време на време се похапва сандвич с бекон или се изяждат няколко стриди, сочат резултатите от изследване, цитирани от Ройтерс.\r\nУчени установиха, че в 95 процента от страните, обхванати от изследването им, хранителен режим, при който месо, риба или млечни продукти се консумират само веднъж дневно, оставя по-малко следи върху климатичните промени и водните запаси, отколкото вегетарианска диета с мляко и яйца. Причината за това е, че за отглеждането на млечни крави за мляко, масло и сирене са нужни значими количества енергия и големи земи, както и торове и пестициди за фуража и в атмосферата се изхвърлят парникови емисии, които затоплят планетата.\r\n                \n                \n                Хранителните режими, които включват насекоми, малки риби и мекотели, са с малко въздействие върху околната среда, както базираните върху зеленчуци вегански диети, но са по-хранителни, заявиха учени от института за обществено здравеопазване \"Блумбърг\" към университета \"Джонс Хопкинс\" в Балтимор.\r\nТе са изследвали парникови емисии и използването на сладки водоизточници за девет различни хранителни режима в 140 страни - от един безмесен ден седмично и отказ от консумация на червено месо до пескетарианска и веганска диета.\r\nРедица климатолози и учени призоваха за преминаване към базирани върху зеленчуци хранителни режими, за да се води борба с климатичните промени и да се намали обезлесяването, откакто производството на червено месо изисква големи земи за отглеждането и пасенето на добитъка.\r\n\"Не съществува универсално решение - каза ръководителят на изследването Кийв Нахман. - В страни с ниски доходи, като Индонезия, жителите се нуждаят от по-голяма консумация на животински протеини за адекватно хранене. Парниковите емисии за порция телешко са 316 пъти повече, отколкото за порция бобови храни, 115 пъти повече, отколкото за порция ядки, и 40 пъти повече, отколкото за порция соеви храни.\"\r\n ", "date": "2019.09.17", "title": "Веган диетата не спасява света "}
{"url": "https://www.dnes.bg/stranata/2019/09/17/kym-kakvi-imoti-ima-interes-v-burgas-i-regiona.423178", "text": "Ръст на издадените разрешителни за строеж на еднофамилни и двуфамилни жилища отчитат от община Бургас.\r\n\"И през миналата година имаше интерес към разрешителните за строеж на такива сгради. Тенденцията продължава и тази година“, отчете главният архитект на Бургас Веселина Илиева по време на бизнес закуска на Imoti.net в морския град, която се проведе на 17 септември.\n\r\nЕксперти по недвижими имоти се обединиха около мнението, че имотният пазар в Бургас и региона е устойчив и има силен инвестиционният интерес. Стабилност има и по отношение на сделките с жилища в града.\r\nПрез последните 2 години най-високи са били цените на имоти в кварталите \"Славейков“, където средните суми са около 900 евро/кв. м и \"Братя Миладинови“, където средните цени на жилищата са около 930 евро/кв. м, съобщиха от \r\n                    \n                    \n                \n                \n                \n                Специалистите отчитат, че все повече хора Ямбол и Сливен, както и българи, които живеят в чужбина, проявяват интерес към имот в Бургас и региона. \n\r\nПо време на бизнес закуската в Бургас Николай Лазаров, началник на отдел \"Продажби” в управление \"Индивидуално банкиране” на Пощенска банка, представи резултати от национално проучване, направено по поръчка на банката, според което 55% от хората без собствено жилище планират покупка на имот в бъдеще. \"48% от хората възнамеряват да закупят собствено жилище с жилище кредит, а 25% възнамеряват да комбинират жилищен и потребителски кредит“, обясни Лазаров. \n\r\nПроучването показва още, че през първите 5 месеца на година средният размер на жилищния кредит е бил 56 500 евро. За сравнение в същия период на 2018 година сумата е била 51 200 евро. Най-често жилищен кредит ползват хора между 30 и 40 години, семейни, с висше образование. Според Тихомир Тошев от \"Кредит център“ не се очаква повишаване на лихвите на жилищни кредити до края на тази година и през 2020 година. \n\r\nБизнес закуската в Бургас е част от проекта \"Годишни награди на Imoti.net”, който насърчава добрите практики в сектора. Той се осъществява с генералното партньорство на Пощенска Банка и подкрепата на Теленор, Бокони и Realtor Assitant Pro.\r\n\r\n\r\n", "date": "2019.09.17", "title": "Към какви имоти има интерес в Бургас и региона?"}
{"url": "https://www.dnes.bg/notifikacii/2019/09/17/ryst-na-suroviia-petrol-s-6-7-skok-na-krainite-ceni-u-nas-s-2-5.423198", "text": "Поскъпване на горивата в България ще има заради шока на световния петролен пазар, прогнозира пред БНР главният икономист в Института за пазарна икономика Лъчезар Богданов. \n\r\nПо думите му обаче увеличението на цените няма да е толкова голямо, колкото е на различните видове черно злато на международния пазар. \n\n\n\r\nМного е рано да очакваме кумулативен ефект върху поскъпване на всички стоки и услуги заради по-скъпите горива, категоричен е Богданов\n\r\n\"Обикновено трансмисията към крайните потребители е около 1/3 от този ефект, т.е. ако имаме 6-7% ръст на цените на суровия петрол, може да сметнем горе долу около 2-2,5% ръст на крайните цени. Това е при положение, че се задържат тези цени на суровия петрол“, обясни икономистът пред БНР. \n                \n                \n                \r\nСпоред Лъчезар Богданов, индустрията вече изпитва много големи затруднения заради икономическите проблеми на Германия и Италия.\n\r\nИкономистът не изключи България да влезе в рецесия, ако продължат турболенциите в големите страни от еврозоната, към които предприятията ни изнасят основно продукцията си.", "date": "2019.09.17", "title": "Ръст на суровия петрол с 6-7%, скок на крайните цени у нас с 2,5%"}
{"url": "https://www.dnes.bg/crime/2019/09/17/mitnichari-spipaha-blizo-ton-spirt-i-polovin-ton-rakiia.423181", "text": "Общо 975 литра спирт и 444 литра ракия са иззели митничарите след проверка в района на ГКПП Дунав мост при Видин - Калафат при два отделни случая. \r\n\r\nИзвършената проверка на български товарен автомобил, който превозвал групажна стока за Германия и Великобритания е установила, че вместо препарат за почистване на стъкла, в бутилките е имало ракия.\r\n\r\nТестът е потвърдил 43,4 алкохолни градуса на течността. \r\n\r\nЗадържани са 74 кашона с общо 888 бутилки от 0,5 л. или общо 444 л ракия. \r\n\r\nПри друга проверка в района на ГКПП Дунав мост 2 при Видин - Калафат, на български камион с групажна стока за Западна Европа на друг превозвач са открити вместо обявеният препарат за почистване - бутилки пълни със спирт с 96,4 алкохолни градуса. Иззети са 130 кашона с 1300 бутилки от 0,75 л или общо 975 л спирт. \r\n\r\n\r\n\r\n\r\n\r\n ", "date": "2019.09.17", "title": "Митничари спипаха близо тон спирт и половин тон ракия"}
{"url": "https://www.dnes.bg/notifikacii/2019/09/17/mvr-prodyljava-da-izdirva-65-godishnata-zdravka.423212", "text": "Столичната полиция продължава да издирва Здравка Велкова Дамянова, съобщиха от МВР.\r\n65-годишната жена с последен адрес в софийското село Широки дол е обявена за издирване по молба на нейните близки.\r\nТя е в неизвестност от края на май 2018 г. Здравка Дамянова е с ръст около 150 см, къса бяла коса, светли очи, слабо телосложение и бяла кожа. Вероятно не носи у себе си документи за самоличност.\r\n\r\nГражданите, които имат информация за издирваната жена, могат за сигнализират на тел. 112, 02982-71-66, 02982-71-19 или в най-близкото поделение на МВР. Анонимността им е гарантирана.", "date": "2019.09.17", "title": "МВР продължава да издирва 65-годишната Здравка"}
{"url": "https://www.dnes.bg/muzika/2019/09/17/the-chemical-brothers-idvat-sys-7-tir-a-u-nas.423143", "text": "Невиждани иновативни визуализации и енергичен безкомпромисен звук, вплетени в аудио преживяване, ще преживеят всички български фенове на електронното дуо The Chemical Brothers. Срещата с тях е на 10 октомври за зала Арена Армеец – София.\n\r\n“Няма по-велик лайв денс спектакъл в света в момента”, пише световната музикална медийна платформа NME по повод грандиозното шоу на The Chemical Brothers “No Geography Tour”.\n\r\n“С всяко следващо свое появяване на сцената, те вдигат нивото, благодарение на новите технологии - визуализациите им са спиращи дъха - но и още, защото те предлагат на публиката все по-добър и ефектен звук”, споделят британските музикални критици виждането си относно новото No Geography Tour, което музикантите представиха като хедлайнери на най-мащабния и престижен музикален фестивал в Европа - Гластънбъри, Великобритания.\n                    \n                    \n                \n                \n                \n                \r\nСензационният набор от визуализации, който акомпанира музикалния сетлист, е причина The Chemical Brothers да заемат достойното си място на хедлайнери на най-квалитетните музикални формуми в цял свят. В рамките на No Geography Tour ще станем свидетели на огромна въртележка, която те кара да “изгубиш контрол” по време на  \"EML Ritual\" и гигантски  роботи, които стрелят с лазерни пушки докато звучи хипнотизиращия \"Hoops\". По време на грандиозния No Geography Tour ще станем свидетели и на невиждани до този момент огромни човешки холограми, порой от лазери, формирани в зрелищни 3D мапинги и какво ли още не.\n\r\n The Chemical Brothers, Том Роуландс и Ед Саймъндс, се събират в Манчестър през 1989 г. Те постигат световна слава, когато вторият им албум Dig Your Own Hole оглавява британските класации през 1997 г. Само в Обединеното Кралство музикантите бележат 6 първи места с албумите си и 13 топ 20 сингли, между които и две първи места.\n\r\nОсвен новия си албум No Geography музикантите ще представят пред българска публика и най-обичаните си композиции от цялата си дискография като Hey Girl Hey Boy, Block Rockin’ Beats, Galvanize и много други\n\r\nЦялата сценична техника ще пътува до Арена Армеец от Великобритания в 7 ТИР- а, тъй като няма как да бъдат набавени нейни аналози у нас като качество и ефекти.\n\r\n ", "date": "2019.09.17", "title": "The Chemical Brothers идват със 7 ТИР-а у нас"}
{"url": "https://www.dnes.bg/index/2019/09/17/lipsvash-ni-bratko-dnes-kiit-flint-shteshe-da-stane-na-50-godini.423196", "text": "\"Животът е прекалено кратък, каза някога Кийт Флинт, който днес щеше да навърши 50 години. - За това е по-добре да го живееш.\"\r\nДнес фронтменът на The Prodigy трябваше да празнува своя юбилей. Но вместо това, преди година той сложи край на живота си в дома си Есекс. Периодът бе труден за неговите приятели и членове на The Prodigy Лиъм и Максим, които отмениха турнето си и се скриха от погледа на публиката за известно време. Но както Кийт казва, животът е да се живее.\r\nПреди месец Лиъм и Максим отново се върнаха в студиото, за да правят нова музика. The Prodigy обявиха новината в Twitter, а днес не пропуснаха и да почетат Кийт.\r\n\"Честит рожден ден, Флинти, написаха в Twitter Лиъм и Максим. - Не минава и ден без да мислим за теб, липсваш ни, братко!\".\r\n                \n                \n                Решението на The Prodigy да продължат да правят музика е смело. Освен това изглежда като подходящо продължение на начина, по който досега са почитали паметта на Флинт. В деня на погребението на своят приятел Лиъм и Максим помолиха феновете да вдигнат най-голямото парти в негова чест. Музика звучеше от всички пъбове в града, хората танцуваха, а по време на месата пееха Out of Space.\r\nВ света на музиката всички тъгуват различно. Някои групи, като Nirvana и Beastie Boys, се разпадат след смъртта на някои от членовете. Други, като Queen, продължават да свирят стария си каталог в памет на своя, отишъл си от този свят, фронтмен. Трети започват да работят по нова музика под друго име, като членовете на Joy Division, които формират New Order. А AC/DC продължават да бъдат група с благословията на родителите на Бон Скот.\r\nВсички тези истории имат своя перфектен завършек. Разбира се, The Prodigy няма да са същите без Кийт Флинт, но продължавайки да създава рейв музика, те не спират да пишат своята история, както сметнат за добре. А няма да има по-подходящ трибют към Флинт, от тази нова глава.\r\n ", "date": "2019.09.17", "title": "Липсваш ни, братко! Днес Кийт Флинт щеше да стане на 50 години "}
{"url": "https://www.dnes.bg/temida/2019/09/17/mihail-koito-ubi-midjurina-na-slynchaka-shte-leji-24-g.423218", "text": "24 години затвор получи Михаил Станчев, който на 2 юни миналата година уби бизнесмена Коста Николов - Миджурина и простреля тежко 22-годишната Симона Тодорова.\n\nРешението е на Окръжен съд - Бургас. Убийството беше извършено пред хотел в курорта \"Слънчев бряг\". Тогава Михаил простреля от ревност и Симона, която дълго време се лекува в болница от тежките увреждания и беше с опасност за живота.\r\nДелото бе гледано по реда на съкратеното съдебно следствие.\r\nПодсъдимият изцяло призна всички факти, изложени в обстоятелствената част на обвинителния акт и своята вина. Окръжен съд - Бургас намери, че направените самопризнания от страна на подсъдимия се подкрепят от събраните в досъдебното производство доказателства и ги прие.\r\n                    \n                    \n                \n                \n                \n                В съдебно заседание Михаил С. изрази съжаление за извършеното деяние и съболезнования към близките на пострадалите, съобщиха от пресцентъра на съда.\r\nСтанчев е осъден да заплати на дъщерята на починалия бизнесмен граждански иск в размер на 150 000 лв., на майката на починалия 100 000 лв., а на сестра му – 20 000 лв., представляващи обезщетение за причинени неимуществени вреди.\r\nТой трябва да заплати на пострадалата Симона Тодорова 70 000 лв., обезщетение за неимуществени вреди от причинените й увреждания.\r\nПрисъдата може да бъде обжалвана или протестирана пред въззивна инстанция в 15-дневен срок.", "date": "2019.09.17", "title": "Михаил, който уби Миджурина на Слънчака, ще лежи 24 г. "}
{"url": "https://www.dnes.bg/sofia/2019/09/17/sofiia-praznuva-politicite-s-pojelaniia-no-za-mydyr-vot-na-izborite.423139", "text": "\nТържественото заседание на Столичния общински съвет за Деня на София премина под знака на предстоящите избори за кмет и общински съветници, а премиерът Бойко Борисов, който е и бивш градоначалник на столицата, избра социалната мрежа Facebook, за да честити празника. \n\n\n\n\r\n\"Честит празник на софиянци и на всички именници! Гордейте се с града си, който е един от най-древните, но и един от най-бързо развиващите се!\", написа той. \n\r\nА според столичната кметица Йорданка Фандъкова, която се кандидатира за още един мандат, няма битка за София, има работа за София, защото градът ще го има и след изборите. \n                    \n                    \n                \n                \n                \n                \r\n \"Градът ни празнува с вярата, надеждата любовта и мъдростта. Вече девета година имам честта да произнасям празнично слово пред вас. Тази година искам да говоря за отговорността, която всички носим пред нашия град и хората. Постигнахме много. Градът се промени и продължава да се променя\", започна приветствието си тя. \n\r\n\"Живеем във време, в което всичко може да е казано, а утре да се отрече. Нашата задача винаги е била да мислим за града, защото него ще го има и след изборите, а софиянци не са средство и залог на партийни игри. Важното е да има принципи и решителност. Няма битка за София, има работа за София. Нека с любов и мъдрост работим за града си\", призова кметицата.\n\r\nСпоред лидера на опозицията в местния парламент Калоян Паргов от БСП битката ще е за решения и политики. \n\r\nТой призова участниците в кампанията преди изборите да не използват като водещ езика на омразата \n\r\nСпоред него в политиката е по-важно понякога не какво си направил или казал, а с какво усещане си оставил хората. \n\r\n\"Дано в този мандат, използвам позитивна насоченост, без значение кой в каква позиция е, да сме успели малко от малко и да оставим хората с добро усещане за София. Пожелавам на всички софиянци да са живи и здрави. И нека колегите, с които скоро ще се впуснем в предизборна кампания, да работим в името на столицата - партийните пристрастия не интересуват софиянци\", добави още Паргов. \n\r\nА председателят на Столичния общински съвет Елен Герджиков призова на предстоящите избори софиянци да избират мъдро. \n\r\n\"Ние в СОС се опитахме да работим достойно за София. Пред нас се изправиха немалко проблеми, не един и два сложни казуса трябваше да бъдат решени, но формулата за търсене на консенсус по всеки въпрос и за вслушване в разумните предложения на гражданите и съветници доказа, че работи в полза на града. Ако разговора в София се провежда в плоскостта на ясни политики и предложение, то тогава всички ние като граждани на София ще спечелим. Нека заедно почитаме нашия град. Честит празник на всички и на добър час\", каза Герджиков.", "date": "2019.09.17", "title": "София празнува! Политиците с пожелания, но... за мъдър вот на изборите"}
{"url": "https://www.dnes.bg/stranata/2019/09/17/kmetyt-na-stara-zagora-praznuva-rd-s-grada-zaradi-blagorodna-iniciativa.423142", "text": "Кметът на Стара Загора Живĸo Toдopoв ще отбележи 38-ия си рожден ден с жителите на града заради благородна инициатива. Градоначалникът, който се кандидатира за трети мандат, празнува на 21 септември.\n\r\nЛичният му празник обаче ще стане повод за блaгoтвopитeлнa инициaтивa, като цeлтa e дa ce cъбepaт нeoбxoдимитe cpeдcтвa зa лeчeниeтo нa 32 годишната Камелия Добрева от Стара Загора. Тя страда от ocтpa T-лимфoблacтнa лeвĸeмия, a cyмaтa oт 300 000 eвpo, ĸoятo e нeoбxoдимa зa нeйнoтo лeчeниe, e нeпocилнa зa ceмeйcтвoтo. От няколко месеца в помощ на младата жена има редица благотворителни прояви в града.\n\r\n\"Удoвoлcтвиe e зa мeн дa Bи пoĸaня нa poждeния cи дeн дa cпoдeлим, мaĸap и cĸpoмнo, личния ми пpaзниĸ. Toзи път ce нaдявaм дa cмe пoвeчe xopa, зaщoтo иcĸaм дa пoдĸpeпим ĸayзaтa зa cпaceниeтo нa Kaмeлия Дoбpeвa\", се казва в поканата на Живко Тодоров, отправена към жителите на града.\n                    \n                    \n                \n                \n                \n                \r\n\"Щe бъдa пo-щacтлив нa poждeния cи дeн, aĸo вмecтo пoдapъци и цвeтя, cъбepeм дoбpинa!\", написа старозагорския кмет.\n\r\nБлaгoтвopитeлнoтo cъбитиe e oт 19:00 чaca на 21 септември в Peгиoнaлния иcтopичecĸи мyзeй – нa пpизeмния eтaж, Лaпидapиyмa и Aнтичнaтa yлицa. Bceĸи мoжe дa peши как и с колко да помогне - дaли дa изпoлзвa дapитeлcĸитe ĸyтии или дapитeлcĸитe cмeтĸи в помощ на Камелия.\n\r\nЕUR cмeтĸa c ІВАN: ВG93ЅТЅА93000026167852 - Каmеlіуа Dоbrеvа\n\r\nВGN cмeтĸa c ІВАN: ВG68ЅТЅА93000026167817 ВІС: ЅТЅАВGЅF - титyляp: Kaмeлия Дoбpeвa Дoбpeвa\n\r\nРау Раl - kаmеlіq.dоbrеvа@gmаіl.соm", "date": "2019.09.17", "title": "Кметът на Стара Загора празнува РД с града заради благородна инициатива"}
{"url": "https://www.dnes.bg/mestni-izbori-19/2019/09/17/kyde-bez-nego-pishtova-kandidat-za-kmet-na-veliko-tyrnovo.423148", "text": "Шоуменът Димитър Маринов - Митьо Пищова няма да пропусне и на тези избори да се кандидатира за кмет на Велико Търново. Зевзекът официално се кандидатира за вота, съобщава \"Монитор\". \n\n\nТака до момента официалните претенденти да седнат на кметския стол в старата българска столица са Даниел Панов от ГЕРБ, Весела Лечева от БСП, Милен Михов от ВМРО и Митьо Пищова. В следващите дни обаче със сигурност бройката ще набъбне с още няколко имена.\r\n\"Вярно е, сега съм при едни добри хора в комисията и си подавам документите. Те са много строги, ама справедливи. Оглеждат ми документите отвсякъде, да няма нещо пропуснато. Ама аз съм бетон отвсякъде. Аз съм непробиваем и този път ще спечеля, напук на всичките душмани и за радост на болярите\", закани се Пищова пред изданието.\r\n                    \n                    \n                \n                \n                \n                Той уточни, че освен като кандидат за кмет, ще участва в изборите и в листа за общински съветници.\r\n\"Аз съм с пенсионерите, с бедните и с гладните, с онези, които нямат пари за хляб. Ще ме подкрепят старите хора, сираците, хората без пари и без работа, нашите братя роми от махалата. Ще има голямо шоу. Ще раздавам кебапчета, кюфтета, лимонада, файтони-майтони. Почвам от старческия дом и след това ще минавам по кварталите и по селата, където хората ме обичат, защото съм един от тях, техен брат\", заяви още шоуменът.\n\r\nТова са поредните избори, в които Димитър Маринов е кандидат. Той дори се кандидатира за президент на вота през есента на 2016 година, но остана с доста скромен резултат. Тогава той отсече, че е раздал 1 тон чиста кайма за кебапчета и кюфтета. \"Не мога да приема тези резултати\", сподели той.\r\nТогава Пищова заяви публично, че ако Румен Радев бъде избран за президент ще се обеси, но в крайна сметка размисли и дори се снима с държавния глава. \n\r\nПреди президентските избори пък той отново бе кандидат за кмет на Велико Търново.", "date": "2019.09.17", "title": "Къде без него? Пищова кандидат за кмет на Велико Търново"}
{"url": "https://www.dnes.bg/obshtestvo/2019/09/17/kolko-opasni-sa-kolite-s-neizpravni-gazovi-uredbi.423106", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n, е минала технически преглед през август, сочи проверка на ДАИ. Според инспекторите обаче в протокола липсва информация, че е монтирана газова инсталация. \nПрокуратурата вече е назначила пълна съдебно-медицинска и техническа експертиза, които да изяснят дали причината за инцидента е монтираната в таксито газова уредба. При него загина една жена, а друга беше ранена.\r\n\"Системите са безопасни, ако са монтирани по надлежния ред. \", каза автомобилният състезател Румен Дунев.\r\n                    \n                    \n                \n                \n                \n                По думите му уредбата от колата, с която стана инцидентът в Добрич, буквално се е пръснала.\r\nНаправени са доста предложения в законодателството за автмобилите на алтернативни горива да станат по-безопасни. Докато всичко се бави, ще има повече инциденти, коментира Дунев. Апелира се за бързо приемане на промените.\r\nСпоред него .\r\nТой коментира и катастрофата с кортежа на Цвета Караянчева в Шуменско през уикенда. \"Когато скоростта е висока, независмо от модерните и нови коли, вероятността от ПТП е голяма\", посочи Дунев  пред .\r\n", "date": "2019.09.17", "title": "Колко опасни са колите с неизправни газови уредби?"}
{"url": "https://www.dnes.bg/kino/2019/09/17/to-vtora-chast-panira-sasht.423156", "text": "\"То: Част втора\" - продължението на хоръра, адаптиран по книгата на Стивън Кинг, се задържа на първото място в бокс-офис класацията на Северна Америка, след като събра 40,7 милиона долара приходи през уикенда, сочат данни на специализираната фирма Игзибитър рилейшънс, цитирани от световните информационии агенции.\r\nФилмът вече е донесъл 153,8 милиона долара приходи от прожекции след появата си по екраните преди две седмици.\r\nНа второ място е \"Да свалиш Уолстрийт\", вдъхновен от истинска история и събрал 33,2 милиона долара приходи през дебютния си уикенд. Филмът с участието на Дженифър Лопес описва историята на стриптийзьорка, която заедно с колежките си обира богати клиенти от Уолстрийт, за да помогне на най-бедните. Изпълнението на Джей Ло бе окачествено като блестящо от сп. \"Ролинг стоун\", което го смята за достойно за \"Оскар\". Във филма са се снимали също Карди Би, Лизо и Констанс У.\r\n                    \n                    \n                \n                \n                \n                Екшънът \"Код: Ангелът\" с участието на Джерард Бътлър и Морган Фриймън е на трето място, след като донесе 4,4 милиона долара през уикенда и общо 60,4 милиона долара от излизането на екраните преди три седмици.\r\nКомедията \"Момчета за пример\" е на четвърто място - 4,3 милиона долара през уикенда и общо 73,3 милиона долара за три седмици, следвана от \"Цар Лъв\" - 3,6 милиона долара през уикенда и общо 533 милиона долара от появата си по екраните преди два месеца, и \"Бързи и яростни: Хобс и Шоу\" - 2,8 милиона долара през уикенда и 168 милиона долара за 6 седмици.", "date": "2019.09.17", "title": "\"То: Втора част\" панира САЩ"}
{"url": "https://www.dnes.bg/notifikacii/2019/09/17/kobrata-napadna-taisyn-fiuri-toi-e-kloun-i-pliampalo.423157", "text": "Най-добрият български боксьор Кубрат Пулев нанесе поредица мощни словесни крошета на британския си колега при най-тежките Тайсън Фюри. Кобрата определи Циганския крал като \"клоун\" и \"плямпало\" след последния му мач срещу Ото Валин през уикенда.\n\r\nФюри се наложи по точки над неособено претенциозния швед, като дори му беше пусната кръв, но това не повлия на крайната победа. Кобрата обаче обяви, че не е бил впечатлен от изявите на непобедения досега британец и разкри, че в миналото Фюри е отказал да се бие с него.\n\r\nПулев даде интервю за американска медия от тренировъчна зала на тима си Top Rank в САЩ, на чиято стена висеше плакат именно на Фюри. Кобрата мина покрай него, скъса го и след това го заля със словесен водопад.\n                \n                \n                \r\n\"Гледайте го този, прилича ми на клоун. Хубава снимка са му направили, но наистина прилича на клоун. В тази зала са се били много големи имена, тренирал е Майк Тайсън тук, така че този няма място\", каза Кобрата, докато късаше плаката на Фюри, след което коментира мача му с Валин.\n\r\n\"Наблюдавах мача му на живо. Той не представи нищо особено, има само една голяма уста, едно плямпало е. Нищо специално. Би се срещу съперник, за когото това беше първи голям мач в кариерата. По принцип би трябвало да го нокаутира, а той дори получи тежка аркада\", посочи българинът. \n\r\nПо думите му Фюри само плямпа и не уважава другите боксьори. \"Затова бях изненадан, че въпреки големите му закани, той се би 12 рунда\", заяви Пулев и разкри случай, в който е трябвало да се бие с Тайсън Фюри в миналото, но британецът е отказал.\n\r\n\"Какво да ви кажа за него. Преди години, докато още се биех за Зауерланд, те преговаряха с него за мач с мен. Той беше свободен, нямаше скорошен мач, но каза, че не може да се бие с мен. Какво да ви кажа повече за него\", заяви Кубрат Пулев.\n\r\n\n\r\n ", "date": "2019.09.17", "title": "Кобрата нападна Тайсън Фюри: Той е клоун и плямпало"}
{"url": "https://www.dnes.bg/crime/2019/09/17/jena-metna-3-500-lv-i-zlato-na-izmamnici-v-dobrich.423124", "text": "Пореден случай на телефонна измама бе регистриран този път в Добрич, като жертва стана 60-годишна жена, съобщават от Областната дирекция на МВР.\r\n\r\nНа 16 септември, около 16:00 часа, е получена жалба от 60-годишна жителка на областния град.  По данни на жената тя е била въведена в заблуждение от мъж, представящ се за служител на МВР. \r\n\r\nВ следствие на това малко по-късно тя изхвърля през прозореца на апартамента си сумата от 3 500 лева и златни накити.\r\n\r\nПо случая е образувано досъдебно производство.", "date": "2019.09.17", "title": "Жена метна 3 500 лв. и злато на измамници в Добрич"}
{"url": "https://www.dnes.bg/notifikacii/2019/09/17/svinskata-chuma-tryshna-i-iujna-koreia.423138", "text": "Южна Корея унищожава хиляди прасета, след като бе потвърдена болестта африканска чума във ферма близо до границата със Северна Корея, където имаше епидемия през май, предадоха Асошиейтед прес и Франс прес.\n\r\n\n\r\nМинистърът на селското стопанство Ким Хьон Су заяви, че първият случай на изключително заразната болест е потвърден днес след изследвания на пет прасета, които са умрели във ферма в град Пхаджу, пише БТА. \n\r\nДо края на деня се очаква да приключи клането на около 4000 прасета, отгледани във фермата и в двете съседни селски стопанства, които са на един и същи собственик. Правителството освен това засили мерките за дезинфекция на фермите и транспортните средства и разпореди 48-часово спиране на дейността на всички свиневъдни ферми, кланици и заводи за фураж, за да се предотврати разпространението на болестта. \r\n                \n                \n                Застрашен е огромен сектор с 6000 ферми, в които се отглеждат над 11 милиона прасета.\n\r\nАфриканската чума засегна свинете в Китай и други азиатски страни преди да достигне Северна и Южна Корея. Тя не е опасна за хората, но за прасетата е изключително заразна и смъртоносна. Не е известно лечение.\n\r\nБолестта се появи в Южна Корея въпреки продължаващия вече няколко месеца засилен мониторинг на фермите в пограничните райони със Северна Корея. През май Пхенян информира Световната организация за здравето на животните, че 77 от 99 прасета във ферма близо до границата с Китай са умрели от болестта, а останалите 22 прасета са заклани.", "date": "2019.09.17", "title": "Свинската чума тръшна и Южна Корея "}
{"url": "https://www.dnes.bg/art/2019/09/17/more-na-viatyra-koi-e-tihiiat-ubiec-na-jivota-v-moreto.423128", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвама сърфисти предприемат уникално по рода си пътешествие. Те изминават по вода цялото ни Черноморие в протежение на 300 км, за да приковат вниманието към вредите, които пластмасата причинява на водния басейн.\r\nПриключението е заснето в , който ще бъде представен премиерно в София.\r\n\"Сърфистите Илияна Стоилова и Йоан Колев - главните герои във филма - изкарват голяма част от времето си във водата и се сблъскват с големите отпадъци. Забелязват, че нещата стават все по-зле, което роди идеята за филма\", каза продуцентът на лентата Атанас Куцев.\r\nГероите дават личен пример.\r\n                    \n                    \n                \n                \n                \n                \"Заснемането беше изключително динамично и с множество препятствия. Вятърът променяше посоката и силата си непрекъснато\", допълни Куцев пред .", "date": "2019.09.17", "title": "\"Море на вятъра\": Кой е тихият убиец на живота в морето?"}
{"url": "https://www.dnes.bg/notifikacii/2019/09/17/geshev-oceni-do-hakerskata-ataka-s-nap-dyrjavata-podceniavashe-tozi-problem.423160", "text": "До хакерската атака с НАП държавата подценяваше този проблем. Това каза заместник-главният прокурор Иван Гешев по време на форум \"Киберсигурност и злоупотреба с търговска тайна и търговски марки\".\r\nПо думите му трябва да се признае, че държавата в лицето на всички власти до момента е подценявала този проблем.\r\n\"При разговор с представители на асоциацията на банките, нейн представител каза нещо много точно. То беше, че се радва, че е осъществена такава масирана атака срещу НАП, която е един от устоите на държавата, защото, може би, държавата нямаше да реагира по този начин и толкова бързо, ако беше атакувано едно частно дружество. Този поглед на ситуацията до момента не бях го обмислял, но осъзнах, че има доза истина“, допълни още Гешев. \n\n\n\r\n                \n                \n                По думите му последствията на такава атака срещу едно структуроопределящо предприятие в държавата, срещу една банка могат да доведе до последствия дори и по-тежки, които са били потенциално възможни в случая от НАП.\r\n\"Ако до преди две-три години банка е била атакувана по този начин по два, три, четири пъти на ден, в момента за някои банки и други търговски дружества се стига до няколко хиляди атаки в България. Сигурен съм, че ситуацията не е по-различна в други сегменти на бизнеса. Това представлява сериозна опасност не само и единствено за съответното предприятие или бизнес, а сериозна опасност за цялата държава и за нас като общество. Затова моите изводи и на колегите са, че мерките, които трябва да се предприемат и то в спешен порядък, са на първо място законодателни промени“, изтъкна още Гешев.\r\nПо думите му безспорен факт е, че този размер на наказания на компютърни престъпления към момента не може да реши проблема, нито да послужи за превенция.\r\n\"Вторият компонент на някакво решаване на проблема е в полето на изпълнителната власт, разгръщане на потенциал за разследване на такива случаи\", изтъкна още Гешев, цитиран от \"Фокус\".\r\nСпоред него третият елемент са срещи с различни бизнес организации, чиято цел е сключване на съответни меморандуми с различни асоциации на бизнеса. \r\n ", "date": "2019.09.17", "title": "Гешев оцени: До хакерската атака с НАП държавата подценяваше този проблем"}
{"url": "https://www.dnes.bg/mestni-izbori-19/2019/09/17/manolova-se-registrira-za-izborite-vnese-6-255-podpisa.423167", "text": ", с което се регистрира като независим кандидат на предстоящите през октомври местни избори.\r\nБившият омбудсман заяви, че разполага с още 2 000 подписа на граждани, подкрепящи нейната кандидатура, но те не са обработени, като вероятно това ще се случи малко по-късно.\r\n„Подписите са достатъчни и са от хората, които подкрепят моята гражданска кандидатура“, смята Манолова.\r\nТя влиза в кметската надпревара издигната от инициативен комитет, но .\r\n„Избрахме днешния ден, защото аз и екипът ми имаме вяра, надежда и любов за София. Днес е един прекрасен празник“, заяви Манолова, цитирана от DarikNews.\r\n                    \n                    \n                \n                \n                \n                Попитана за пореден път , тя отговори:\r\n„Ще разчитам на всички столичани. София заслужава да бъде управлявана с ума, таланта, вярата, надеждата и любовта на всички столичани.“", "date": "2019.09.17", "title": "Манолова се регистрира за изборите, внесе 6 255 подписа "}
{"url": "https://www.dnes.bg/obshtestvo/2019/09/17/s-kolko-shte-skochat-pensiite-stava-iasno-prez-oktomvri.423165", "text": "В началото на идния месец ще е ясен точният процент, с който пенсиите ще бъдат увеличени от 1 юли 2020 година, посочи министърът на труда и социалната политика Бисер Петков.\n\r\nПо думите му към момента очакванията са за повече от 6 на сто. \n\nСоциалният министър обясни, че изчисленията са на база на достигнатия досега ръст на средния осигурителен доход и на индекса на потребителските цени, чрез който по швейцарското правило се формира процентът за осъвременяване на пенсиите.\n\r\n\"Не мога да кажа точно с колко ще бъде увеличението. То може да бъде с 6,6 или с 6,2 на сто. Въздържам се да обявя конкретно число, защото все още сме в началото на финалната фаза на подготовката на проектобюджета на Държавното обществено осигуряване. Точният процент на увеличение би трябвало да бъде ясен в началото на идния месец. Той не е произволен, а зависи от нарастването на ръста на средния осигурителен доход и на индекса на потребителските цени\", обясни Петков, цитиран от БТА.\n                    \n                    \n                \n                \n                \n                \r\nМинистърът коментира и предложенията на депутати и на работодатели, свързани с изплащането на обезщетения за временна нетрудоспособност.\n\r\nРаботодатели искат първите три дни от болничния да не се изплащат от тях. Идеята е да се въведе период на изчакване от няколко дни, в който болничните да не се изплащат от никого. Според предложение на депутати НОИ трябва да покрива целия период на боледуване на работника.\n\r\nМинистърът обясни, че тези предложения ще се дискутират. По думите му в края на седмицата една от организациите на работодателите - Асоциацията на индустриалния капитал в България, организира кръгла маса по тези въпроси.\n\r\nПо думите на Петков има проблем и той е свързан с това, че броят на дните на временна нетрудоспособност нараства.\n\r\n\"Знае се, че се злоупотребява от хора, които по-скоро се нуждаят от допълнителен платен отпуск, отколкото от лечение. Затова се търсят мерки, чрез които да се намали това ползване на болничния и ощетяване на бюджета, а от там на всички нас. Това мотивира търсенето на ефективни решения. Към момента не мога да кажа, че има такова\", заяви още Бисер Петков.", "date": "2019.09.17", "title": "С колко ще скочат пенсиите? Става ясно през октомври"}
{"url": "https://www.dnes.bg/sofia/2019/09/17/raste-no-ne-staree-vodosvet-za-praznika-na-sofiia.423168", "text": "\nПравославната църква почита деня на мъчениците Вяра, Надежда и Любов и майка им София, който е и празник на столицата. \n На официална церемония пред църквата \"Света София\" беше отслужен водосвет и беше издигнато знамето на града. \n\r\nВицепрезидентът Илияна Йотова, Негово Светейшество българският патриарх Неофит, много гости, представители на чужди мисии у нас се събраха пред църквата на официалната церемония. \n\r\nВ словото си кметът Йорданка Фандъкова каза, че днешният ден е празник на вярата, надеждата, любовта и мъдростта. \n\r\n\"Най-голямото богатство на София сте вие, нейните хора, които работите, обичате, създавате, мечтаете, оставате тук\", отбеляза Фандъкова. \n                    \n                    \n                \n                \n                \n                \r\nПо думите й гражданите правят София дом, град на радост и любов, град на щастие и надежда. Кметът посочи, че градът ни е общност от хора, които вървят напред с решителност, постоянство, дързост, вяра, с градеж и доброта. \n\r\nС тържествена сесия на Общинския съвет започна честването на Празника на столицата. 11 души бяха удостоени със званието \"Почетен гражданин на София\". \n\r\nТова са композиторът Стефан Димитров, актьора Ириней Константинов, режисьора Бина Харалампиева, музиканта Васил Георгиев (Васко Кръпката). алпинистите Дойчин Боянов и Николай Петков, олимпийската шампионка по академично гребане Здравка Йорданова, музиканта Веселин Пантелеев (Веско Ешкенази), акад. Георги Минчев, строителния инженер Делчо Гюров и посланика на САЩ Н. пр. Ерик Сет Рубин.", "date": "2019.09.17", "title": "Расте, но не старее! Водосвет за празника на София"}
{"url": "https://www.dnes.bg/index/2019/09/17/borisov-razporedi-izdignatite-za-kmetove-ot-gerb-s-pozitivna-kampaniia.423174", "text": "Премиерът Бойко Борисов отсече, че кандидатите за кметовете, които ще бъдат издигнати от ГЕРБ трябва да водят положителна кампания и да показват резултатите, постигнати до този момент. \n\n \"Кандидатите за кметове трябва да показват само това, което са свършили - заводи, пътища, училища, църкви, пречиствателни станции\", разпореди той в Петрич. \n\r\nПрограмата му за деня предвижда по-късно да бъде в Благоевград за откриването на Регионално депо за отпадъци, което ще обслужва 5 общини. \n\r\nСпоред него с такива примери трябва да се води кампанията за изборите, а \"другите нека си говорят\". \n\r\nВъв връзка с икономическите проблеми в Европа и света, премиерът заяви, че това не трябва да ни притеснява. \n                \n                \n                \r\nСпоред него вместо това, трябва да се работи.\n\r\nПо думите му трябва да продължим с изграждането на заводи и разкриването на работни места. \n\r\n\"Продължавайте да строите. Рецесия така се бори - с нови заводи, с нова работна ръка и, естествено, високи заплати. Поздравления\", коментира Борисов, който присъства на откриването на новият завод в Петрич на \"АББ Груп\" в България. Новият завод е с площ от 7 400 кв.м. и ще произвежда продукти ниско напрежение. Заводът ще създаде още 420 работни места.\n\r\n\"Не трябва да се притесняваме, а трябва да работим двойно повече, за да се откриват двойно повече заводи. Гледате какви са пораженията в Саудитска Арабия, звучи доста сериозно ситуацията, няма как да не повлияе на света и на България\", заяви премиерът, цитиран от \"Фокус\".", "date": "2019.09.17", "title": "Борисов разпореди: Издигнатите за кметове от ГЕРБ с позитивна кампания!"}
{"url": "https://www.dnes.bg/world/2019/09/17/ekvador-ni-mina-20-mln-grajdani-s-iztekli-lichni-danni.423166", "text": "Еквадорското правителство разследва публикуването на личните данни на милиони граждани в интернет - ситуация, която окачестви като \"много деликатна\", предаде Франс прес, цитирана от БТА.\n\n\r\n\n\r\nСпоред властите данните са били получени от частна компания по времето на бившия президент Рафаел Кореа, управлявал от 2007 до 2017 година.\n\r\n\"Това е много деликатна ситуация, повод за голяма загриженост за цялото правителство и за страната\", заяви на пресконференция министърката на вътрешните работи Мария Паула Ромо.\n                    \n                    \n                \n                \n                \n                \r\nФирмата за информационна сигурност VpnMentor съобщи на уебсайта си, че е открила личните данни на близо 20 милиона души, повечето от Еквадор, който има население от 17,3 милиона души. Те са се намирали на незащитен сървър американския щат Маями, собственост на еквадорската компания Novaestrat. Данните произхождат от различни места, включително от регистри на еквадорското правителство, автомобилно предприятие и две банки.\n\r\nЕквадор няма закон за защита на личните данни, отбелязва Франс прес.\n\r\nСпоред VpnMentor изтичането на тези данни в интернет може да засегне милиони хора, защото те съдържат голям процент поверителна информация.\n\r\nСпоред министъра на телекомуникациите Андрес Мичелена данните са били събрани от частна фирма при управлението на предишния президент Рафаел Кореа. Мичелена добави, че в случая са замесени служители на националната информационна система.\n\r\nКореа е твърд противник на сегашния президент Ленин Морено, негов бивш съюзник, отбелязва Франс прес.", "date": "2019.09.17", "title": "Еквадор ни мина – 20 млн. граждани с изтекли лични данни"}
{"url": "https://www.dnes.bg/obshtestvo/2019/09/17/otide-si-kucheto-vihren-spec-v-otkrivaneto-na-narkotici.423164", "text": "След дългогодишна служба в отдел \"Наркотици\" при ГДБОП почина специализираното служебно куче Вихрен, обучено за откриване на наркотични вещества, съобщиха от пресцентъра на МВР.\r\nКучето е служител в отдела от 12 години. С негово участие при проведените множество специализирани операции са разкрити и задържани големи количества наркотици.\r\nПрез всички тези години Вихрен е използван за операции, осъществени не само от отдел \"Наркотици\" при ГДБОП, но и от други структури на МВР, включително Агенция Митници и Военна полиция.\r\n\r\nЗагубата на служебното куче Вихрен е голяма, тъй като благодарение на уменията му за откриване на наркотици, голяма част от операциите са доведени до успешен край, за което е награждаван многократно.\r\nВихрен беше не само отличен служител, но и добър приятел на служителите от отдел \"Наркотици\" при ГДБОП, допълват от полицията.", "date": "2019.09.17", "title": "Отиде си кучето Вихрен, спец в откриването на наркотици"}
{"url": "https://www.dnes.bg/eu/2019/09/17/gyrciia-iska-da-izplati-po-rano-dylga-kym-mvf.423100", "text": "Гърция предложи официално на Международния валутен фонд да погаси предсрочно част от своя дълг към него, предаде ДПА, цитирайки финансовия министър на страната Христос Стайкурас.\r\n\"Това ще повиши доверието към нашата страна и ще й даде самоувереност\", каза Стайкурас, подписвайки днес молбата към Европейския механизъм за стабилност (ЕМС) и към Еврогрупата. Процедурата може да отнеме няколко седмици, тъй като правителствата на някои страни от еврозоната ще трябва да одобрят гръцкото искане, казаха източници във финансовото министерство в Атина.\r\nГръцкото предложение се отнася за кредит в размер на 2,9 млрд. евро с лихва от 4,91 процента. Изплащайки го предсрочно, Атина се надява да спести около 70 млн. евро от лихви, пише БТА.\r\n                    \n                    \n                \n                \n                \n                Освен искането за предсрочно изплащане, гръцкият дълг към МВФ възлиза на 8,8 млрд. евро според финансовото министерство. Фондът допринесе с общо 32 млрд. долара за спасителната програма, която избави Гърция от финансовата криза през 2010 г. Повечето от тези средства вече са изплатени.\r\nГръцката програма за реформи и строги ограничителни мерки приключи в края на август 2018 г. Оттогава Атина е в състояние да стои на собствените си крака и отново да търгува на капиталовите пазари. \r\n ", "date": "2019.09.17", "title": "Гърция иска да изплати по-рано дълга към МВФ"}
{"url": "https://www.dnes.bg/politika/2019/09/17/komisiia-razglejda-dnes-etichnite-kachestva-na-geshev.423102", "text": "Етичната комисия заседава днес във връзка с кандидатурата на Иван Гешев за главен прокурор. , съобщи bTV. \n\n\r\nВчера Гешев се изправи пред комисията за атестиране и конкурси във Висшия съдебен съвет. При обсъждането на номинацията не му беше зададен нито един въпрос.\r\n12-членната комисия заседава един час, в който изслуша доклада зана Гешев.\r\nКандидатът за главен прокурор присъства на заседанието.", "date": "2019.09.17", "title": "Комисия разглежда днес етичните качества на Гешев"}
{"url": "https://www.dnes.bg/sport/2019/09/17/franciia-ni-udari-s-3-0-na-evro-2019.423104", "text": "Националният отбор на България по волейбол допусна първа загуба на европейското първенство за мъже. В Монпелие играчите на треньора Силвано Пранди отстъпиха на домакина Франция с 0:3 (19:25, 21:25, 14:25) за 71 минути.\n\r\nБългарският тим допусна много грешки в хода на мача, което допълнително улесни задачата на французите. Домакините показаха и отличен сервис, което пък даде възможност на блокадата им да работи на много високи обороти.\n\r\nЗа България с 10 точки най-добър в мача бе Цветан Соколов. За Франция най-резултатен бе Жулиен Линеел с 18 точки. Стефан Бойер добави още 16, а Кевин Тили приключи с 11 точки. Успехът е четвърти за Франция на първенството.\n\r\nДнес от 20:30 часа наше време България ще изиграе последния си мач от група \"А\" на европейското първенство, а съперник е тимът на Италия. Нашите са сигурни за следващата фаза, но победа над \"адзурите\" може да осигури по-лесен противник напред.\r\n                    \n                    \n                \n                \n                \n                \r\n ", "date": "2019.09.17", "title": "Франция ни удари с 3:0 на Евро 2019"}
{"url": "https://www.dnes.bg/index/2019/09/17/receptata-dnes-konfitiur-ot-tikva.422986", "text": ":\r\n750 г варена тиква (около два пъти повече сурова)\r\n700 г кафява захар\r\n70 мл вода\r\nсокът на 1/2 лимон\r\n \r\n:\r\n \r\nИзмийте тиквата и отстранете кората. Премахнете семките и сърцевината, нарежете на малки парчета и варете до омекване. След това я прецедете и оставете да се охлади. Пасирайте я и добавете захарта към нея.\r\n \r\nОставете да отлежи около час, а след това добавете водата. Щом заври сложете и лимоновия сок. Варете 5 минути и изсипете конфитюра в буркани, които предварително сте поставили във фурна загрята на 100 градуса.\r\n \r\nЗатворете плътно бурканите и ги поставете обърнати на обратно до пълното им охлаждане.\r\n\r\n", "date": "2019.09.17", "title": "Рецептата Dnes: Конфитюр от тиква "}
{"url": "https://www.dnes.bg/index/2019/09/17/kak-se-pecheli-ot-tototo-izchisliava-chovek-lovil-go-7-pyti-v-sasht.423090", "text": "Как се печелят лесни пари и изобщо възможно ли е да спелите от тотото? Мечтата не струва пари, но малцина го постигат. Вероятността човек да бъде ударен от мълния е около 23 пъти по-голяма от тази да спечели шестица от тотото, пише \"Монитор\".\r\nИ все пак, как се изчислява вероятността да спечелим джакпот от лотарията и да живеем безгрижно цял живот? \r\nСпоред Ричард Лустиг, \"хващал\" 7 пъти голямата награда от щатската лотария, спечелването на джакпота няма нищо общо с късмета. Хората, които разчитат на късмета, се заблуждават. Едно от нещата, които Лустиг съветва, е хората да не получават \"треска за джакпот\" или да не харчат повече пари за лотарията от това, което могат да си позволят, при значителен джакпот.\r\n                \n                \n                \"Не харчете пари, предназначени за храна или за наем, не харчете други средства, които сте спестили с някаква конкретна цел\", съветва Лустиг, цитиран от изданието CNBC. \"Да ,разбира се, че трябва да участвате, защото ако нямате фиш, няма как да спечелите. Но участието трябва да е в разумни граници“, допълва още печелившият.\r\nШансовете да спечелите джакпота, ако повече хора участват, не намаляват, защото хората не се състезават един срещу друг, смята Лустиг. Всички играят \"срещу банката\", така няма значение дали 10 човека играят или 10 милиона. Съветът на Лудвиг е никога да не изпускате тираж.\r\nСтатистически някои от числата в тиража са се падали по-често от други. Безспорен лидер в историята на тотото е 7, следвано от 23 и 25, а също 36 и 19. Сред челните 10 са също така 24, 38, 40, 31 и 21. Най-рядко излизат 22 и 41.\n\r\nВсички комбинации са еднакво вероятни и ако играете цял живот с едни и същи числа имате по-голям шанс да спечелите. Това заключение обаче е математически погледнато и изключва късмета.\n\r\nКогато искате да изчислите всички комбинации на X числа от Y възможни просто умножете последните X числа от всички Y числа и след това разделете получения резултат на произведението от първите X числа.\n\r\n ", "date": "2019.09.17", "title": "Как се печели от тотото? Изчислява човек, \"ловил\" го 7 пъти в САЩ"}
{"url": "https://www.dnes.bg/zvezdi/2019/09/17/milin-pred-izgonvane-ot-fermata-udari-shamar-na-beti.423111", "text": "Хомофобът Иван Милин, който сбъдна мечтата си още в началото на \"Фермата\" - влезе и спечели битка с гей, се забърка в нов скандал. \n\r\nТой разбуни духовете сред зрителите, а в социалните мрежи се надигна и основателно недоволство, след като удари жена.\n\r\nСпоред йерархията в шоуто, Митко даде задача на Елизабет да изчисти шефската къща след едноседмичния престой вътре на Милин. Бети направи забележка на Милин, че цапа басейна с кални обувки, като в отговор получи редица обиди и шамар. \n\r\nУдарът не бе сериозен, но е в нарушение с договорите на участниците. А и какво значение има дали е лек, среден или силен?\n\r\nИван Милин се извини на Бети, но трябваше да си стегне багажа и да излезе временно от фермата, докато от продукцията решат дали ще продължи участието си.\n                    \n                    \n                \n                \n                \n                \r\nМеждувременно се заформи завера във \"Фермата\", в която се включиха и едни, и богати. Целта е да се изгони софтуерния милионер Митко Караиванов. В дъното на интригата застана Ивайло Шопски, който е в открит конфликт с Митко.\n\r\n\r\n ", "date": "2019.09.17", "title": "Милин пред изгонване от \"Фермата\", удари шамар на Бети"}
{"url": "https://www.dnes.bg/obshtestvo/2019/09/17/hliabyt-skochi-s-10-zelenchucite-i-te-mesoto-poskypna-s-nad-7.423103", "text": "Годишната инфлация към края на август е 2,9%, колкото беше и към края на месец юли, сочат данните на НСИ. \n\r\nОсновната причина за това е поскъпването на храната. \n\n\n\n\r\nВ рамките на година цените на храните и безалкохолните са нараснали с 5,2%. Най-съществено е поскъпването на хляба и зърнените храни – с 10,3%. Съществено е нарастването и на цените на зеленчуците – с 9,7% за година, пише \"Труд\".\n\r\nМесото и месните продукти пък са поскъпнали със 7,2%. \n\r\nЦените на минералните води, безалкохолните напитки и соковете също вървят нагоре – с 3,4% за година. През август бирата е била с 3,6% по-скъпа от същия месец на миналата година, цените на вината са нараснали с 3,3%, а на спиртните напитки – с 2,1%.\n                    \n                    \n                \n                \n                \n                \r\nПонижение на цените в рамките на година сред хранителните стоки има само при плодовете – с 1,4%, и при маслото и мазнините – с 3,7%.\n\r\nПри нехранителните стоки най-съществен ръст на цените за година има при парното, което е поскъпнало с 13%, както и при пътническия и въздушен транспорт – с 10,7%. Обувките обаче са поевтинели с 1,4%.\n\r\nГодишната инфлация е по-висока от лихвите по банковите депозити, които са под 0,3%. Така инфлацията реално топи спестяванията в банките. Затова много хора започват да търсят алтернативни възможности за инвестиции като покупката на имоти например.\n\r\nСамо за месец август инфлацията е 0,1%. По-съществено през месеца се поскъпнали зелето – с 6,6%, ябълките – с 4,7%, цитрусовите и южни плодове – с 3%, каймата – с 2,1%, и телешкото месо – с 1,9%.\n\r\nПрез август са се понижили цените на дините и пъпешите – с 15,3%, редица зеленчуци като зелен фасул, тиквички и патладжан – с 13,3%, картофите – с 6,8%, морковите и червеното цвекло – с 5,5%. Поевтинели са и дрехите – с 2,4%, и обувките – с 5,1%. През август понижение на цените има и при бензина и дизела.", "date": "2019.09.17", "title": "Хлябът скочи с 10%, зеленчуците и те, месото поскъпна с над 7%"}
{"url": "https://www.dnes.bg/stranata/2019/09/17/zapochvat-masirani-proverki-na-uchilishtnite-avtobusi.423114", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМасирани проверки на автобуси, превозващи деца и ученици, започват в цялата страна. Акцията е на Изпълнителна агенция \"Автомобилна администрация\" и вътрешното министерство.\r\nЩе се следи основно за  и дали шофьорите са с изрядни документи.\r\n\"През първия период на проверките сме съствили 7 акта за нарушения. Основно те касаят нарушения за непреминат технически преглед\", каза зам.-изпълнителният директор на агенцията Дамян Войновски.\r\nАкцията е в цялата страна, а ученическите автобуси са около 5000. Ще се следи за техническата изправност на автобусите, както и за употребата на алкохол.\r\n, допълни Войновски.\r\nОчаква се проверката да продължи до 27 септември.", "date": "2019.09.17", "title": "Започват масирани проверки на училищните автобуси"}
{"url": "https://www.dnes.bg/politika/2019/09/17/neno-dimov-izgoreni-sa-pod-3-ot-vnosnite-otpadyci-v-tec-ovete.423110", "text": "За 2018 година разрешението за внос на отпадъци е за около 85 000 тона. В ТЕЦ-овете са изгорени под 3%, заяви министърът на околната среда и водите Нено Димов. 825 000 тона български боклук е изнесен за горене в различни части на Европа.\r\nПо думите му  Това стимулира производството на български горива от отпадъци и изгарянето на български.\n\n\n\r\n„На практика транспортът на боклук се регламентира по два начина. Има отпадъци, които са в един зелен списък, които се движат свободно из Европа. Те се събират на база регламент и е част от свободното движение. Има и други нотифицирани, които държавата, които ги приема, трябва да даде съгласие. Трябва да разграничим тези два потока, защото тези, които нотифицираме са ясни, а тези, които се движат свободно с декларация се публикуват в базелската конвенция и стават ясни две години“, каза Димов.\r\n                    \n                    \n                \n                \n                \n                Той обясни, че процесът на оползотворяване на отпадъци в Европа се стремят да бъде разделен, така че различните потоци да могат да бъдат третирани по правилен начин в различни държави.\r\n„Това означава, че при максимума за рециклиране, от 65%, има една разлика от 25% минимум, която трябва да се изгаря“, посочи Димов.\r\nЕкоминистърът допълни, че е изпратил станция за измерване на чистотата на въздуха в Перник в момента, в който местната топлоцентрала спря да работи.\r\n„ТЕЦ-овете трябва да преминат през определена процедура. ТЕЦ „Брикел“ е представил инвестиционно намерение, което трябва да мине през преценка за оценка за въздействие и след това през комплексно разрешително. А това, което е разрешение и са направили през месец август е пробно изгаряне, с което да се премери замърсяването на въздуха. В момента тече проверка. Още на 27-ми август аз разпределих проверка за тези случаи и ще видим защо изобщо е бил разрешен такъв обем от районната инспекция. Това така или иначе няма да бъде изгорено“, коментира той пред Нова. \r\n ", "date": "2019.09.17", "title": "Нено Димов: Изгорени са под 3% от вносните отпадъци в ТЕЦ-овете"}
{"url": "https://www.dnes.bg/obshtestvo/2019/09/17/shefyt-na-bnr-sys-zaplata-po-visoka-ot-premierskata-8209-lv-za-avgust.423117", "text": "Шефът на Българското национално радио Светослав Костов е получил през август заплата от 8209 лева, а през юли е бил малко по-скромен - 7800 лева. \n\r\nГенералният директор на Българско национално радио, който зае поста на 2 юли, на практика е по-високо платен от министър-председателя и президента на България.\n\r\nДанните са предоставени неофициално от източници от парламента на \"\". \n\r\nПо закон, гласуван от депутатите, генералният директор на БНР трябва да получава заплата колкото председател на комисия в Народно събрание. С днешна дата тя е близо 5000 лв. \n\n\n\n Бойко Борисов получава 5900 лв., заплатата на президента надхвърля 7600 лв.\n                    \n                    \n                \n                \n                \n                \r\nСпоред договора, който Костов сключва със СЕМ за възлагане на управление на БНР, има право и на допълнително месечно възнаграждение, не по-голямо от 40% от основната му заплата. Тази надбавка я определя той самият като генерален директор.\n\r\nАко решението на Управителния съвет на БНР от понеделник сутрин за 25% увеличение на заплатите се отнася и за ръководния екип, то Светослав Костов ще се радва вече на заплата от 10 261 лв.\n\r\nШефът на радиото не успя да обясни в понеделник пред Съвета за електронни медии кой е виновен за спирането на \"Хоризонт\" в петък от 6 ч до 11 ч сутринта. Проблем с оптичния кабел, който пренася данни, е довел до замлъкването на програмата, е неговата версия. На изслушването пред СЕМ бяха поканени и представители на Комисията за регулиране на съобщенията (КРС).\n\r\n\"На 11 септември заради множество констатирани от директора на дирекция \"Техника\" проблеми в БНР за осигуряване на нормалното приемане не само на \"Хоризонт\", но и на различните програми, се реши да бъде извършена профилактика в БНР\", обясни Костов пред съвета. По думите му планови профилактики се залагат в началото на годината. Проверка показала, че такива не са правени от години. \"И може би всичко това е довело до проблемите. Но е ясно, че има чисто технически проблем\", уточни Костов.\n\r\n\"Има информация за профилактика на предавателите в същия ден на три места на обекти на НУРТС - в Белоградчик, Тръщеник и Ивайловград. Всички материали, които са събрани след проверката, предоставихме на прокуратурата\", обясни шефът на КРС Иван Димитров. \"Дължим корекция - говорим за спиране на сигнала, подаван от БНР към предавателите. Никой не е спирал предавателите\", допълни Константин Тилев, член на КРС.\n\r\nСЕМ ще представи становище за спирането на \"Хоризонт\" най-вероятно в сряда, а вчера прати отговор на прокуратурата, която в края на миналата седмица изиска проверка от съвета в срок от 3 дни. Зам-главният прокурор Иван Гешев увери, че до края на седмицата ще има резултати.", "date": "2019.09.17", "title": "Шефът на БНР със заплата по-висока от премиерската - 8209 лв. за август!"}
{"url": "https://www.dnes.bg/notifikacii/2019/09/17/pyrvite-signali-sreshtu-pastora-pedofil-bili-oshte-ot-2015-g.423113", "text": "Граждани са сигнализирали за обвинения в блудство пастор Даниел Хъл още през 2015 г.\n\r\nНови разкрития показват, че преди 4 г. британецът е закупил къща в сливенското село Самуилово, за да живее със сестра си и нейните деца.\n\n\n\n След придобиване на имота започват ремонтни дейности, а това, което привлякло вниманието на съседите било непрестанното присъствие на деца от ромски произход. \n\r\nТяхната възраст била между 10 и 12 години. \n\r\nКметът на селото Пламена Костадинова обясни пред bTV, че съседи подават сигнал на спешния номер 112, след като видели, че в къщата има деца и торта. \n\r\nПо думите ѝ най-вероятно са празнували.\n                \n                \n                \r\nНа място пристига полицията заедно с Костадинова. \n\r\nДаниел Хъл не реагира, децата са се умълчали и дори е изгасено осветлението.\n\r\nНалага се на служителите на реда да влязат в къщата и да изведат пастора и децата. \n\r\nСтава ясно, че британецът се грижил за тях и ги развеждал по различни мероприятия – театри, кина.\n\r\nСъседка на Саниел Хъл от селото разказа, че била  много притеснена, защото всяка вечер имало големи групи деца в щъщата му.\n\r\nКрещат, бият, пеят, кучета имаха десетина, каза тя.\n\r\nПо думите й преди сигналите събиранията в къщата продължили около 15 дни.\n\r\nДруг съсед разказа, че е имало и възрастни, които са  водели децата си при пастора. Малчуганите били само момчета. \n\r\nИначе притесненията на хората от Самуилово били основно заради силно засиленото ромското присъствие в селото.", "date": "2019.09.17", "title": "Първите сигнали срещу пастора педофил били още от 2015 г."}
{"url": "https://www.dnes.bg/health/2019/09/17/idei-za-zakuski-mejdu-hraneniiata-kogato-ste-na-rabota.423068", "text": "Искаме да се храним по-здравословно, да поддържаме желаното тегло или пък да отслабнем... В основата на всичко това са храните, които консумираме.  На работа прекарваме по-голямата част от деня си. Изкушенията са навсякъде край нас. Дори и да сме закусили, обядвали, понякога между храненията огладняваме и прибягваме до консумацията на нездравословни храни лакомства.\r\nА може да е много по-здравословно. Трябва ни само една малка кутия,  в която да си вземем за деня и нещо малко за хапване, приготвено у дома. Вижте някои идеи за закуски между храненията, когато сте на работа.\r\n\r\nХумусът се приготвя от нахут, като към него може да се добави сусамов тахан. Това е чудесна комбинация с високо съдържание на протеини, здравословни мазнини и фибри. Морковите ще ви осигурят и витамин А, калий.  Хумус може да опитате и в комбинация със селъри, краставица. Не само ще ви засити, но ще ви осигури енергия така, като ще помогне и да контролирате нивата на инсулина и кръвната захар.\r\n                    \n                    \n                \n                \n                \n                \r\nМоже да си вземете риба в собствен сос, с 2-3 крекера или сухара, малко краставичка. Чудесно хапване, което може да замени и основно. Получавате протеин, въглехидрат, фибри. Може да контролирате количеството сол, което консумирате. По желание, рибата може да замените с извара или сирене котидж.\r\n", "date": "2019.09.17", "title": "Идеи за закуски между храненията, когато сте на работа "}
{"url": "https://www.dnes.bg/notifikacii/2019/09/17/shofior-na-kamion-parkira-v-kyshta-v-selo-borovan.423125", "text": "ТИР се вряза в къща в Борован, между Бяла Слатина и Враца.\r\n\r\nШофьорът на камиона е в болница.\r\n\r\nНяма сериозно пострадали, както и сериозни материални щети, съобщиха от МВР пред Нова тв. \r\n ", "date": "2019.09.17", "title": "Шофьор на камион \"паркира\" в къща в село Борован"}
{"url": "https://www.dnes.bg/obshtestvo/2019/09/17/cvetlin-iovchev-ne-vsichki-rusofili-sa-prestypnici.423122", "text": "Информацията по шпионския скандал от миналата седмица е недостатъчна и не могат да се правят изводи. Това заяви бившият председател на ДАНС и бивш министър на вътрешните работи – Цветлин Йовчев. По думите му не трябва всички русофили да се приемат за престъпници, съобщава bTV.\n\n\r\n\n\r\nЕдинственият обвинен до този момент е Николай Малинов, председател на Движение „Русофили”. Той е пуснат под гаранция от 50 хил. лв. 10-годишна забрана за влизане в България имат Константин Малофеев и Леонид Решетников. Според прокуратурата Малинов е изпълнявал задачи за тях срещу заплащане, а в хода на разследването е била установена и схема за изпиране на пари.\n                    \n                    \n                \n                \n                \n                \r\n„Това доведе до едно силно разделение на обществото по този случай. Противниците на действията на прокуратурата, автоматично формираха негативно отношение към действията на службите. Също така – хората, които споделят русофислките идеи и тези, които са прозападно ориентирани се разделиха”, коментира Йовчев.\n\r\nПо думите му, за да има шпионство – на нашата територия е трябвало да има разузнавателна дейност, въпросният човек да е вербуван и той трябва, ръководен от тях, да извършва действия, които са опасни за обществото.\n\r\n„Без това не можем да говорим за шпионаж. Именно това ще бъде предизвикателството пред следствието и прокуратурата – да докажат тази връзка.  Ако се изнесе информация за вербуване, се създават допълнителни рискове”, каза бившият вътрешен министър и допълни, че хората, които споделят идеи на русофилите не са априори шпиони.\n\r\n„Да споделяш идеи не е само право на хората, но и прави, което е защитено от Конституцията, стига тези идеи да не всяват омраза. Но ако той е приел да работи за чужда държава и в рамките на тези си действия, целенасочено, изпълзявайки указания – това е шпионство”, заяви Йовчев.\n\r\nБившият шеф на ДАНС уточни, че ако поставиш себе си в услуга срещу заплащане - не се счита за шпионаж. Той добави, че в практиката си е разследвал многократно шпионаж, но те са били трудно доказуеми. \r\n ", "date": "2019.09.17", "title": "Цветлин Йовчев: Не всички русофили са престъпници"}
{"url": "https://www.dnes.bg/sofia/2019/09/17/kyde-v-sofiia-niama-da-ima-voda-v-sriada.423120", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 18 септември 2019 г. (сряда), във връзка с монтаж на спирателни кранове под Околовръстен път, кв. „Малинова долина“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\n\r\nкв. „Малинова долина“, жк. „Студентски град“, жк. „Малинова долина“\n\r\nкв. „Витоша“ - ул. „Братя Чакрин“, ул. „Слав Караславов“ и ул. „Константин Петканов“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Студентски град“ - ул. „Проф. Иван Странски“ – магазин Кауфланд; Кв. Витоша - ул. „Константин Петканов“ ъгъла с ул. „Слав Караславов“.\n                    \n                    \n                \n                \n                \n                \r\nНа 18 септември 2019 г. (сряда), във връзка с подмяна на сградно водопроводно отклонение на ул. „Освобождение“ жк. „Разсадника - Коньовица“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Освобождение“ от бул. „Възкресение“ до бул. „Вардар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Вардар“ ъгъла с ул. „Освобождение“.\n\r\nНа 18 септември 2019 г. (сряда), във връзка с подмяна на сградно водопроводно отклонение на ул. „Половрак“ с. Лозен се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. „Блазна“, ул. „Половрак“ от ул. „Васил Левски“ до края на улицата, ул „.Караджин“ от ул. „Половрак“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Полуврак“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.17", "title": "Къде в София няма да има вода в сряда?"}
{"url": "https://www.dnes.bg/obshtestvo/2019/09/17/manolova-vdigna-letvata-visoko-zadachite-pred-noviia-ombudsman.423109", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вече 2 седмици, откакто Мая Манолова подаде оставка, България има нов обществен защитник - Диана Ковачева. \n\r\n\"Отговорността е много голяма, летвата беше вдигната високо от Манолова. За мен проблемите са ясни, не ми беше първи ден в институцията, когато заех тази позиция. Проблемите са много, различни са. Най-важно значение има съдействието от страна на институциите\", заяви Ковачева пред .\n\r\nДиана Ковачева заяви, че се надява институцията на омбудсман да продължи да бъде ефективна, но и надпартийна. \n\r\nОмбудсманът представлява хората и институциите дължат сътрудничество на институцията, убедена е Ковачева.\n\n\n\n\n                    \n                    \n                \n                \n                \n                \r\nТя отчете че за последните 5 години са изпратени над 5 хил. препоръки към институциите, а всяка втора е изпълнена, което по думите ѝ е добра успеваемост. \n\r\nВ институцията се получават над 1000 жалби всеки месец, обясни Ковачева. Най-много жалби има за защита на потребителски права, за социални и икономичекси права, както и относно правото на добра администрация. Има и много оплаквания, свързани с изчисляването на пенсиите.\n\r\nЗапитана за борбата с монополите, Ковачева посочи, че от институцията ще се обърнат към Народното събрание относно законопроекти, касаещи темата и правата на гражданите.\n\r\n\"Съдът отмени методиката за определяне на такса \"сградна инсталация\". Очаквам да бъде направена промяна там, за може сметките да бъдат по-ясни и да знаят гражданите какво плащат\", каза Ковачева по вечната тема със сметките за парно през зимата.\n\r\nОмбудсманът отбеляза също, че се провеждат дискусии по въпроса с борбата срещу мръсния въздух. Според Ковачева те са полезни, а институциите отчитат пред гражданите мерките, които са взели, за да осигурят по-чист въздух.\n\r\nВ края на месеца ще бъде създадена изнесена приемна в Сливен. Омбудсманът трябва да бъде сред хората, да ходи пеша и да отговаря на исканията на гражданите, смята наследничката на Мая Манолова.\n\r\n\"Въпросът с анонимните сигнали е обсъждан многократно. Деликатен е в това как всъщност се доказват тези сигнали. Верният подход е да бъде направена проверка, ако има достатъчно данни\", каза още Ковачева.", "date": "2019.09.17", "title": "Манолова вдигна летвата високо... Задачите пред новия омбудсман"}
{"url": "https://www.dnes.bg/zvezdi/2019/09/17/sano-i-neli-s-poslaniia-za-pyrviia-ucheben-den.423042", "text": "Александър Сано и съпругата му Нели изпратиха дъщеря си на първия учебен ден с мил жест.\r\nАктьорът от \"Под прикритие\" качи снимка във Facebook, на която тримата са заедно пред сладкарницата, която Нели отвори миналата година, а на земята отпред е изписано с тебешир: \"Успешна учебна година\".\r\nДъщеря им Ава се роди през ноември 2009 г. \"Честит първи учебен ден на всички ученици!\", написа Сано на публикацията.\r\n \r\nСамо преди седмицата семейството беше на лятна почивка в Свети Влас, забелязва се от снимки и клипове в мрежата.\r\n \r\nВ края на август пък Сано и Нели отпразнуваха 5-годишнина от сватбата си.\r\n \r\n", "date": "2019.09.17", "title": "Сано и Нели с послания за първия учебен ден"}
{"url": "https://www.dnes.bg/akoshtete-vqrvaite/2019/09/17/kakvo-vi-ochakva-v-liubovta-tazi-sedmica.423044", "text": "\r\nТемата за любовта през тази седмица ще е болезнена. Дали от скука, дали от прибързаност, но на моменти езикът ви ще работи по-бързо от разума и може по инерция да изтърсите нещо, което да оскърби половинката ви. Ще има и поводи за разногласия, които ще разклатят доверието помежду ви. Овладейте се и не прибягвайте до препоръките на приятелите, ако искате да оправите нещата.\r\n \r\n\r\n \r\nНастроението ви ще е като огледало на климатичните промени. Когато времето е хубаво и вие ще сте усмихнати, а в мрачните дни ще сте по-мрачни от навъсеното небе. Бъдете готови за сериозни промени в личните отношения. Може да усетите неудовлетворение от поведението на половинката или бившето ви гадже да ви потърси и да разбърка и без това неустойчивите ви мисли. Не хитрувайте, ако не ви е приятно да обсъждате отношенията си, заявете го директно. Ще „успокоите духовете“ макар и временно.\r\n\r\n\r\n \r\nВ прекалено много посоки ще се отклонява вниманието ви през тази седмица. В някои дни изобщо няма да ви е до любовни срещи. Не отговаряйте уклончиво на предложенията на половинката да излезете на разходка, да отидете на кино или театър. Ако държите да запазите връзката си бъдете коректни. Говорете за предпочитанията си откровено, само така ще разберете дали той/тя наистина ви обича\r\n \r\n", "date": "2019.09.17", "title": "Какво ви очаква в любовта тази седмица?"}
{"url": "https://www.dnes.bg/science/2019/09/17/otkriha-izcheznal-vid-kengura-s-pandopodobni-glavi.423021", "text": "Изчезнал вид кенгура от ледниковия период в Австралия са изглеждали твърде различно от днешните си събратя, съобщи в. \"Дейли мейл\".\n\n\r\n\n\r\nУчени от университета на Арканзас смятат, че животното, което се е срещало преди 42 000 години, имало по-широк и по-къс череп. Той му позволявал да притежава нужните физически сили, за да дъвче дървесина, която редовно присъствала в хранителния му режим. Външният му вид и хранителният му режим били различни от тези на днешните кенгура в Австралия. Хранителният му режим напомнял този на гигантските панди, които похапват бамбукови филизи, предава БТА.\n                    \n                    \n                \n                \n                \n                \r\n\"Черепът на изчезналия вид кенгура се различава от този на днешните им събратя така, както черепът на гигантските панди се отличава от онзи на мечките - заяви ръководителят на изследването Рекс Мичъл. - Изглежда, че от функционална гледна точка странният череп на древните кенгура е приличал по-малко на този на днешните им събратя и повече на онзи на пандите.\"\n\r\nМичъл използвал компютърна томография, за да създаде триизмерни модели на черепа на Simosthenurus occidentalis. С помощта на моделите направил симулации на захапката. Били изследвани силата й и стресът в черепа по време на захапването. Ученият сравнил получените резултати с отличителните характеристики на коалите.\n\r\nТялото на S. occidentalis било по-яко от това на днешните кенгура. Древното животно имало дълги мускулести предни крайници, а по формата на главата си напомняло днешните коали.", "date": "2019.09.17", "title": "Откриха изчезнал вид кенгура с „пандоподобни“ глави"}
{"url": "https://www.dnes.bg/health/2019/09/17/5-nachina-da-se-spravite-s-loshiia-dyh.422831", "text": "Лошият дъх е едно от най-честите неразположения. Появата му може да се дължи на редица фактори, като единият от тях е лошото храносмилане. Или казано накратко – дискомфортът ви може да е предизвикан не от устната кухина, а от стомаха.\r\nЧаша зелен чай или чай с джинджифил биха помогнали да освежите дъха. Ето още няколко начина да се справите с проблема.\r\n\r\nТе са богати на лимонена киселина, което прави средата в устната кухина и храносмилателния тракт, негостоприемна за растежа на вредни бактерии. За свеж дъх хапвайте редовно лимони, портокали, грейпфрут.\r\n\r\nТези вкусни храни подобряват храносмилането и поддържат храносмилателната система здрава. Също така, когато ги хапваме в свеж вид те насърчават производството на слюнка в устата, което спомага за отмиването на бактериите, причиняващи лош дъх.\r\n                    \n                    \n                \n                \n                \n                Празният стомах причинява лош дъх, защото това води до натрупване на киселина. Консумацията на плодове и зеленчуци спомага да избегнем този проблем.\r\n", "date": "2019.09.17", "title": "5 начина да се справите с лошия дъх"}
{"url": "https://www.dnes.bg/notifikacii/2019/09/17/rusiia-i-turciia-pregovariat-za-dostavki-na-novi-oryjiia.423094", "text": "Русия и Турция водят преговори за доставки на нови перспективни оръжия, каза руският президент Владимир Путин, цитиран от ТАСС. Той говори снощи на пресконференция в Анкара за резултатите от състоялата се в турската столица тристранна среща на върха на лидерите на Русия, Турция и Иран за Сирия. \r\n\"Военно-техническите връзки (между Русия и Турция) се задълбочават, изпълнява се договор за снабдяване на турските въоръжени сили с комплекси С-400 \"Триумф\". Водят се преговори за (доставки на) нови перспективни оръжия\", съобщи руският президент, говорейки за съдържанието на своите преговори с турския президент Реджеп Ердоган в кулоарите на тристранната среща на върха.\r\n                \n                \n                Според Путин руско-турското взаимодействие се развива динамично по най-различни направления. Стокооборотът между двете страни за миналата година е превишил 25 млрд. долара, успешно се реализират стратегически важни проекти в енергетиката - строителството на АЕЦ \"Акую\" и газопровода \"Турски поток\". Укрепват и двустранните контакти в културно-хуманитарната област. \"Тази година ще има още един рекорд в туристическата област - над 6 млн. руски туристи в Турция\", отбеляза той.\r\nПутин благодари на президентите на Турция и Иран за съдържателните и резултатни преговори, състояли се в Анкара между тях за Сирия.\r\n(БТА)", "date": "2019.09.17", "title": "Русия и Турция преговарят за доставки на нови оръжия "}
{"url": "https://www.dnes.bg/akoshtete-vqrvaite/2019/09/17/spored-zodiiata-koi-jeni-vyzdeistvat-nai-silno-na-myjete.423073", "text": "Няма какво да се лъжем. Физическата красота е важна, но на мъжете им \"спира дъха\" при срещата с умни и уверени жени.\n\r\nКогато става дума за астрология имаме класация и в тази насока. От кои зодии са най-умните жени?\n\r\n\n\r\nОтличават се с проницателност. Като тийнейджърки се опитват да завоюват доверието и да получат монопола в отношенията със своите връстници. Отдава им се с лекота. Жените, родени под този знак, достатъчно леко и просто поемат лидерската позиция, и това им харесва. Никак не се интересуват, че това бие по мъжкото самолюбие. Те са издръжливи и имат висок жизнен потенциал. Могат да се заемат с трудни задачи, дори когато това са типично мъжки дела. Единственият недостатък на дамите Овен е тяхната наивност, независимо от факта, че са агресивни към останалите, когато се сблъскат с лъжа или несправедливост, изпадат в ступор. Но не мислете, че не реагират, когато се окопитят – могат да извършат чудеса. Те са уверени и никога не могат да бъдат сломени под ударите на общественото мнение.\n                    \n                    \n                \n                \n                \n                \r\n", "date": "2019.09.17", "title": "Според зодията: Кои жени въздействат най-силно на мъжете?"}
{"url": "https://www.dnes.bg/obshtestvo/2019/09/17/sluchaiat-hyl-kupuval-li-si-e-syglasieto-na-roditelite.423088", "text": "Кои са хората, подали сигнал срещу пастора педофил в Сливен Даниел Хъл? До този момент остават анонимни, но според полицията къщите им са близо до Молитвения му  дом.\r\nА именно там са намерени да живеят деца на възраст от 8 до 12 години. Счита се, че финансовият мотив е карал родителите и децата да мълчат за случващото се.\r\nНа разпитите пред прокурор обаче момчетата разказали за действията на пастора и срещу него е повдигнато обвинение за блудство с повече от две малолетни лица.\n\n\n\r\nДаниел Хъл става съсед на Елена Димитрова преди четири години, когато наема къща в сливенското село Самуилово. Жената разказва, че всеки ден в къщата идвали деца. Включително и нощем, подчертава жената. Заради шума при съседа тя извикала полиция, предава bTV.\r\n                    \n                    \n                \n                \n                \n                \"Децата тогава още на място ги попитахме какво правят с този човек, къде са родителите им, те отговориха, че родителите им знаят,той е пастор в квартал \"Надежда\", грижи се за тяхното здраве, възпитание и образование\", разказва кметът на селото Павлина Христово.\r\nЗа първи път Даниел Хъл идва в България преди 5-6 години. Още тогава е имало информация, че е осъждан за детска порнография. Алексей Пампоров от Института за изследване на оществата и знанията при БАН посочи, че е получил информация от самите деца.\r\nСлед 15-месечна присъда за педофилия в родината си Хъл се връща в Сливен. Сигналите за сексуални посегателства срещу деца пристигат преди половин година в Българския дарителски форум. С тях се свързва друг британец, който се занимава с дарения. И единственото място, на което помощта му е отхвърлена,еквартал \"Надежда\".\r\n\"През януари получихме писмо от английски дарител, че този човек се намира в Сливен, събира средства от международни дарителски платформи и с тези средства си купува благоволението на родителите и прави това, което вече излезе в пространството\", посочи Красимира Величкова от организацията.\r\nА в махалата в Сливен Хъл продължава да бъде защитаван и считан за благодетел.\r\nТака месеци по-късно BBC излъчват филма си за пастора. Разследващите у нас разказват, че го следят от юни, съвместно с британските служби.\r\n\"Два дни преди операцията BBC си пуснаха този материал. Съвсем ясно е, че в рамките на два дни не могат да се съберат доказателства и да бъде проведена такава операция\", категоричен е началникът на отдел \"Киберпрестъпност\" в ГДБОП Явор Колев.Когато МВР Нахлува в стаята на пастора, униформените го откриват с още шест деца, останали да спят при него.\r\nОт ГДБОП продължават да настояват за национален регистър на осъдените за блудство лица у нас, както и за законови пречки те да упражняват работа, свързана с контакти с деца.", "date": "2019.09.17", "title": "Случаят Хъл: Купувал ли си е съгласието на родителите?"}
{"url": "https://www.dnes.bg/stranata/2019/09/17/na-mesec-253-izostaveni-deca-osinoviteli-namirat-edva-41.423091", "text": "\r\nСредно по 253 деца на месец се изоставят у нас, а осиновители намират едва 41 малчугани. Това става ясно от данните на Агенцията за социално подпомагане.\n\r\nПрез първите седем месеца на годината 1775 деца са зарязани от родителите си, което означава, че средно на месец по 253 хлапета се вписват в регистъра за осиновяванията, пише \"Монитор\". За същия период на годината броят на осиновените деца е 292, или средно по 41 на месец.\n\r\nДанните на агенцията показват спад и при броя на изоставените, и при осиновените деца спрямо първите седем месеца на миналата година, когато 2061 хлапета са останали без дом, а 306 намерили ново семейство.\n\r\nВсяка година над 2000 деца биват изоставени от родителите си, повечето от които още в родилното отделение. Тяхното детство започва в социален дом, като някои от тях по-късно намират семейство.\n                    \n                    \n                \n                \n                \n                \r\nСпоред данни на Българската асоциация на осиновени и осиновяващи през 2017 г. най-голяма част от кандидат-осиновителите са във възрастовата група между 40 и 50 години. След това започнала тенденция за падане на средната възрастова граница под 40.\n\r\nПреди да бъдат одобрени желаещите да станат родители, социалните изготвят за тях задълбочена комплексна оценка. Проучва се както личният и социалният им живот, така и здравословното състояние и моралните им качества. Най-често кандидат-осиновителите искат деца до 5-годишна възраст.\n\r\nТова е свързано с желанието на бъдещите родители да се радват на малчуганите от възможно най-ранната им възраст, както и хлапетата да са натрупали по-малко емоционални и физически липси от пребиваването си в социален дом. Освен това за децата до 5-годишна възраст държавата осигурява една или две години платен годишен отпуск, в който родителят да остане вкъщи с детето след осиновяването му. Липсата на такава възможност за по-големите деца е един от основните проблеми при осиновяванията у нас, коментираха от Асоциацията на осиновените и осиновяващите.\n\r\nПолучилите обезщетения за осиновяване на дете до 5-годишна възраст за първото полугодие на 2019 г. обаче са едва 450 души, а средномесечният им брой е 271 лица, заявиха от Националния осигурителен институт. Броят им варирал, тъй като за едни процедурата започва, а за други приключва.\n\r\nПроцедурата по вписване на кандидат-осиновителите започва да тече от момента на подаване на документите в отдел \"Закрила на детето\" и трае 3 месеца. Основните критерии, които определят периода на чакане след това, са възраст на детето, пол и здравословно състояние. В случай че посочените от кандидатите критерии са за деца, които съставят по-малката част от регистъра, то периодът на чакане е по-голям.\n\r\nОсиновяването на дете от приемното семейство, в което то е настанено, е възможно, но е обвързано с наличието на определени законови условия. Съветът по осиновяване може да определи за подходящ осиновяващ за детето приемното семейството, в което то е настанено, ако семейството е вписано в регистъра на осиновяващи при условията на пълно осиновяване. Освен това трябва да е полагало грижи за детето не по-малко от една година от настаняването му за отглеждане в семейството, разясниха условията от АСП. От там обясниха още, че в срок от две години след осиновяването дирекциите „Социално подпомагане“ наблюдават отглеждането на детето и спазването на неговите права и законни интереси.\n\r\nСпоред данните на АСП броят на кандидат-осиновителите е сравнително постоянен – около 1500 (виж таблицата). Децата, които подлежат на пълно осиновяване обаче, намаляват през последните години. Тревожен е фактът, че броят на децата, които не се отглеждат от родителите им, нараства.\r\nСъщите се настаняват при близки и роднини, приемни семейства и домове, коментираха експертите. Въпреки многото изоставяни деца всеки месец броят на чакащите осиновители през годините намалява, тъй като част от тях отпадат от регистъра поради навършване на пълнолетие. В края на 2017 г. например децата в регистъра между 16 и 18 години са били 440 и вече са отпаднали от него.\r\n ", "date": "2019.09.17", "title": "На месец: 253 изоставени деца. Осиновители намират едва 41"}
{"url": "https://www.dnes.bg/stranata/2019/09/17/ptp-zatrudni-dvijenieto-pri-pleven-ruse.423096", "text": "Катастрофа на пътя Плевен – Русе затруднява движението в момента. Инцидентът е в района на Козар Белене. Движението се осъществява в една лента, съобщават от АПИ.\r\nТрафикът се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.09.17", "title": " ПТП затрудни движението при Плевен - Русе"}
{"url": "https://www.dnes.bg/stranata/2019/09/17/pochitame-svetite-mychenici-sofiia-viara-nadejda-i-liubov.423095", "text": "Православната църква почита днес паметта на Светите мъченици София, Вяра, Надежда и Любов, загинали в страшни мъчения за Христовата вяра през 126-а година по времето на римския император Адриан /117-138 г./.\r\nСофия била благочестива християнка с три дъщери, които кръстила на основните християнски добродетели - Вяра, Надежда и Любов. Момичетата били родени в Рим, когато властите жестоко преследвали вярващите в Христа. Майката и дъщерите не криели своята вяра и я изповядвали открито. Когато научил за тях, император Адриан заповядал да ги доведат. Вяра била на 12 години, Надежда - на 10, а Любов - на девет години, припомня БТА.\r\nПо пътя към двореца София и дъщерите й отправили гореща молба към Исус Христос да им даде сили да не се страхуват от очакващите ги мъки и гибел. И наистина - когато те застанали пред императора, всички били изненадани от спокойствието им. Император Адриан привикал сестрите една след друга и ги убеждавал да принесат жертва на богинята Артемида. Момичетата обаче упорито отказвали. Императорът се ядосал и наредил да бъдат подложени на мъчения, но това не сломило вярата им в Христа.\r\n                    \n                    \n                \n                \n                \n                Императорът предал телата на сестрите на майка им и тя ги погребала с почести на хълм извън града. София останала на гроба и след три дни на молитви, починала с вярата, че отива при дъщерите си.\r\nХристиянската църква почита София като мъченица, защото в сърцето си тя изживяла мъченията, които изтърпели трите й момичета. Вяра, Надежда и Любов са обявени за покровителки на децата, защото и те самите са пострадали в името на Христа като деца.\r\nОт 777 г. мощите на Светите мъченици София, Вяра, Надежда и Любов почиват в Елзас, Франция.\r\nНа днешния празник именниците посрещат гости, като в много къщи на този ден се месят пресни питки и се раздават с грозде или с други плодове за здраве, щастие и любов. Пеят се песни и се играят хора.\r\nДенят е обявен и за празник на столицата ни - София,- чието име на гръцки означава \"премъдрост\".", "date": "2019.09.17", "title": "Почитаме Светите мъченици София, Вяра, Надежда и Любов"}
{"url": "https://www.dnes.bg/usa/2019/09/17/povreda-ostavi-bez-tok-milioni-v-centralna-amerika.423097", "text": "Повреда в електропреносната мрежа в Централна Америка остави снощи без електричество милиони хора за часове в най-малко четири страни, предаде БТА, позовавайки се на Асошиейтед прес.\r\nНай-засегнатата страна е Хондурас, където токът изгасна на цялата територия и 9 милиона души останаха без електричестнво.\r\nЧастични прекъсвания имаше също в Салвадор, Гватемала и Никарагуа, в чиято столица Манагуа спря интернет и водоснабдяването.\r\nДържавната електрическа компания в Хондурас съобщи, че проблемът е възникнал от претоварване на подстанция на Карибското крайбрежие.", "date": "2019.09.17", "title": "Повреда остави без ток милиони в Централна Америка"}
{"url": "https://www.dnes.bg/snimka-na-denia/2019/09/17/liatoto-ostava-i-dnes-temperaturite-stigat-do-30-gradusa.423093", "text": "Минималните температури, в повечето райони днес ще бъдат между 10 и 15 градуса, в София около 10 градуса.\r\nНа 17 септември отново ще бъде слънчево. След обяд ще има разкъсана висока облачност, главно над Северна България. Ще духа слаб запад-северозападен вятър, в Дунавската равнина временно умерен. Максимални температури между 29 и 34 градуса, в София около 30 градуса.\r\nАтмосферното налягане ще продължи бавно да се понижава и до вечерта ще стане малко по-ниско от средното за месеца, пише БТА.\r\nНад Черноморието също ще бъде слънчево. Ще духа слаб до умерен западен вятър. Максималните температури ще бъдат между 27 и 31 градуса. Температурата на водата е 23-25 градуса Вълнението на морето ще бъде 2-3 бала.\r\n                \n                \n                Над планините ще бъде слънчево. Ще духа слаб, по високите части умерен до силен западен вятър. Максималната температура на височина 1200 метра ще е около 24 градуса на 2000 метра - около 17 градуса.\r\nВ средата на седмицата през страната ще премине студен атмосферен фронт и температурите чувствително ще се понижат. В сряда денят ще започне със слънце, но от от север-северозапад облачността ще се увеличи и до края на деня на отделни места е възможно да превали. Вятърът отново ще се усили и в Северозападна България температурите ще се понижат, но в по-голямата част от страната все още ще са високи.\r\nПрез нощта срещу четвъртък и в четвъртък ще преобладава облачно време, на места с превалявания от дъжд, в отделни райони е възможно и да прегърми. Вятърът ще отслабне. Студеният въздух ще обхване цялата страна и максималните температури ще са от 16-18градуса в североизточните райони до 23-25 градуса в крайните югозападни.\r\n ", "date": "2019.09.17", "title": "Лятото остава и днес: Температурите стигат до 30 градуса"}
{"url": "https://www.dnes.bg/sofia/2019/09/17/promiana-na-dvijenieto-za-praznika-na-sofiia.423098", "text": "Временна промяна в движението в столицата се въвежда от Столична община за провеждане на официалната церемония за Деня на София на 17 септември 2019 г..\n\r\nЗабранява се престоят и паркирането, както следва: От 07.00 часа до приключване на мероприятието на 17 септември 2019 г. на северозападната дъга на пл. \"Св. Александър Невски\" между ул. \"Оборище\" и ул. \"11-ти август\", северната дъга на пл. \"Св. Александър Невски\" между ул. \"11-ти август\" и ул. \"Дунав\"; ул. \"Оборище\" между ул. \"Г.С.Раковски\" и пл. \"Св. Александър Невски\".\n\r\nОт 08.00 до 18.00 часа на 17 септември 2019 г., с изключение на автомобилите на служителите на общинска администрация и извън местата в режим на платено паркиране „служебен абонамент” на: пл. \"Николай Гяуров\"; ул. \"Московска\" между ул. \"Г.С.Раковски\" и бариерата на английското посолство.\n                    \n                    \n                \n                \n                \n                \r\nОт 08.00 часа до приключване на мероприятието на 17 септември 2019 г. се забранява влизането на пътни превозни средства по ул. \"Оборище\" между ул. \"Г.С.Раковски\" и ул. \"11-ти август\".\n\r\nСтоличната дирекция на вътрешните работи осигурява охрана, постове за контрол и регулиране на движението.", "date": "2019.09.17", "title": "Промяна на движението за празника на София "}
{"url": "https://www.dnes.bg/stranata/2019/09/17/tir-plamna-v-dvijenie-na-am-trakiia.423101", "text": "Ремарке на камион се запали в движение на магистрала „Тракия”.\r\nИнцидентът е станал малко преди 06:00 часа тази сутрин в района на 155-ия километър в посока Бургас. \r\nШофьорът е забелязал огъня, успял е да отбие в аварийната лента и да откачи ремаркето от теглича. Водачът не е пострадал, съобщи Нова.\r\n\r\nДвижението в района е спряно, съобщиха от АПИ. Движението се осъществява по обходен маршрут: п.в. „Пловдив-изток“ – Пловдив – Поповица – Плодовитово – АМ „Тракия“.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.17", "title": "ТИР пламна в движение на АМ \"Тракия\""}
{"url": "https://www.dnes.bg/notifikacii/2019/09/17/liatoto-na-2019-g-nai-goreshtoto-v-severnoto-polukylbo.423099", "text": "Това лято е най-горещото в северното полукълбо, откакто се правят измервания, констатираха учени от Националното управление на САЩ за океаните и атмосферата (НУОА).\r\nВ техния доклад, цитиран от ДПА, се казва, че за планетата като цяло периодът от юни до август е бил втори по горещина, след жаркото лято на 2016 г., за 140-те години, в които се събира информация за температурите.\r\nПетте най-знойни лета са били през последните пет години според НУОА, а първите осем месеца на 2019 г. са трети по най-високи температури в съхранената информация.\r\nТемпературата на световния океан е достигнала най-високата регистрирана досега стойност за август. \"В Африка периодът юни-август е бил най-топлият, откакто се правят измервания\", посочват учените.\r\nДокладът е публикуван седмица преди срещата на върха за климата в Обединените нации в Ню Йорк. Промените в климата ще бъдат една от важните точки в дневния ред на държавните лидери в Общото събрание на ООН, добавя БТА.", "date": "2019.09.17", "title": "Лятото на 2019 г.: Най-горещото в северното полукълбо"}
{"url": "https://www.dnes.bg/stranata/2019/09/17/uchitelka-posreshtna-uchenicite-si-s-narodna-nosiia.423116", "text": "\nУчителка от Основното училище „Константин Величков“ в Пазарджишкото село Паталеница посрещна класа си с красива народна носия и вкусна погача. Първият учебен ден е голям празник за всички в България, а възраждането на традициите става все по-полулярно сред младите хора. \n\n\r\n\n\r\nДиана Баташка е родом от селото. Тя също е учила в това училище. След завършването на висшето си образование е решила да се завърне в родното място, за да образова най-младите и да ги възпитава в красивия родолюбив български дух. Г-жа Баташка е влюбена в народните обичаи и танци. Заедно с други хора от село Паталеница са решили да сформират танцовата група „Тракийка“, извършваща ред изяви из цяла България и по света. \n                    \n                    \n                \n                \n                \n                \r\nУчилището на село Паталеница е средищно. И тази година то събира деца от други села в областта. Оцеляването му става възможно с усилията на директора Никола Колев и целия училищен колектив. Никола Колев изпълнява тази длъжност повече от 35 години. Освен с отговорната задача по съхраняването на школото, той се занимава и с професионална фотография. Едни от най-красивите снимки на Паталеница и Пазарджик са направени от него. Не малко деца са успели да се вдъхновят от работата му. \n\r\nПървият учебен ден в ОУ „Константин Величков“ приключи с вдигането на българския флаг и запознаване на първокласниците със средището на образованието и бъдещите им вдъхновения. На празника присъстваха и бъдещите ученици от детската градина в селото. ", "date": "2019.09.17", "title": "Учителка посрещна учениците си с народна носия "}
{"url": "https://www.dnes.bg/stranata/2019/09/17/diado-skochi-ot-tretiia-etaj-na-kyshta-v-dupnica-i-pochina.423134", "text": "Мъж на 76 години от Дупница е скочил вчера от третия етаж на къщата си, съобщиха от полицията. \n\r\n\r\nМъжът е бил настанен за лечение в дупнишка болница, където е починал.\r\n\r\nПри извършения оглед на място служителите на РУ Дупница не са установили следи от насилие. По случая е започнато досъдебно производство, уведомен е и дежурен прокурор.", "date": "2019.09.17", "title": "Дядо скочи от третия етаж на къща в Дупница и почина"}
{"url": "https://www.dnes.bg/stranata/2019/09/17/vdignaha-helikopter-za-tejko-ranena-jena-v-pirin.423132", "text": ", съобщи директорът на Планинската спасителна служба Емил Нешев, цитиран от Фокус.\r\nСигналът е постъпил в 17:25 часа. Постъпило е искане за спешна евакуация с хеликоптер, тъй като травмите са били много сериозни. Първа група са тръгнали шестима планинска спасители, за да успеят да достигнат навреме пострадалата. Междувременно е тръгнала и хеликоптерна акция.\r\nПредполага се, че жената е родом от Банско, а възрастта й е около 40 години.\r\nЗа разрешаването на случая от ПСС са се свързали с МВР и Министерство на отбраната и напредналото време на светлата част на денонощието не е позволило вдигането на хеликоптер, която е продължила като наземна. Екип от 24 планински спасители от отрядите Банско, Разлог и Добринище са се включили допълнително.\r\n                    \n                    \n                \n                \n                \n                 като жената е била спасена. Не е известно защо жената е била сама.\r\n\"Ранената жена е откарана в болницата в Разлог. Има множество травми, като най-сериозната е черепно-мозъчна, има много наранявания в горните и долните си крайници, множество охлузвания и рани\", каза Емил Нешев.\r\nДиректорът на ПСС отбеляза, че е изключително необходимо и наложително в България да има хеликоптери за спасителна дейност, тъй като само това е начинът да успеем да осигурим безопасен и бърз транспорт на пострадал, особено в такива отдалечени местности и е много случаи това е животоспасяващо.", "date": "2019.09.17", "title": "Вдигнаха хеликоптер за тежко ранена жена в Пирин "}
{"url": "https://www.dnes.bg/obshtestvo/2019/09/17/bls-za-sluchaia-s-lekaria-ot-pazardjik-postavia-petno-vyrhu-vsichki.423129", "text": "Българският лекарски съюз (БЛС) ще сезира етичната комисия по случая с лекаря от МБАЛ-Пазарджик, който предлага предлага на здрав пациент да му бъде поставен стент. \n\"Едно от основните задължения на Български лекарски съюз е да гарантира на обществото, че то ще бъде лекувано от компетентни лекари, които не злоупотребяват със своите правомощия, а упражняват професията си отговорно и достойно.\n\r\nВсяко поведение, несъобразено със съвременните медицински стандарти, е опасно и вредно за цялото общество. То всява недоверие към лекарското съсловие, а по този начин поставя в риск живота и здравето на пациента, защото, ако човек изпадне в нужда, и действително трябва да му бъде оказана медицинска помощ, съществува реална опасност той да откаже да му бъде направена съответната интервенция или да му бъде приложено необходимото лечение поради породилия се страх от злоупотреби\", посочват в своя позиция от БЛС.\n                    \n                    \n                \n                \n                \n                \r\nОт организацията отбелязват, че категорично осъждат и се противопоставят на порочните практики, \"които поставят петно върху цялото съсловие\". \n\r\n\"Те не само всяват недоверие, настройват българското общество срещу лекарите, нанасят трайна вреда върху авторитета на медиците, но и са една от основните причини за нарастващата агресия над медицински лица\", се чете още в позицията на БЛС.\n\r\nБългарски лекарски съюз ще има правото да наложи предвидените в Закона и Устава на съсловната организация санкции след приключване на разследването и при наличието на доказващи вината обстоятелства за неспазване на етичните и медицинските правила.", "date": "2019.09.17", "title": "БЛС за случая с лекаря от Пазарджик: Поставя петно върху всички!"}
{"url": "https://www.dnes.bg/politika/2019/09/17/shte-skochat-li-zaplatite-na-it-tata-v-instituciite-borisov-shte-opita.423130", "text": "Примиерът Бойко Борисов ще търси начин заедно с финансовия министър за скок на заплатите киберспециалистите в електронното управление в държавната администрация. \n\r\n\"Таванът на заплатите е нещо, което много пречи да привлечем в  министерствата достатъчно квалитетни хора. От конкурс за работа в този сектор идват по 100 човека, накрая най-глупавият остава, само един, ако остане и един. Всички като чуят за заплащането се обръщат и казват \"Благодаря\", призна той. \n\n\n Като пример той посочи, че разликата в заплатите в  ГДБОП и частния сектор е в пъти.\n\r\n\"Ние плащаме по 1500 лв. В частния сектор заплатата на подобни IT-специалисти са от 10 000 лв. нагоре\", обясни Борисов.\r\n                    \n                    \n                \n                \n                \n                Според него може само човек с голяма кауза да работи за държавата. \n\r\n\"В същото време, когато претърпим хакерска атака, казваме, че държавните институции са уязвими\", допълни Борисов.\n\r\nСпоред него  колкото повече се улеснява достъпа на хората до електронните услуги, толкова по-уязвими стават системите. \n\r\n\"Като ги слушам в рамките на половин час те могат да направят всякаква поразия в тези системи. Редно ли е вместо да ги дадем за пенсии и заплати тези пари, да вадим стотици милиони и да защитаваме системите от няколко човека. Те се познават. Със сигурност\", допълни още министър-председателят и посочи, че в мрежата не е толкова анонимно, колкото хората от по-старото поколение си мислят. \n\r\n\"Държави има, които забраниха \"Фейсбук\", \"Туитър\". Няма голяма разузнавателна служба, която да не е хакната\", изтъкна още Борисов. \n\r\nЗа него хакерите са равни на крадците и убийците, а дейността им не е мода\n\r\n\"Има едни чисто обективни процеси, които ние не можем да ги предотвратим. Колкото повече дигитализацията, колкото повече цифровото управление се развива, както всичко останало в живота, много трудно се изгражда, а много лесно се руши. По-лесно е да счупиш, отколкото да изградиш. Поздравявам тези млади хора, че са тръгнали в другата посока. Това трябва да стане като превенция на обществото. Така както мразим крадци, както мразим убийците, така да мразим и хакерите.\" настоя той. \n\r\nСпоред него, ако младите хора са подготвени и ако впрегнат енергията си в положителни неща, ще изкарат повече пари.  \n\r\nТой отчете, че хакерите продължават своята дейност и атакуват банки, големи сектори, където нанасят поражения на стотици хиляди хора. \n\r\nБорисов призна, че страната ни има предложения от други държави да ни защитават, но това ще струва няколко стотин милиона долара. \n\r\n\"Един хакер, който го бяхме прихванали, от една от най-големите банки в България, за да покаже извади 1 лв. от сметката на шефа на банката и му преведе. Просто за да му покаже, защото той се кълнеше, че неговата банка, неговата сметка е защитена\", допълни министър-председателят.", "date": "2019.09.17", "title": "Ще скочат ли заплатите на IT-тата в институциите? Борисов ще опита"}
{"url": "https://www.dnes.bg/obshtestvo/2019/09/17/milioni-kilometri-na-godina-normalno-e-da-ima-incidenti-s-nso.423123", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Преди дни кола на НСО, в която се возеше председателят на Народното събрание Цвета Караянчева, катастрофира, но това далеч не е първият инцидент с автомобили на слжубата. \n\r\nПрез март 2016 г. автомобил на НСО блъсна пешеходец пред Народното събрание, а виновен тогава се оказа неправилно пресичащият. През 2013 г. автомобил на НСО катастофира на Ботевградско шосе, през февруари 2011 г. пък имаше инцидент с кортежа на премиера Бойко Борисов.\n\n\n\n\r\n\"Почти всички инциденти, включително и малките, се забелязват доста повече\", обясни професор о.р. ген. Румен Ралчев в \"България сутрин\".\n                    \n                    \n                \n                \n                \n                \r\n\"Автомобилите на НСО минават по няколко милиона километрана година и е нормално при толкова голям километраж да се получат инциденти. За щастие няма смъртоносни инциденти\", посочи той. \n\r\nПо закон със светлинен и звуков сигнал предполага хората да дадат предимство на колите със специален режим на движение, обясни още той. \n\r\nРалчев допълни, че Националната служба за охрана е съставена от изключителни професионалисти, които са минали няколко етапа на обучение. И благодарение на това няма тежки инциденти.\n\r\n\"Не е разписано в инструкцията за тези, които се возят на задните седалки, да има задължително слагане на колани. Още повече автомобилът се е движил с допустимата скорост\", отбеляза ген. Румен Ралчев пред .\n\r\n\"Пропуск няма, защото шофьорът на НСО е излязъл изключително професионално от създадената обстановка\", подчерта още той, коментирайки инцидента с Караянчева.", "date": "2019.09.17", "title": "Милиони километри на година – нормално е да има инциденти с НСО!"}
{"url": "https://www.dnes.bg/cars/2019/09/17/lamborghini-predstavi-nai-byrziia-huracan-spyder.423112", "text": "На изложението във Франкфурт италианският производител Lamborghini показа най-бързата версия на суперавтомобила си Huracan Spyder.\r\nМоделът Huracan Evo от \"най-младата\" моделна гама на марката представлява техническа еволюция на Huracan Performante от 2017 г. Той стана известен с това, че постави нов рекорд на \"Нюрбургринг\" за автомобили за производство - 6,52 мин, като подобри постижението на Porsche 918 Spyder с 5 сек.\r\nHuracan Evo Spyder се задвижва от 5,2-литров атмосферен V10 двигател с мощност 640 к.с. Той ускорява автомобила от място до 100 км/ч за 2,9 сек, а кабриолетът тежи със 122 кг. повече от купето, който взима първите 100 км/ч за същото време. Покривът на Huracan Evo може да бъде свален за 17 секунди при скорост до 50 км/ч.\r\n                    \n                    \n                \n                \n                \n                В оборудването влиза задвижване на четирите колела на базата на муфа Haldex (пето поколение) с механичен самоблокиращ се диференциал на задния мост, както и 7-степенна роботизирана скоростна кутия LDF. Има още система за контрол на динамиката Lamborghini Dinamica Veicolo Integrata (LDVI) със специален алгоритъм на работа, която в реално време обработва данните от системата 4х4 и адаптивното окачване.\r\n", "date": "2019.09.17", "title": "Lamborghini представи най-бързия Huracan Spyder"}
{"url": "https://www.dnes.bg/notifikacii/2019/09/17/skok-na-benzina-shte-ima-no-s-kolko.423115", "text": "Атаки с дрон срещу рафинерии за петрол в Саудитска Арабия предизвикаха скок в цените на горивата.\n\r\n\"Ситуацията в момента е извънредна за петролния пазар. От 10 години се занимавам с горива и досега такова нещо не съм виждал. Поскъпването е с над 12-15% за една нощ\", обясни Светослав Бенчев от Българската петролна и газова асоциация.\n\n\n\n\r\nСамо с една атака с дронове се унищожиха около 5% от световното производство на петрол, посочи той. \n\r\n\"Все още не е ясно за колко време може да бъде възстановено това производство”, допълни Бенчев пред \"Нова тв\".\n\r\nПо думите му експертите в Саудитска Арабия обещават до дни да възстановят поне половината от засегнатите инсталации, не е ясно обаче дали това ще се случи.\n                \n                \n                \r\nБенчев смята, че поскъпване на цените на горивата на бензиностанциите ще има.\n\r\n\"С колко ми е трудно да прогнозирам. Ако има нещо, то ще е в рамките на няколко стотинки”, заяви експертът. „Нещата в един момент ще се нормализират”.\n\r\n\"Видя се, че тези инсталации са рискови, могат лесно да бъдат ударени и извадени от строя. Това ще е риск, който оттук нататък ще бъде калкулиран в цените на суровия петрол”, смята Бенчев.\n\r\nОтносно вероятността за конфликт между САЩ и Иран, експертът смята, че това няма да се случи.\n\r\n\"Ако това се случи, това ще бъде най-лошо за всички, включително и за световната икономика. Ще доведе до цени от над 100 долара на барел. Никой няма интерес, това ще доведе до рецесия”, заяви Бенчев. ", "date": "2019.09.17", "title": "Скок на бензина ще има, но с колко?"}
{"url": "https://www.dnes.bg/obshtestvo/2019/09/17/otlichnicite-v-gimnaziite-ni-prodyljavat-v-chujbina-uchudeni.423107", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтличниците на випуските искат да продължават образованието си в чужбина. Великобритания продължава да е най-предпочитана, а след нея Холандия, Германия, Дания са страните, които привличат най-много студенти, посочи директорът на агенция за образование в чужбина Ели Тончева в \"България сутрин\".\n\r\n\"Холандия е държавата, която предлага най-много програми на английски език. Страната предлага специалности като авиационното инженерство, психологията е също много търсена там\", \n                    \n                    \n                \n                \n                \n                \r\nЕли Тончева допълни, че в университетите с практическа насоченост има доста стажове, които развиват и конкретни умения. Но ако се говори за научноизследователските университети, по думите ѝ там образованието е голямо предизвикателство, а теорията и практиката се застъпват.\n\r\n\"Има изключително много незапълнени ниши в България. Важното е да виждаме проблемите като възможност. Това правят хора, които се връщат от чужбина. Те заминават с мисълта, че искат да се върнат и да приложат наученото тук в България\", отбеляза Таня Тодорова.", "date": "2019.09.17", "title": "Отличниците в гимназиите ни продължават в чужбина. Учудени?"}
{"url": "https://www.dnes.bg/usa/2019/09/17/gylyb-se-izhodi-na-glavata-na-politik-oplakvasht-se-ot-pernatite.423105", "text": "Гълъб се изходи на главата на щатски законодател в град Чикаго, докато той обсъждаше именно проблема със замърсяването с курешки на една от спирките на Чикагската транспортна служба, предава Асошиейтед прес, цитирана от БТА.\r\n\r\nЕдно от пернатите свърши работата си точно в мига, в който демократът Джейми Андраде обсъждаше с репортер досадния проблем на спирката на Ървинг парк.\r\n\r\nПо време на интервюто законодателят потри върха на главата си и възкликна: \"Изглежда, че бях току-що уцелен от гълъбите!\".\r\n\r\nПредположението му се оказа факт. \r\n\r\nТротоарите край спирката са плътно осеяни с курешки от гълъби и пера. \r\n\r\nАндраде се опитва да реши проблема, като една от идеите му е градската транспортна служба да инсталира извод за маркуч с голям дебит, който със силната си струя да отмива птичите екскременти.", "date": "2019.09.17", "title": "Гълъб се изходи на главата на политик, оплакващ се от пернатите "}
{"url": "https://www.dnes.bg/sofia/2019/09/17/na-rabota-v-invalidni-kolichki-samo-za-kandidat-kmetovete.423121", "text": "Сдружение „Мостове” и националната гражданска инициатива „Системата ни убива всички” отправиха предизвикателство към кандидат-кметовете – да отидат на работа с инвалидна количка.\r\n\r\n\"След като гледат един клип на една бразилка, която беше поканила кандидат-кмет да се повози с нея на инвалидна количка, реших да предложа на един от кандидатите тук да се включи в тази кампания и той прие”, заяви Валентина Ташева от Общност „Мостове”.\r\nТя е поканила един от кандидатите да се включи в кампанията. След като той е приел, са отправили покана и към всички останали.\r\n                    \n                    \n                \n                \n                \n                Предизвикателството ще бъде извършено в стандартна инвалидна количка, която се предоставя безвъзмездно от държавата на хората с увреждания. С тези колички кандидат-кметовете ще преминат по определен маршрут.\r\n Продължават в посока ЦУМ.\r\n\"Вижда се, че тротоарът е скосен от едната страна, от другата - не. Има всякакви малки препядствия по пътя, които всъщност са огромни за човек с двигателни проблеми“, обясни Ташева пред Нова.\r\n\"Целта е да поставим кандидат-кметовете в обувките на тези хора. Искам те да разберат колко достъпна е средата всъщност за човек с количка“, посочи майка на дете с увреждания.\r\n като Враца, Пазарджик, Стара Загора и Варна.", "date": "2019.09.17", "title": "На работа в инвалидни колички: Само за кандидат-кметовете"}
{"url": "https://www.dnes.bg/obshtestvo/2019/09/17/regulaciia-za-e-trotinetkite-do-25-km-ch-po-aleite-za-velosipedi.423108", "text": "Е-тротинетките ще се третират като велосипеди. Това е едно от предложенията за регулиране на новите превозните средства, съобщи председателят на Държавната агенция \"Безопасност на движението по пътищата\" Малина Крумова пред bTV. \n\r\nТя допълни, че по улиците – е-тротинетките ще могат да се движат в най-дясната част на платното, но само по такива, където ограничението за движение е до 50 км/ч. \n\n\n\n\r\nСанкциите се предвиждат да са същите като при велосипедистите. \n\r\nВъвежда се и възрастово ограничение – 16 г., а 14 и 15-годишните ще могат да се движат само по велоинфрастуктурата. \n\r\nМаксималната допустима скорост с е-тротинетка ще бъде 25 км/ч. \n                    \n                    \n                \n                \n                \n                \r\n\"Разчитам, че хората сами ще се грижат за собствената си безопасност. С колегите от МВР сме коментирали, че когато се създаде регулация, ще се намери начин и как да се контролира тя\", допълни Крумова. \n\r\nХората, които карат скутерите през нощта – задължително ще трябва да носят светлоотразителни елементи в облеклото си. \n\r\n\"Предизвика дискусия каската, според нас трябва да е задължителна, но срещаме отпор от ползвателите. Постигнахме съгласие за светлоотразителните елементи в тъмната част на денонощието. Важно тротинетките да имат светлини и отпред и отзад\", заяви председателят на Държавната агенция \"Безопасност на движението по пътищата\".\n\r\nНа този етап тротинетките няма да се регистрират. \n\r\nОт днес предложенията са публикувани за обществено обсъждане.", "date": "2019.09.17", "title": "Регулация за е-тротинетките - до 25 км/ч по алеите за велосипеди"}
{"url": "https://www.dnes.bg/obshtestvo/2019/09/17/cacarov-nk-se-nujdae-ot-remont-za-kiberprestypleniiata.423147", "text": ", заяви главният прокурор Сотир Цацаров по време на форум „Киберсигурност и злоупотреба с търговска тайна и търговски марки“, предаде Фокус.\r\n„Не е моя работа да давам съвети на представителите на бизнеса как и защо трябва да пазят търговската си информация. Моя работа е като представител на обвинителната власт да кажа следното: гл. 9а от особената част на Наказателният кодекс, главата „Компютърни престъпления“ се нуждае от спешно преразглеждане и ремонт“, посочи Цацаров. \r\n                    \n                    \n                \n                \n                \n                Трябва да има , на цялата използвана терминология с цел привеждането им в крак с времето с целия спектър от нови форми на посегателство по отношение на информационните системи, мрежи и компютърни данни, коментира главният прокурор.\r\nЦацаров отчете, че са необходими нови състави на престъпления, които да криминализират нелегалното използване на търговска информация, придобита чрез компютърни престъпления.\r\n„На трето място –. Обикновено сме свикнали, че прокуратурата претендира за завишаване на санкциите и в много от случаите това се възприема като самоцел на държавното обвинение“, допълни още Цацаров.\r\nТой посочи, че за осъществяване на неправомерен достъп до информационна система по сега действащият закон се наказва с лишаване от свобода до две години и то в немаловажни случаи.\r\n„Неправомерното копиране, използване, променяне, унищожаване на компютърни данни в информационна система се наказва с също в немаловажни случаи“, посочи Цацаров.\r\nПо думите му, ако кръглата маса завърши с общо, макар и неформално решение за иницииране на такива промени в Наказателния кодекс и за експертна помощ в тази насока, ще бъде направена силна крачка напред.", "date": "2019.09.17", "title": "Цацаров: НК се нуждае от ремонт за киберпрестъпленията"}
{"url": "https://www.dnes.bg/rusia/2019/09/17/vzriv-v-ruskata-laboratoriia-vektor-tam-paziat-ebola-edra-sharka-spin.423171", "text": "Експлозия в руска лаборатория, където се пазят опасни щамове на силно заразни болести, предизвика пожар в изследователския център. \n\r\n\"Вектор\" се намира в Колцово, недалеч от Новосибирск. \n\r\nВзривът е бил причинен от изтичане на газ, но в становище на центъра става ясно, че в този момент не се е работило с биологични материали. \n\r\nЕдин човек е пострадал при взрива и е настанен в болница с изгаряния от трета степен. \n\r\nСпоред BBC по време на Студената война биохимичния комплекс \"Вектор\" е действал като изследователски център за изследване на биологичните оръжия. \n\r\nТой е изграден през 1974 г. като затворен институт за изследване на ваксини и \"защита срещу бактериологични и биологични оръжия\". \n                    \n                    \n                \n                \n                \n                \r\nНяма сериозни увреждания на структурата на лабораторията, уверяват от ръководството й. Пожарът се е разпрострял на 30 кв. м преди да бъде потушен. \n\r\n\"Вектор\" съхранява една от най-обширните бази от вируси на земята. В техните лаборатории се пазят щамове на вируса ебола, предава \"Интерфакс\". \n\r\nВ \"колекцията\" им има още и щамове от едра шарка, птичи грип, различни щамове на хепатита, вирусът на СПИН. Много от тези болести се смятат за изчезнали, като например едрата шарка. Вирусът се пази само на още едно място в света. \n\r\nПрез 2004 г. руска изследователка е починала след инцидент в центъра, след като по случайност се одира с игла, която е пренасяла вируса на Ебола. Тогава от лабораторията се забавят няколко седмици преди да уведомят Световната здравна организация за инцидента.", "date": "2019.09.17", "title": "Взрив в руската лаборатория \"Вектор\" – там пазят ебола, едра шарка, СПИН..."}
{"url": "https://www.dnes.bg/notifikacii/2019/09/17/bremenna-jena-i-malko-dete-bili-v-kyshtata-udarena-ot-tir.423161", "text": "Бременна жена с малко момиченце и майката на жената са били в къщата в Борован, в която тази сутрин се вряза ТИР.\r\nПо време на инцидента семейството е спяло. Потърпевшите са в шок. \n Съпругът на бременната я е откарал до болницата във Враца, за да проверят състоянието на бебето, съобщи bTV.\r\n\r\nВ момента се извършват огледи и теренът се разчиства. \r\n\r\nПредполага се, че шофьорът е заспал зад волана. \r\n\r\nИнцидентът е станал тази сутрин малко след 07:30 ч. на пътя за Оряхово и Козлодуй.\r\n\r\nШофьорът на турска цистерна, пълна с течен сапун, е събирал едната стена на къщата при удари. \r\n\r\nМестни жители обясниха, че по пътя не се спазват ограниченията и водачите често шофират с превишена скорост.\r\nЦистерната е извозена успешно от екипите.", "date": "2019.09.17", "title": "Бременна жена и малко дете били в къщата, ударена от ТИР"}
{"url": "https://www.dnes.bg/zvezdi/2019/09/17/riana-nameknala-che-chaka-bebe.423152", "text": "Потребители на Twitter смятат, че Риана може да е бременна. Скоро певицата даде интервю за списание \"Essence\" и там говори за това колко е горда, че е чернокожа и че детето ѝ ще бъде чернокожо. Те смятат това за намек.\r\n\"Аз съм чернокожа жена. Родена съм от чернокожа жена, която е родена от чернокожа жена, която също е родена от чернокожа жена, и аз ще родя чернокожа жена. Моята майка е страхотен пример за това как да се справяш с пречките в живота. Сигурна съм, че нейната майка я е научила на това, и аз ще направя същото. Ние сме безгрешни, ние сме специални и светът трябва да се справи с това\", коментира тя в интервюто.\r\n \r\n", "date": "2019.09.17", "title": "Риана намекнала, че чака бебе?"}
{"url": "https://www.dnes.bg/stranata/2019/09/17/myj-zabi-noj-v-gyrba-na-64-godishna-jena-ot-ryjevo.423169", "text": "Мъж прободе с нож в гърба 64-годишна жена пред дома ѝ. Сигнал за инцидента е подаден вчера по обяд на тел. 112.\r\nПо първоначални данни  Нейн 60-годишен съсед ѝ се притекъл на помощ и получил порезни рани в областта на краката.\r\nСлед оказана медицинска помощ той е освободен за домашно лечение. Жената е настанена в болница с опасност за живота, предаде .\r\n. На местопроизшествието е направен оглед. Образувано е досъдебно производство. Работата по изясняване на причините и обстоятелствата около случилото се продължава.", "date": "2019.09.17", "title": "Мъж заби нож в гърба на 64-годишна жена от Ръжево"}
{"url": "https://www.dnes.bg/temida/2019/09/17/selski-kmet-shte-plati-10-000-lv-za-kupuvane-na-glasove.423151", "text": "2 години условна присъда \"лишаване от свобода\" и глоба от 10 000 лева ще трябва да плати кметът на село Узунджово заради купуването на гласове, съобщава ВКС. \nДелото за купуване на гласове е стартирало през 2015 година. Кметът Деян Ванчев е обвинен за  организиране на предлагането или даването на другиго на имотна облага с цел да бъде склонен да упражни избирателното си право в полза на определен кандидат, политическа партия или коалиция или да гласува на референдум по определен начин\n\r\nЗа всяко от двете престъпления на подсъдимия му са му наложени наказания \"лишаване от свобода\" за срок от по 2 г. и глоба от по 10 000 лв.\n                    \n                    \n                \n                \n                \n                \r\nТричленният състав на ВКС не констатира основание за намеса в насока намаляване размера на наложените на подсъдимия наказания – „лишаване от свобода“ за срок от 2 г., „глоба“ в размер на 10 000 лв., „лишаване от право да заема изборна държавна и обществена длъжност“ за срок от 4 г., както и по отношение размера на изпитателния срок.\n\r\nСпоред върховните съдии определените наказания освен законосъобразни са и справедливо отмерени, като същите са съответни на степента на обществена опасност на деянието, на смекчаващите и отегчаващи вината обстоятелства, а така също и на целите на чл. 36 от НК.", "date": "2019.09.17", "title": "Селски кмет ще плати 10 000 лв за купуване на гласове"}
{"url": "https://www.dnes.bg/art/2019/09/17/den-na-otvorenite-vrati-v-teatyr-bylgarska-armiia.423136", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа пореден път театър \"Българска армия\" отваря врати за гостите, които искат да се докоснат до магията на изкуството.\r\nПосетители през целия ден .\r\n\"Най-важното в този ден е срещата с актьорите, да поговорят с тях\", каза директорът на театъра Мирослав Пашов.\r\nПредседателят на фондация \"Аскеер\" Влади Виолинов обясни, че това е .\r\n\"Зад всяко представление стоят много хора и много труд, не само актьорите, които виждате\", допълниха част от актрисите в театър \"Българска армия\" пред .", "date": "2019.09.17", "title": "Ден на отворените врати в театър \"Българска армия\""}
{"url": "https://www.dnes.bg/notifikacii/2019/09/17/gdbop-zakopcha-chetirima-za-trafik-na-jeni.423179", "text": "Четирима души са хванати за трафик на жени и склоняване към проституция. Акцията се е провела в Ямбол, София и Бургас, а момичетата са принуждавани да работят у нас и в Германия, каза ръководителят на спецпрокуратурата Димитър Петров.\n\r\nЗа да набират жертвите си, пълнолетни жени, трафикантите използвали скъпи коли /за над 1.5 млн.лева/, с които са обикаляли заведения по морето. Там се запознавали с момичетата и симулирали чувства към тях. И на база тези отношения жените заминавали за Германия. Там под натиск проституирали, пише БТА.\n\r\nВ друг случай, след интимен контакт, който бил заснет тайно с камера, момичетата били заставени да проституират под заплаха, че ще се публикува записът.\n                \n                \n                \r\nКонфискувани са пари, като прокуратурата има данни да са генерирани около половин милион лева.\n\r\nПолицията получила информация за охолния начин на живот на трафикантите и така започнало разследването през юни, каза директорът на ГДБОП Ивайло Спиридонов.\n\r\nЗа всяка жена бил договарян конкретен процент. Но са им били плащани много малко пари. Повечето момичета дори не знаели какви пари генерират. Жертвите са пълнолетни, като на територията на България са установени пет момичета, жертви на престъпната групировка.", "date": "2019.09.17", "title": "ГДБОП закопча четирима за трафик на жени"}
{"url": "https://www.dnes.bg/stranata/2019/09/17/otkriha-myrtvi-leshoiadi-vyv-vrachanskiia-balkan.423183", "text": "Мъртви лешояди са намерени в района на селата Гара Бов и с. Бов. Според \"Зелени Балкани\" вероятната причина за смъртта на птиците е разпръсната отрова. \n\r\nНа 16 септември първоначално от предавателите, с които се следят белоглавите лешояди от колонията в природния парк \"Врачански Балкан\", но по-късно и от свидетелства на очевидци е станало ясно, че има умрели лешояди в района на двете села, като една от птиците е паднала до с. Церово.\n\r\nПри посещение на мястото, където се предполага, че са се хранили птиците според данни от GPS предавателите, екип на организацията е открил труп на теле, изядено от животни и птици, а в близост до него умрял скален орел.\n                    \n                    \n                \n                \n                \n                \r\nНамерените мъртви птици са видове, защитени по приложение № 3 от Закона за биологичното разнообразие и са обозначени със звездичка, което дава основание да се образува наказателно производство.\n\r\nПолицията ще направи оглед с куче, което е специално обучено за откриване на отрови. Очаква се, освен скалния орел, да бъдат намерени и двата лешояда, чиито предаватели показват, че птиците вече са мъртви.\n\r\nПри последния случай на разпръсната отрова в Кресна е била унищожена цялата колония на белоглави лешояди, за чието възстановяване природозащитните организации са работили повече от 15 години, припомнят еколозите.", "date": "2019.09.17", "title": "Откриха мъртви лешояди във Врачанския Балкан"}
{"url": "https://www.dnes.bg/notifikacii/2019/09/17/18-godishen-piinal-i-otmyknal-kola-katastrofira.423177", "text": "18-годишен младеж открадна кола в смолянския квартал \"Устово\" и след това катастрофира в бетонно стълбище.\r\nМладежът от рудоземското село Чепинци си избра кола, паркирана пред заведение на смолянска улица. 10 минути след това с въпросния автомобил настъпило ПТП. При движение с несъобразена скорост и употреба на алкохол - 1.42 промила, неправоспособният водач загубил контрол над автомобила и се блъснал в бетонно стълбище отляво по посока на движението. При удара се е преобърнал на платното за движение.\r\nВследствие на катастрофата младежът е с хематом и контузна рана на главата, нараняване на лявото ухо и охлузване на лява ръка. Оказана му е медицинска помощ в МБАЛ-Смолян и е назначено домашно лечение.\r\n                \n                \n                Автомобилът е с деформации по цялото купе. Щетите са в процес на изясняване Местопроизшествието е посетено от дежурни оперативни групи при ОДМВР, РУ - Смолян и екип на сектор \"Пътна полиция. По случая са образувани две бързи производства, съобщават от полицията, цитирани от . Работата по случая продължава.\r\n ", "date": "2019.09.17", "title": "18-годишен пийнал и отмъкнал кола, катастрофира"}
{"url": "https://www.dnes.bg/kino/2019/09/17/astronavt-ot-kosmosa-kym-brad-pit-po-dobyr-si-ot-kluni.423141", "text": "Брад Пит се свърза с Международната космическа станция (МКС), за да разговаря с американския астронавт Ник Хейг, съобщиха световните информационни агенции.\r\nВъпросът за живота в безтегловност бързо зае важно място в разговора им. \"Мазолите по краката ми изчезнаха, защото не стъпвам с ходилата си - каза Хейг, който понастоящем е на борда на станцията заедно с двама американци, двама руснаци и италианец. - Но имам мазол на палеца на крака си, защото непрестанно се захващам за нещо с него. Това е сред странните неща, за които човек не мисли на Земята.\"\r\n\"Невероятно е\", отвърна Брад Пит, цитиран от БТА.\r\nАмериканският актьор се свърза с Хейг от контролния център на НАСА в Хюстън за 20-минутен разговор, излъчен от НАСА Ти Ви. Пит в момента се е заел с промоцията на филма \"Към звездите\", в който изпълнява роля на астронавт. Той участва в рискована мисия, за да търси своя баща, чийто експеримент заплашва Слънчевата система.\r\n                    \n                    \n                \n                \n                \n                Актьорът попита също Хейг дали превъплъщението му в ролята и пресъздаването на условията на безтегловност са убедителни. \"Много са добри\", увери астронавтът.\r\nПит освен това попита Хейг кой пуска музиката на борда на МКС и дали астронавтите са наблюдавали неотдавнашния неуспешен опит за прилуняване на индийския спускаем модул \"Викрам\". \"Разполагаме с плейлист и се редуваме - поясни Хейг. - Приятно е, защото имаме възможност да чуем също руска традиционна музика. За съжаление не наблюдавахме кацането на индийския модул.\"\r\n\"Кой е по-убедителен на екрана, Клуни или аз?\", попита също Пит, имайки предвид Джордж Клуни, който е в образа на астронавт във филма \"Гравитация\" и се е снимал заедно с него в редица филми. \"Твоето присъствие на екрана несъмнено е по-убедително\", отвърна астронавтът.", "date": "2019.09.17", "title": "Астронавт от Космоса към Брад Пит: По-добър си от Клуни!"}
{"url": "https://www.dnes.bg/obshtestvo/2019/09/17/mladen-marinov-hakerite-postoianno-atakuvat-instituciite.423144", "text": "Продължават опитите за хакерски атаки в държавни институции, те са неуспешни благодарение на бързата ни намеса. Това каза министърът на вътрешните работи Младен Маринов пред журналисти, предаде \"Фокус\".\n\n\r\n\n\r\nПопитан дали има опити за хакерски пробиви други държавни институции, министърът заяви: \"Има такива опити и продължават. Точна бройка не мога да ви кажа. На мен ми докладват по-сериозните. Те са неуспешни благодарение на бързата намеса. Забелязваме една по-висока чувствителност и бдителност на останалите институции след случая с НАП\", заяви още Маринов.\n                    \n                    \n                \n                \n                \n                \r\nМинистърът заяви, че хакерсктвото започва да се превръща в мода сред младежите. \"Както преди години младежта имаше способност да издига в култ дадени престъпници. Ако в Америка погледнете филмите назад, ще видите, че обществото има такава способност престъпници, които са световно известни да ги издига в някакъв култ или да се възхваляват и да се правят филми за тях\", посочи още министърът.", "date": "2019.09.17", "title": "Младен Маринов: Хакерите постоянно атакуват институциите"}
{"url": "https://www.dnes.bg/notifikacii/2019/09/17/putin-prozria-izrael-e-ruskoezichna-dyrjava.423192", "text": "Според президента на Русия Владимир Путин, Израел е рускоезична държава. Причината -  в страната живеят почти 2 милиона рускоезични граждани.\r\n\"Гражданите на Русия и Израел са свързани чрез семейства, родство,  приятелство. Това е такава истинска семейна мрежа, без преувеличение Ви  казвам. Почти два милиона рускоезични граждани на Израел живеят в тази  страна. Ние считаме Израел за рускоезична държава\", каза Путин на  конгрес на фондацията „Керен Ха –йесод“, провеждащ се в Москва.\r\n\"Бих искал да подчертая колко важно е да засилим нашите двустранни търговски и икономически връзки. През 2018 г. търговията между Русия и Израел се увеличи с 9%, абсолютните стойности все още са много скромни някъде около 3 милиарда, но сме сигурни в близко бъдеще време, можем да направим много, за да продължим напред “, заяви руският президент, цитиран от \"Фокус\".\r\n                \n                \n                Той благодари на еврейските организации за опазването на историята и борбата с изкривяването й, подчертавайки, че почти никой друг не е направил това.\r\n\"Когато срещаме негативни явления, опити да се преразгледат резултатите от Втората световна война, да се изкриви историята, от една страна съм доволен, а от друга тревожен, че трябва да отбележа, че почти единствените организации, които публично се противопоставиха на всички тези опити, са еврейски организации в Европа, включително в балтийските страни. Разбира се, винаги мисля за това благодарност, но е жалко, че са само те\", изрази съжаление Путин.\r\nТой категорично смята, че преразглеждане на резултатите от Втората световна война е неприемлив: \"Позициите на Русия и Израел са еднакви - считаме за напълно неприемливи всякакви опити за преразглеждане на резултата от войната, изкривяване на истината, оправдаване на фашизма и неговите слуги. Колкото по-далеч от нас са събитията от Втората световна война, толкова по-голяма е нашата отговорност - както държавна, така и лична - да гарантираме, че горчивите й уроци и подвизи никога не са забравени\", каза Путин.", "date": "2019.09.17", "title": "Путин прозря: Израел е рускоезична държава "}
{"url": "https://www.dnes.bg/health/2019/09/17/smokini-pylni-s-vitamini-i-fibri.423215", "text": "Смокините са от плодовете, които се намират в изобилие по пазарите в края на лятото и началото на есента. Благодарение на голямото количество естествени захари, фибри, белтъчини, мазнини и смилаеми въглехидрати, те са любими на много хора. Пресни или под формата на сладко, смокините изкушават с техния специфичен вкус.\r\nВ 100 грама пресни смокини има 74 ккал; 19 г въглехидрати; 0,7 г протеин; 0,3 г мазнини; 3 г фибри. Плодът е богат на витамините А, В1, В2, както и на минералите манган, калций, желязо, фосфор, натрий, калий и хлор. Когато се изсушат, нивото на тези вещества се увеличава.\r\n\r\nСушените смокини имат по-голямо количество феноли, омега-3 и омега-6 мастни киселини, които са естествени антиоксиданти. Те прочистват тялото от токсини, борят се с оксидативния стрес и предпазват очите от някои болести.\r\n                    \n                    \n                \n                \n                \n                \r\nКонсумацията на смокини може да спомогне за производството на повече червени кръвни телца. Причината е, че сладкият плод съдържа желязо, което предотвратява анемия.\r\n\r\nВ мекия и месест плод се съдържат витамин К2, калций и магнезий. Тези три елемента се грижат за заздравяването на костите и ставите. Доказано е, че калцият се усвоява по-лесно благодарение на магнезия.\r\n", "date": "2019.09.17", "title": "Смокини - пълни с витамини и фибри"}
{"url": "https://www.dnes.bg/index/2019/09/17/rusiia-uspokoiava-sled-vzriva-vyv-vektor-zaraza-niama-virusite-sa-si-tam.423217", "text": "Русия заяви, че няма опасност от заразяване след експлозия и пожар в някогашен център за разработване на биологични оръжия от времето на СССР, предаде Франс прес.\nЕксплозията е избухнала вчера във \"Вектор\", който днес е държавен център за изследвания на вирусите и биотехнологии.\r\nТова е един от двата центъра в света, където се съхранява вирусът на едрата шарка.\r\nВ центъра, намиращ се в района на Новосибирск, се съхраняват и други заразни вируси, включително на еболата.\r\nФедералната служба Роспотребнадзор, която извършва санитарно-епидемиологичен контрол, съобщи, че в помещение, в което се извършва ремонт, е избухнала газова бутилка и това е предизвикало пожар.\r\nЕдин служител е ранен, има счупени прозорци, но пожарът е бил овладян, конструкцията на сградата не е пострадала. В засегнатата от пожара част на сградата няма опасни субстанции.\r\nНовосибирск е третият по население град в Русия с над 1,5 милиона жители. (БТА)\r\n ", "date": "2019.09.17", "title": "Русия успокоява след взрива във \"Вектор\": Зараза няма, вирусите са си там!"}
{"url": "https://www.dnes.bg/temida/2019/09/17/geshev-smiata-che-rabotata-mu-e-zasegnala-interesi.423216", "text": "Заместник-главният прокурор Иван Гешев смята, че протестите срещу него са следствие от работата му, засегнала политически, икономически и криминални интереси.\n\nГешев беше изслушан от Етичната комисия към прокурорската колегия, като това е част от цялата процедура за избор на главен прокурор, в която той е единственият кандидат.\r\nПо думите му гражданите имат право да изложат своето мнение, стига да не нарушават закона, предаде БТА.\r\nТой допълни, че никой не го е карал да участва в процедурата за нов главен прокурор или да работи като обвинител и атаките срещу него са част от работата.\r\nВ доклада си Етичната комисия прие, че Гешев отговаря на изискванията и че не е накърнил общественото доверие в независимостта на съдебната власт.\r\nКандидатът за главен прокурор оцени процедурата като една от най-откритие и честни в ЕС и се позова на изследване по темата, проведено от Институт \"Отворено общество\".", "date": "2019.09.17", "title": "Гешев смята, че работата му е засегнала интереси"}
{"url": "https://www.dnes.bg/mish-mash/2019/09/17/leidi-gaga-s-grimove-za-vseki-pol.423206", "text": "Само преди месец, Лейди Гага се присъедини към отбора на звездите, които притежават собствена козметична линия. Певицата пусна на пазара продукти от марката си Haus Laboratories, чиито цени варират между 16 и 49 долара.\r\n \r\nHaus Laboratories се превърна в първата козметична компания, която ще се предлага само и единствено в Amazon. В официално съобщение в социалните мрежи, Гага призна, че причината, която стои зад решението й да открие собствена линия, е много лична.\r\n \r\nТя написа, че като малка никога не се е чувствала красива и е имала проблеми да намери смисъл във външната и вътрешната красота. Тогава обаче Гага открива гримовете. „Спомням си, че гледах майка ми как всяка сутрин си слагаше грим и придобиваше самочувствие. Тогава започнах да експериментирам с палитрите, защото исках да стана силна като майка ми“, добавя още певицата.\r\n \r\nГага продължава историята си като признава, че точно така се е появила и сценичната ѝ персона. „Намерих супергероя в себе си. Понякога красотата не идва даром“, завършва своето съобщение тя.\r\n \r\nСега певицата е на корицата на списание Allure и на страниците му говори за козметичната си линия. Признава, че иска тя да е за всички почитатели, независимо от техния пол. „Искам всички полови идентичности да знаят, че са имани предвид. Никой не е изключен“\r\n \r\nТя добавя, че иска нейните потребители да не се срамуват от себе си. „Искам някое момченце, което всъщност се чувства момиче, да се прибере вкъщи и да каже, че иска да си сложи от моите гримове“. Певицата признава, че се надява нейната линия да вдъхнови децата да изразяват себе си свободно и това, което чувстват вътре в себе си. \r\n \r\nВ интервюто си за Allure, Гага се обръща към всички с молбата да помагат на света както могат и да не пречат на околните да живеят собствения си живот. Тя признава, че целта ѝ е да направи промяна в живота на хората.\r\n \r\n„Ако не променям живота на хората, какво изобщо правим на този свят?“, завършва Лейди Гага.\r\n \r\n", "date": "2019.09.17", "title": "Лейди Гага с гримове за всеки пол"}
{"url": "https://www.dnes.bg/televizia/2019/09/17/izprashtame-nai-goreshtoto-liato-za-veka-kakva-zima-ni-ochakva.423187", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nИзпращаме най-горещото лято за века. НА ЖИВО: Каква зима ни очаква?\r\n\r\nНА ЖИВО: Чакащите трансплантации излизат на безсрочен протест\r\n\r\nИ още: Защо лекарите отхвърлиха здравния модел на министъра?\r\n\r\nГоривата отново поскъпват. Колко ще плащаме за литър?\r\n\r\nВ очакване на изборите. Има ли опасност от хаос при броенето на гласовете? Говори проф. Михаил Константинов\r\n\r\nНа фестивал с кауза: София избира своята песен\r\n\r\nМеждународно признание. Как български пианист спечели един от най-престижните конкурси в света?\r\n\r\nКомикс за възрастни разкрива кои са седемте градски гряха", "date": "2019.09.17", "title": "Изпращаме най-горещото лято за века. Каква зима ни очаква?"}
