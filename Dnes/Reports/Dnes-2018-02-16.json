{"url": "https://www.dnes.bg/notifikacii/2018/02/16/germanci-cakat-bylgarski-gastarbaiteri-kak-gi-lyjat.368270", "text": "В България съществува възприятието, че на германския пазар на труда няма нарушения и проблеми. Но в Германия има много работодатели, които не спазват регламентите и които нарушават правата на работниците си българи и въобще на служителите си от Централна и Източна Европа. Разбира се, не всички работодатели обаче са такива.Това коментира в ефира наот Асоциацията за въпросите на работниците мигранти в Германия.Нарушенията биват разни – от дребни като неизплащане на часови надници, които се решават сравнително лесно, до по-сериозни като незаконно уволнение или неизплащане на солидни суми.Причината за нарушенията се корени основно в ниската осведоменост на работниците от ЦИЕ, от която се възползват недобросъвестните работодатели, посочи събеседникът в предаването. В Германия, отбеляза Иванов, има голям глад както за квалифицирана, така и за неквалифицирана работна ръка. Болшинството българи обаче работят като неквалифицирани кадри, като нарушенията в техния случай са повече. ", "date": "2018.02.16", "title": "Германци цакат български гастарбайтери... Как ги лъжат?"}
{"url": "https://www.dnes.bg/notifikacii/2018/02/16/iz-debrite-na-darkweb-droga-porno-porychkovi-ubiistva.368219", "text": "45 000 долара струва убийството на обикновен човек в САЩ. За публична личност цената скача до 180 000 долара... из \"Ценоразпис на убийства\" в интернет, но не този нет, който познаваме, а един друг, потаен свят, в който съмнителни хора търгуват с дрога, порнография и дори поръчват или предлагат извършването на убийства. Това се случва в така наречения \"DarkWeb\".Макар и цените да са за Америка, имало сайтове за убийства, хоствани и от България, съобщи Нова тв.Cyclop 743 – зад митичното име се крие 22-годишен младеж, който броди из дълбоките дебри на тъмния интернет по-често, отколкото по улиците на София.Онлайн той взима дрога за себе си и за отбран кръг от приятели. Разказва, че търсят определени неща, които у нас или ги няма, или са със съмнително качество. Последно е поръчвал марокански хашиш и екстази.Cyplop 743 е само една от милионите сенки, които ровят в пространство в дигиталния свят, където продават всичко - от крадени мобилни телефони, през лични данни и номера на кредитни карти до богат асортимент от наркотици, порнографски материали с деца и... поръчкови убийства.Месечно в \"DarkWeb\" се генерират приходи от близо 20 млн. евро. Най-търсени са канабисът, кокаинът, амфетамините и хапчетата екстази. Търговията се доминира от САЩ, Великобритания и Австралия.Достъпът до криминалното съдържание не е труден, но е изключително опасен, ако човек се изгуби в тъмната мрежа без подготовка. Един от популярните входове към лабиринта от опасни сайтове е чрез мрежата \"Tor\".\r\nБългарският криминален контингент все още няма изгода да търси изява в \"DarkWeb\", обясняват експерти в борбата с киберпрестъпността.Страната ни обаче има друга роля в този черен лабиринт. През 2014 г. Отделът за противодействие на киберпрестъпността в ГДБОП е част от международна операция, разкрила стотици сайтове от тъмната мрежа, инсталирани на български компютри.", "date": "2018.02.16", "title": "Из дебрите на DarkWeb: Дрога, порно... поръчкови убийства"}
{"url": "https://www.dnes.bg/cars/2018/02/16/don-t-panic-tesla-skoda-superb-stiga-po-byrzo-do-mars.368314", "text": "Компанията Skoda избра доста забавен начин, за да реагира на изпращането на електромобила Tesla Roadster към Марс, съобщи Automedia.\r\nЧехите публикуваха видео, в което техният лифтбек Superb с космонавт в него пътува и стига до селце във Франция, носещо името на планетата от Слънчевата система.\r\nВ клипа има няколко закачки с колата на Tesla и нейното изпращане в космоса. На екрана на мултимедийната система на електромобила беше изписано Don’t Panic (без паника), а на дисплея на Skoda Superb, който пътува към Марс, пише Don’t Panic, Elon! (без паника, Илон – явна препратка към шефа на компания Илон Мъск). \r\nСамият пилот на чешкия автомобил на свой ред е облечен със скафандър, идентичен с този на манекена Starman, който екипът на Мъск е поставил в колата, пътуваща за Марс на борда на ракета Falcon Heavy.\r\n", "date": "2018.02.16", "title": "Don’t Panic, Tesla! Skoda Superb стига по-бързо до Марс!"}
{"url": "https://www.dnes.bg/health/2018/02/16/do-kakva-vyzrast-rastat-momichetata.368162", "text": "Пубертетът като период на бурен растеж и цялостно развитие на тялото започва в различен момент при всеки младеж. Факторите, които определят началото и края му, са много, но полът е ключов сред тях. Установено е, че момичетата влизат в пубертета с около година по-рано от момчетата, което е причина и да излизат от него на по-млада възраст. Това съответно е причина за по-ранното приключване на растежа при женския пол. В конкретно цифрово изражение пубертетът при момичетата започва средно около 10-11-годишна възраст и трае около 4 години. Това означава, че при повечето момичета максималният ръст е достигнат някъде около 15-ия им рожден ден. Растежът на момичетата в ръстово отношение може да се обобщи с една интересна схема. Изчислено е, че той е най-бурен през първите 2 години след навлизане в пубертета, т.е. средно в периода 11-13-годишна възраст, а след това постепенно се забавя. Ново ускоряване на растежа има в периода около първите менструации на момичето, когато може да се отчете допълнително нарастване на височина с около 4-5 см. След това растежът перманентно спира. Закупуването на дрехи, които се очаква момичетата да носят в дългосрочен план, може спокойно да започне. Това е в стандартен случай, но и тук се наблюдават редица изключения.   ", "date": "2018.02.16", "title": "До каква възраст растат момичетата?"}
{"url": "https://www.dnes.bg/obshtestvo/2018/02/16/konsulyt-ni-v-iuar-v-keiptaun-zaradi-zastrelianite-bylgari.368310", "text": "Консулът в посолството на България в Претория Деница Велчева заминава утре за Кейптаун, за да получи информация от местните власти дали е извършено престъпление спрямо български граждани, кои са те, каква е тяхната самоличност и има ли нужда да се постави под закрила малолетен български гражданин, съобщиха от Министерството на външните работи във връзка с новината за двойно убийство на български граждани в Кейптаун, ЮАР.\nОт МВнР посочиха, че на 13 февруари в българското посолство в Претория е постъпила информация от неофициални източници за двама български граждани, застреляни в дома си в Кейптаун. Впоследствие посолството ни е получило потвърждение от полицейски източници, че на адреса, който един от сънародниците ни е посочил в заявлението си за паспорт, е станало двойно убийство. \r\nТвърди се, че жертвите имат малолетна дъщеря, която не е пострадала. В момента при нея се намира нейният брат, който също живее в Кейптаун.\r\nПо случая се водят следствени действия, като все още няма официално становище на местната полиция. Аутопсиите са приключили вчера, отчитат от Външно.\r\nДо изясняване на всички подробности, Министерството на външните работи и негови представители не биха могли да правят коментари по случая, се чете в съобщението на ведомството.", "date": "2018.02.16", "title": "Консулът ни в ЮАР в Кейптаун заради застреляните българи"}
{"url": "https://www.dnes.bg/notifikacii/2018/02/16/obirdjii-made-in-china-tuhla-v-glavata-na-syuchastnika-vmesto-v-stykloto.368267", "text": "\r\n                        \r\n                        \r\n                        \r\n                    Полицията в Шанхай издирва вероятно най-некадърните обирджии в Китай. Двама крадци се опитали да оберат магазин, като разбият витрините му с тухла.\r\nНа кадри от охранителна камера обаче се вижда как единият от обирджиите вместо да хвърли тухлата по стъклото, удря с нея по главата своя съучастник, съобщава", "date": "2018.02.16", "title": "Обирджии Made in China! Тухла в главата на съучастника, вместо в стъклото"}
{"url": "https://www.dnes.bg/world/2018/02/16/velikite-sili-na-kosym-ot-voina-pomejdu-si-v-siriia.368271", "text": "В момента Великите сили се намират в състояние на прокси война. В Сирия на терен се сблъскват сериозните геополитически и военни интереси и амбиции на САЩ, Русия, Турция, Иран, Израел, като опасността от ескалация на напрежението става все по-сериозна.Това посочи  в ефира на пазарният и геополитически анализатор и журналист от и .Напрежението между Сирия и Иран назрява от десетилетия, от създаването на израелската държава, а двете страни де факто се намират в състояние на война. На южната сирийска граница по покана на Дамаск са дислоцирани ирански части, което е огромна заплаха за Израел, който от своя страна извършва множество авиационни операции на сирийска територия, посочи Илиев.По думите му официална и пълномащабна война между Сирия, доколкото тя може да се приеме за цялостна и суверенна държава (т.е. по-скоро силите на Асад), и Израел, е напълно възможен вариант. А подобен развой на събитията индиректно ще доведе и до сблъсък между САЩ, подкрепящи Израел, Русия, стояща зад Асад. Патова е и ситуацията между Вашингтон и Анкара в светлината на военната инвазия на турската армия в Северна Сирия, насочена срещу кюрдските части. Там, смята Илиев, поне за момента ситуацията изглежда безизходна, тъй като Турция няма да се задоволи с малко, а САЩ не могат да дадат много, т.е. да предадат кюрдите – основния си съюзник и проводник на интересите им в Сирия.Конфликтът по оста Вашингтон-Анкара пък от своя страна облагодетелства изключително много Кремъл, забивайки клин между две основни страни от НАТО, отчете събеседникът в предаването.По думите на анализатора всички основни играчи в конфликта имат интерес от известна ескалация на напрежението в близкоизточната страна, тъй като подобен развой на събитията може много сериозно да обслужи определени вътрешнополитически амбиции. ", "date": "2018.02.16", "title": "Великите сили – на косъм от война помежду си в Сирия"}
{"url": "https://www.dnes.bg/politika/2018/02/16/zam-ministyr-napadkite-na-prezidenta-kym-premiera-sa-neseriozni.368316", "text": "Съприкосновението между президента и премиера е меко казано нежелателно. В този спор обаче имаше една по-агресивна страна - тази на държавния глава. Когато се правят подобни изказвания, трябва да са добре аргументирани. Така заместник-министърът на външните работи Георг Георгиев коментира в \"Денят ON AIR\" напрежението между президента Румен Радев и премиера Бойко Борисов. \r\nСпоред политика обвиненията на държавния глава срещу Борисов звучат несериозно и несъстоятелно, а по едно време езикът е бил доста агресивен. \"Преди няколко седмици Радев стигна много далеч в коментарите си и към Народното събрание. Не трябва да се стига до напрежение между толкова висши държавни институции. Президентът все пак трябва да е обединител на нацията\", уточни Георгиев.\r\nПо думите на зам.-министъра на външните работи, България работи много активно за присъединяването на Западните Балкани, защото тази стъпка ще доведе до по-голяма сигурност в региона.\r\n\"За присъединяването на Сърбия и Черна гора се чу годината 2025 г. Определено всички страни на ЕС са обединени около мнението, че присъединяването на Западните Балкани към ЕС ще е полезно за цялата общност\", подчерта политикът пред Bulgaria ON AIR.\r\nТой категорично заяви, че е твърдо против провеждането на Луковмарш и е хубаво, че държавата е показала пред света и Европа, че този акт е нежелан в столицата ни.", "date": "2018.02.16", "title": "Зам.-министър: Нападките на президента към премиера са несериозни"}
{"url": "https://www.dnes.bg/mish-mash/2018/02/16/mohamed-e-ime-1-v-syrceto-na-evropa-briuksel.368264", "text": "Мохамед е било най-често срещаното име в Брюксел през миналата година, показват данни на Белгийската национална статистическа служба, цитирани от местни медии.\r\nВ Белгия най-разпространеното име сред мъжете е Жан. Същото име е на първо място и във Валония, а във Фландрия мъжете най-често носят името Марк. Най-много жени в Белгия се казват Мария или Мари.\r\nСъщо по официални данни в Брюксел най-многобройни са чужденците от Франция, а на второ място са мароканците.В Белгия 2/3 от чужденците са от европейски държави. Населението в столицата е съставено от националности от 184 страни./БТА/", "date": "2018.02.16", "title": "Мохамед е име №1 в сърцето на Европа – Брюксел"}
{"url": "https://www.dnes.bg/balkani/2018/02/16/sled-uslojneniia-petima-pochinaha-ot-sharka-v-syrbiia.368308", "text": "Петима души в Сърбия починаха от усложнения след заболяване от дребна шарка, предаде Танюг, цитира БТА.\r\nДосега в страната са регистрирани 2222 заболели от дребна шарка, съобщи министърът на здравеопазването Златибор Лончар.\r\nТежки усложнения, като бронхопневмонии, е имало при 268 пациенти.\r\nМинистърът напомни, че около 30 000 деца не са ваксинирани и още веднъж призова родителите да го направят, защото епидемията не може да се спре по друг начин.\r\nНай-критичните места по брой на болните в Сърбия са Войводина, Белград, Крагуевац и Ниш.\r\nВ Централния затвор също има болни, но ситуацията се следи и е под контрол, добави министърът.", "date": "2018.02.16", "title": "След усложнения: Петима починаха от шарка в Сърбия "}
{"url": "https://www.dnes.bg/sport/2018/02/16/mihailov-se-prosylzi-ne-hvyrliam-kamyni-po-laeshti-kucheta.368312", "text": "Борислав Михайлов не скри щастието си от спечелените избори за шеф на БФС. \n", "date": "2018.02.16", "title": "Михайлов се просълзи: Не хвърлям камъни по лаещи кучета"}
{"url": "https://www.dnes.bg/akoshtete-vqrvaite/2018/02/16/koi-sa-nai-kovarnite-v-zodiaka.368283", "text": "В живота си срещаме различни хора, всеки със своите различни знаци. И определяме някои като хитри и коварни. Имат ли отношение зодиите? Според астролозите - категорично да, . И дават своята класация на знаците в това отношение.\r\nВижте техният Топ 5 на хитреците.\r\n\r\nПредставителите на този знак използват измамни маневри в името на самите маневри. Лъвовете обичат интригите, но за тях това е нищо повече от вълнуваща игра. От една страна, това не е толкова ужасно, защото представителите на този знак не искат да хитруват за ваша сметка - просто се забавляват. От друга страна, този подход е съвършена глупост, която усложнява живота на другите, разваля репутацията на Лъвовете и може сериозно да засегне наивните.\r\n\r\nСтратегията на Стрелеца може да бъде сравнена с Боливуд - наивно, великолепно, глупаво, но впечатляващо. Стрелецът плете интриги, лъже, но когато го прави изглежда и действа неубедително и абсурдно. Причината да го правят? Може би е в това, че представителите на този знак сами вярват на собствените си лъжи. Пък и някои им се връзват, защото не всички сме като Шерлок Холмс или големи познавачи на човешката природа. \r\nЗа Везните трябва да знаете две неща - те са професионалисти по отношение на хитростта и предпочитат да не решават проблеми, а да ги прехвърлят на други. В допълнение, те са като високоговорители и завладяват мозъка на всеки. Ако във вашия живот някоя Везна се опитва да прехвърли някаква отговорност на вас - не им позволявайте! И не слушайте какво казват, дори и да звучат убедително.", "date": "2018.02.16", "title": "Кои са най-коварните в зодиака?"}
{"url": "https://www.dnes.bg/sofia/2018/02/16/civilizaciiata-sreshta-manastirski-livadi-kal-nadran-asfalt.368275", "text": "Сигнал за верижни строителни машини на улица в \"Манастирски ливади-Запад\" бе подаден от гражданин в платформата за сигнали – Helpbook. сутринта, в 08:00 часа, на 15.02.2018 г., от малката уличка \"Бяло поле\", участъкът между ул. \"Българска легия\" и \"Околовръстен път\", в столичния квартал \"Манастирски ливади\". Време, в което хората отиват на работа, отбелязва авторът.\"Излизаш и се сблъскваш с багер. Дотук нищо необичайно. В района има три строителни обекта и това е обичайна гледка, с която вече сме \"почти\" свикнали. Нямаше да реагирам остро, ако багерът не се оказа верижен. Машина, която съвсем необезпокоявано слезе от платформата, която трябваше да я закара до строителния обект (както е по правила) и премина на собствен ход по цялата улица, оставяйки след себе си кал и надран асфалт. Като преди нея отново една верижна машина премина от строителния обект към платформата, за да могат да си сменят местата, оставяйки същите следи\", разказва в сигнала си гражданинът.\"Не стига, че в целия квартал улиците са тесни, повечето са разбити, липсват отводнителни канализационни шахти, осветление, тротоари, за детски площадки и зеленина да не говорим, ами сега и малкото останали асфалтирани улици ще бъдат разбити по този безобразен начин\", подчертава авторът, обръщайки се към общинските служители с риторичен въпрос, питайки дали това е възможно да се случи в някоя цивилизована държава.\"Аз ще ви отговоря - не, няма! Докога ще давате разрешителни за строеж, без да осъществявате надлежно контролните си функции? Докога ние, данъкоплатците в тази община, ще бъдем тормозени от шум, прах и мръсотия? Как така, въпреки всички Наредби, Норми и правила, в които са описани един куп правила за движението на тежкотоварни и строителни машини, това се случва? Обяснете ми!\", възмутено добавя той.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.16", "title": "\"Цивилизацията\" среща Манастирски ливади: Кал, надран асфалт..."}
{"url": "https://www.dnes.bg/zvezdi/2018/02/16/nashenka-leti-s-200-km-ch-s-iaguar-80-km-razigrava-karabinerite.368296", "text": "Луда гонка между 36-годишна българка, шофираща мощен \"Ягуар\" XF и италиански карабинери, се превърна в новина. В продължение на 80 км белия автомобил на нашенката е преследван от няколко полицейски коли, които се опитали да я спрат в сряда вечерта на магистралата А4.\r\nКилометражът бил навъртял 200 км в час, когато шофьорката на лъскавмото возило не отразила пътната полиция от Верона, която й показала \"стоп\", съобщи в. \"Кориере дел Венето\".\r\nТри полицейски коли се втурнали да я преследват, а по-късно до Басано дел Грапа се присъединили и други две. Българката обаче натискала газта все по-силно и извършила серия от рисковани маневри, карайки към Падуа, а после и към Виченца.\r\nТя направила и обратен завой, събаряйки разделящите заграждения по пътя. Целта й била да избегне полицейската блокада отпред, но в опита си да направи това, ранила единия от полицаите в крака, заради което бил откаран в болница.\r\n\"Забавлявах се\", обяснила с усмивка българката, след като била заловена и арестувана. Тя отказала категорично да й бъде направен тест за алкохол и дрога, заради което й била отнета шофьорската книжка.\r\nСпоред медиите колата й била с български номер. Полицията е запорирала за 3 месеца автомобила на българката, който се води на името на неин сънародник. Срещу нарушителката са заведени дела по няколко престъпления и й е връчена глоба за 20 хиляди евро, пише .", "date": "2018.02.16", "title": "Нашенка лети с 200 км/ч с \"Ягуар\". 80 км разиграва карабинерите"}
{"url": "https://www.dnes.bg/obshtestvo/2018/02/16/davat-kasova-belejka-no-dali-e-kasova-ili-e-belejka.368311", "text": "Над 330 млн. лв. годишно са загубите за бюджета от неотчитане на търговски обороти само в девет от най-рисковите браншове, чиято дейност Националната агенция за приходите (НАП) наблюдава, отчитат от Агенцията.\r\nИнспекторите разкриха нови схеми за укриване на приходи с използването на компютърни системи с фискална памет в последните месеци. Сред тях са печатането на касови бележки, които не се отчитат във фискалната памет, но приличат на истински фискални бонове. Друга често разпространена практика е манипулиране на софтуери, чрез които се управляват фискалните устройства, което води до неотчитане на действителните размери на приходите от продажби на стоки и услуги.\r\nПо време на летните и зимните контролни кампании на НАП са открити и софтуерни манипулации на фискални системи, при които устройствата са програмирани да отчитат например всяка втора или всяка трета продажба, вместо регистриране на целия оборот. \r\nЗаради неиздаване на касови бележки, както и установени манипулации на фискални устройства, през миналата година са запечатани над 2000 търговски обекта.\r\nС последните промени в законодателството, което регулира отчитането на продажбите, са въведени нови изисквания, според които всеки касов апарат трябва да предава по изградената дистанционна връзка и данни от всяка касова бележка към сървърите на НАП. На касовата бележка, която се предоставя на клиента, ще се отпечатва QR код. Чрез този код всяко лице ще може да провери отчитането пред НАП на издадената му касова бележка.\r\nЗа да изпълнят новите изисквания, регистрираните по ЗДДС фирми, с изключени на тези, които използват Интегрирани автоматизирани системи за управление на търговската дейност, трябва да надградят софтуера на съществуващите си фискални устройства до края на 2018 г. А нерегистрираните по ЗДДС и тези, които регистрират и отчитат продажбите си чрез ИАСУТД - до 30 юни 2019 г., отчитат от приходната агенция.", "date": "2018.02.16", "title": "Дават касова бележка! Но дали е касова, или е бележка?"}
{"url": "https://www.dnes.bg/balkani/2018/02/16/sofiia-i-ankara-ot-london-do-pekin-prez-bylgariia-i-turciia.368276", "text": "Инфраструктурните проекти на Балканите. Това е била основната тема на срещата между премиера Бойко Борисов и турския му колега Бинали Йълдъръм в рамките на Мюнхенската конференция по сигурността, съобщи пресслужбата на Министерския съвет.\"Изключително съм впечатлен от постигнатото от България в тази насока\",  каза Йълдъръм и посочи, че в момента се строи продължението от Капъкуле до  Истанбул.\"Когато приключим, от Лондон ще може да се стига до Китай. Ще  имаме много модерна инфраструктура, която ще минава през България и  Турция\", посочи той.Премиерът Борисов подчерта важната роля на трансевропейските коридори 4, 8 и 10, които осигуряват свързаност в Европа.\"Да харчим парите за инфраструктура, за образование и култура, а не да правим нови огради\", каза Борисов и допълни, че изграждането на жп линиите, магистралите и дигиталната инфраструктура трябва да се осъществя паралелно.Турският премиер Йълдъръм заяви, че подобряването на инфраструктурата ще става само по европейските стандарти.Двамата обсъдиха миграционната криза и подчертаха добрите резултати от съвместната работа между София и Анкара. Коментирана беше и подготовката за срещата ЕС-Турция във Варна в края на март. Турският премиер информира Борисов за срещата си с германския канцлер Ангела Меркел, определяйки я като ползотворна и стъпка за подобряване на отношенията.", "date": "2018.02.16", "title": "София и Анкара: От Лондон до Пекин, през България и Турция"}
{"url": "https://www.dnes.bg/notifikacii/2018/02/16/ekshyn-v-ruse-myj-napadna-policai-iskal-mu-dokumentite.368265", "text": "Полицай е пострадал по време на рутинна проверка в Русе. Бил е нападнат от 35-годишен мъж, който е арестуван, съобщиха от полицията.Срещу мъжа е образувано бързо производство за хулиганска проява, защото опитал да осуети действията на служителите на МВР.Вчера сутринта пътни полицаи спрели кола, но докато униформените извършвали проверка на шофьора, друг мъж влязъл в пререкания с тях, опитвайки се да осуети действията им.Полицаите му поискали документите за самоличност, но той побягнал.Бил е настигнат от полицаите и е оказал физическа съпротива при ареста, при което единият от униформените е получил нараняване на ръката.", "date": "2018.02.16", "title": "Екшън в Русе: Мъж нападна полицай, искал му документите "}
{"url": "https://www.dnes.bg/business/2018/02/16/bylgariia-ne-podgotvia-mladite-hora-za-moderna-kariera.368294", "text": "През последните 20 години, колкото и да сме критични, България измина огромен път напред. Това каза Николай Василев, изпълнителен директор на Експат Капитал, в ефира на\"От държава, която беше пълна катастрофа във всяко едно отношение, безкрайно далеч от Западния свят, за кратко време ние стъпихме икономически на крака, влязохме в НАТО и ЕС. България в момента е държава с нисък държавен дълг и с голям бюджетен излишък, което е страхотно. Има ниска безработица и приличен растеж в момента. Общо взето имаме много причини за гордост\".Според него най-големият проблем е, че в България от десетина години няма реформи.\"България не подготвя младите хора за модерна кариера. Има огромно разминаване между това, което произвеждат университетите и това, което очакват работодателите“.Василев смята, че независимо за крой бранш става дума, човек трябва да е амбициозен и да вярва в себе си.\"Необходимите качества са комбинация от много добро образование, много ясна представа точна какво иска да направи човек. Най-добре е той още на млада възраст да има амбиции, които да гони и да успее. В България могат да се постигнат неща\".   ", "date": "2018.02.16", "title": "България не подготвя младите хора за модерна кариера"}
{"url": "https://www.dnes.bg/notifikacii/2018/02/16/nova-zdravna-naredba-s-alo-ot-djipito-shte-otivame-v-bolnica.368240", "text": "Личните лекари ще могат да изпращат пациентите си в болница с телефонен разговор. Това предвижда нова наредба на здравното министерство за определяне на пакета от дейности, заплащани от Здравната каса.Документът предвижда джипитата да ни звънят по телефон, да ни пишат e-mail или хартиено писмо, за да ни информират за предстоящи имунизации или профилактични прегледи. Според новите правила те трябва да са на разположение денонощно за телефонна консултация, а също и да правят анализ на вредните ни навици и да ни насочват към подходят специалист заради тях.\n\n\nПромените, които предвижда наредбата, се отнасят в голямата си част до извънболничната помощ, пише \"Дарик\". Те въвеждат възможност за обсъждане на състоянието на пациента между джипито от една страна и специалиста в болницата – от друга. Целта била да се осигури непрекъснатост в лечебния процес, се посочва в мотивите към наредбата.Освен че джипитата ще продължават да правят домашни посещения, те вече ще трябва да са на разположение 24 часа за телефонна консултация или да си осигурят договор с дежурен кабинет, който не трябва да е на повече от 35 километра от мястото, в което практикуват.Наредбата предвижда и промени в болничната помощ. Всяка клинична пътека с престой до три дни ще може да бъде изпълнена и като амбулаторна процедура при условие, че за не по-малко от 12 часа от престоя на пациента в болницата са изпълнени всички задължителни дейности и са налице всички условия за дехоспитализация.Това означава, че ако пътеката предвижда три дни престой в болница, но лекарите преценят, че можем да бъдем изписани, това ще може да се случи още на първия ден.Новата наредба е публикувана на страницата на министерството за обществено обсъждане и ако в рамките на 14 дни няма възражения, се очаква да бъде приета.", "date": "2018.02.16", "title": "Нова здравна наредба: С \"ало\" от джипито ще отиваме в болница"}
{"url": "https://www.dnes.bg/temida/2018/02/16/sydyt-ostavi-gen-kircho-kirov-pod-domashen-arest.368274", "text": "Бившият шеф на НРС ген. Кирчо Киров е под домашен арест. Военно-апелативният съд уважи протеста на военните прокурори и му постанови нова, по-тежка мярка за неотклонение, съобщиха от пресцентъра на държавното обвинение.\n\n\n\nНа 22 януари Софийски военен съд наложи на Кирчо Киров наказание 15 години лишаване от свобода и конфискация на половината от притежаваното имущество, след като го призна за виновен, че от 2007 г. до 2011 г. като директор на НРС в съучастие със свой подчинен началник отдел е присвоил от бюджета на службата евро и щатски долари в особено големи размери, равняващи се на повече от 5 млн. лв.Решението на съда не е окончателно. Обвинителният акт беше внесен в началото на миналата година, малко след като Върховният касационен съд (ВКС) върна за ново разглеждане първото дело срещу Киров, по което на две инстанции той също чу осъдителна присъда. То е по сходно обвинение, но съдът го върна за ново разглеждане заради процесуални нарушения.Срещу Киров има и трето дело - за издаване на държавна тайна през 2014 г., когато в телевизионно интервю e разказал ĸaĸ български шофьор e бил спасен от смъртно наказание в Ирaн. Делата срещу Киров са секретни.Поради тежестта на извършеното престъпление и размера на наложеното наказание, със свое определение военно-апелативните съдии са преценили, че съществува опасност подсъдимият да се укрие и измениха мярката за неотклонение на генерал Киров от \"парична гаранция\" на \"домашен арест\".\r\n ", "date": "2018.02.16", "title": "Съдът остави ген. Кирчо Киров под домашен арест"}
{"url": "https://www.dnes.bg/obshtestvo/2018/02/16/da-preborish-mnojestvenata-skleroza-istoriiata-na-tania-beiriiska.368237", "text": "\r\n                        \r\n                        \r\n                        \r\n                    Таня Бейрийска се превърна в явление за науката. В новата си книга \"Нокаут за множествената склероза\" тя разказва за своята борба с тежката болест и методът ѝ, с който за 3 месеца я е преборила.\"Организмът ни може да произвежда стволови клетки в изключително кризисни ситуации. Това може да се случи когато започне да се насища с кислород. Това, което съм създала, е метод, а не диета. Диетата е само първата от трите части. Първата част включва гладуване по 14 до 16 часа\", разказа тя.Пред  Бейрийска подчерта, че в борбата си с тежката болест човек трябва да живее живота си нормално, но да спазва метода.\"В книгата ми всичко е описано подробно и е научно доказано. До 10 дни ще излезе втора книга с повече рецепти и повече съвети за правилното практикуване на метода ми\", посочи тя.\r\n ", "date": "2018.02.16", "title": "Да пребориш множествената склероза – историята на Таня Бейрийска"}
{"url": "https://www.dnes.bg/business/2018/02/16/zelen-biznes-uspeshen-biznes.368290", "text": "Все по-очевиден проблем е, че ресурсите свършват, не достигат. Затрупани сме с отпадък, а именно той генерира най-голямата част от разходите на градовете, общините и дори на някои държави. При тази ситуация бизнесът трябва да е много ресурсно ориентиран, да планира процесите си, за да има бъдеще.Това каза в ефира на Мария Александрова, мениджър „Иновации“ в Cleantech България. Гост в предаването бе и Ели Щерева, мениджър „Проекти“ в организацията.\"Cleantech България e организация, която вярва, че бизнесът може да едновременно успешен и устойчив. Стремим се да развиваме възможности такива чисти технологии и устойчиви бизнес модели да се случват в бизнес средата, а хората, които ги използват, да развиват пазар чрез такива решения\", допълни Александрова\"Работим като мрежа и с изключително широк спектър заинтересовани страни. Не ги наричам клиенти, защото голяма част от работата ни е да подготвим средата да приема такива решения и да ги подкрепя и развива. Затова наред с големи фирми, с които развиваме иновационни проекти и на които помагаме да внедряват нови технологии, работим с иноватори, стартъпи, стартиращи бизнеси. Работим усилено с младите хора, както и с общини, кметства, региони\", допълни тя.От своя страна Ели Щерева коментира обстойно конкретните инициативи на компанията.Какви са те?", "date": "2018.02.16", "title": "Зелен бизнес = успешен бизнес"}
{"url": "https://www.dnes.bg/politika/2018/02/16/radev-imeto-na-makedoniia-da-niama-imena-ot-teritoriiata-ni.368298", "text": "За България е важно бъдещото име на Македония да не съдържа географски определения от територията на страната ни. Това каза президентът на Република България Румен Радев на брифинг след  срещата с македонския си колега Георге Иванов в Република Македония,  предаде \"Фокус“.Решаването на името на Република Македония ще стане в преговори, открити, честни, интензивни, каквито вече се водят между две суверенни държави – Република Македония и Република Гърция.\"Тези преговори като резултат засягат и нас, българската страна. Ние сме казали ясно своята позиция. За нас е важно бъдещото име в резултат на тези преговори да не съдържа географски определители, които от своя страна да съдържат части от територията на Република България. Аз вярвам, че ще се намери разумно решение, което да удовлетворява всички страни“, допълни българският държавен глава.Македонският му колега Георге Иванов от своя страна заяви: \"Това решаване не трябва да бъде на щета на трети държави и да въвлича трети страни в този двустранен проблем, който имаме с Република Гърция“.По отношение на Коридор № 8 Радев отбеляза, че и двете правителства полагат сериозни усилия. \"Този коридор трябва да бъде наш основен приоритет. Защото без него ние не можем да реализираме нашите политически цели. Стабилизирането на региона, сигурността, икономическата стабилизация и развитие не могат просто да станат със спускане на регламенти от Брюксел. Трябва да има интензивни отношения със съседите, особено тези съседи, които вече са членове на Съюза. Разбира се, че изграждането на коридора ще отнеме време, но поне това, което можем ние сами да направим и с организационни мерки, най-вече това е да подобрим работата на граничните контролно-пропускателни пунктове и изграждането и отварянето на нови такива\", каза още българският държавен глава.\"С инфраструктурата, която имаме в момента, вече достигнахме до 600 млн.  търговия между двете страни. Замислете се каква би била търговията ни,  ако имаме железопътно свързване и използваме българските пристанища на  Черно море“, коментира от совя стран македонският президент.България винаги е била един от най-силните адвокати за европейската перспектива на Македония, каза още Радев. Българският държавен глава коментира, че с президента Иванов са се обединили около позицията, че Договорът за добросъседство не трябва да остава къс хартия и еднократен акт.\r\n\"Най-важното в работа на съвместните експертни комисии между България и Македония е, когато работят по нашето минало, да не забравят, че основният фокус е нашето общо бъдеще\", каза Радев. \r\n\"Във връзка със съставянето на съвместните експертни комисии се работи интензивно и от двете страни. Много важно е тези специална комисия за историческите и образователните въпроси да прецени имаме ли спорни въпроси и по какъв начин да бъдат описани. Ние имаме общо минало и от начина на третиране на това минало зависи и самата европейска перспектива на Република Македония. Имаме уникалния шанс и започнахме да показваме, че има две държави в нашия проблемен регион, които могат сами да решават проблемите, които имат. Които имат общо минало, но най-важното могат да имат и ще имат общо бъдеще“, коментира президентът Радев.\r\nПрезидентът Георге Иванов също отбеляза от своя страна, че трябва да се гледа към бъдещето.\r\n\"Ние трябва да оставим настрани въпросите, които са спорни между двете страни и където имаме различни мнения, а направим пътя към бъдещето. Академиите и на двете страни с търпение и с много труд бяха инициатори да се направи този договор между двете страни и ние мислим, че по този път трябва да се продължава напред“, каза още Георге Иванов.\r\nРеални са възможностите Македония по време на Българското председателство да започне преговорите за членство в ЕС. Реално е да очакваме покана за членство в НАТО на Срещата на върха, каза още Георге Иванов.", "date": "2018.02.16", "title": "Радев: Името на Македония да няма имена от територията ни"}
{"url": "https://www.dnes.bg/mish-mash/2018/02/16/preparatite-s-amoniak-uvrejdat-kolkoto-i-cigarite.368278", "text": "Авторите на проучване от университета на Берген, в Норвегия, са установили, че химикалите в почистващите препарати, сред които амоняк, увреждат белите дробове.\r\nИзследването е базирано върху данни от над 6200 жени и мъже на средна възраст 34 години, чието дихателно здраве е наблюдавано в продължение на 20 години.\r\nЗа целите на проучването са отчетени определени показатели при принудително издишване - принудителен жизнен капацитет (FVC) и обем на принудителното изтичане за 1 секунда (FEV1). \r\nСпециалистите са установили, че спадът в показателите е по-бърз при жените, които чистят у дома, и още по-бърз при професионалните хигиенистки, в сравнение с жени, които не практикуват подобна дейност.\r\nПри професионалните хигиенистки неблагоприятният ефект върху белия дроб е сравним с този при дългогодишни пушачи. Генералният извод от изследването е, че жените, за които чистенето е професия, излагат на риск здравето на белите си дробове, съобщава в. \"Дейли експрес\".\r\nСред жените, които редовно използват почистващи препарати, са отчетени и повече случаи на астма. При мъжете обаче не е така, което се обяснява с факта, че те по-рядко чистят у дома или работят като професионални хигиенисти.\r\n ", "date": "2018.02.16", "title": "Препаратите с амоняк увреждат колкото и цигарите"}
{"url": "https://www.dnes.bg/stranata/2018/02/16/vandali-okradoha-i-razbiha-signalizaciia-na-jp-prelez.368291", "text": "Кражба и унищожаване на релейната апаратура на прелез в междугарието Ловеч – Троян застрашиха сериозно безопасността на движение на влаковете, алармират от НКЖИ.\r\nВандалският акт е довел до прекъсване на действието на  автоматичната прелезна сигнализация (звук и светлина) и е застрашил безопасността на движение на влаковете и моторните превозни средства, преминаващи през прелеза.\r\nЗаради случилото са уведомени и органите на МВР. Предприети са необходимите действия по ремонтиране на повредената апаратура, като се очаква те да приключат до 23 февруари, когато да бъде възстановено и нормалното функциониране на прелеза.\r\nДотогава, с оглед подсигуряването на безопасността на движение на моторните превозни средства, влаковете ще преминават през прелеза със скорост 15 км/ч, с готовност за спиране, и подаване на звуков сигнал.\r\nНКЖИ призовава водачите на моторни превозни средства да преминават през прелеза в междугарието Ловеч – Троян с повишено внимание.\r\nНКЖИ предупреждава за изключителната обществена опасност от посегателствата над елементи и съоръжения от железопътната инфраструктура. Освен нанесените материални щети, кражбите водят до застрашаване на сигурността на движение на влаковете и могат да доведат до произшествия и инциденти с непредвидими последици, отчитат от компанията.\r\n ", "date": "2018.02.16", "title": "Вандали окрадоха и разбиха сигнализация на жп прелез"}
{"url": "https://www.dnes.bg/cars/2018/02/16/sled-spor-i-iumruci-na-pytia-dva-otneti-jivota-v-polsha.368313", "text": "Двама полски шофьори – единият от Краков, а другият от Замбров, не успяха да си поделят пътя и слязаха от автомобилите си, за да решат спора с юмруци. Там те бяха пометени от камион, управляват от гражданин на Беларус. Поляците загинаха на място, като единият оставя 3 малки деца.\r\nКакто отбелязва полското издание Poranny, преди да се сбият, двамата дори не са си направили труда да пуснат аварийните светлини на своите автомобили. Водачът на тежкия камион се е опитал да избегне удара, но инцидентът се е разиграл на магистрала, където скоростта е висока.\r\nПрокуратурата в град Забмров, в близост до който се е разиграла трагедията, е повдигнала обвинения на беларуския шофьор. Той е пуснат под гаранция от 1200 долара, като според полското законодателство го грози затвор до 8 години.\r\nИсторията е поредното доказателство, че физическият сблъсък на пътя е нещо, което трябва да бъде избягвано по всеки възможен начин. Според психолози, разрешаването на подобен конфликт с помощта на юмруци не доказва нищо и може да доведе единствено до по-тежки последици – като тези в случая.\r\n", "date": "2018.02.16", "title": "След спор и юмруци на пътя: Два отнети живота в Полша"}
{"url": "https://www.dnes.bg/bulgaria/2018/02/16/bdj-ne-moje-da-vyrne-zaemite-si-v-momenta-zashto.368272", "text": "От 1989 насам товарните превози на БДЖ в България намаляха 8-10 пъти, а пътниците - от 33 млн. до по-малко от 10 млн. в момента. Това каза Симеон Ананиев от Асоциацията на българските железопътни превозвачи в ефира на „При положение, че услугата е намаляла многократно, не може да се говори за финансови успехи и връщане на заеми. Ако се върви така, в един момент сигурно ще бъдат върнати всички заеми, тъй като всяка година БДЖ получава капиталови трансфери и пари от бюджета. Но след като вършиш по-малко работа, е ясно, че ако върнеш заемите, няма да има какво да работиш“, обясни Ананиев.Според него същевременно не може да няма финансова дисциплина и финансов ред, но той трябва да бъде много строго начертан и обвързан с услугата.Той посочи, че все пак има подобрение и инфраструктурните такси са се увеличили.Вижте повече на", "date": "2018.02.16", "title": "БДЖ не може да върне заемите си в момента. Защо? "}
{"url": "https://www.dnes.bg/akoshtete-vqrvaite/2018/02/16/synovnik-kakvo-veshtae-vylkyt.368254", "text": "Aко вие сънувате, че сте у дома, а вълците са навън, това означава, че сте лоялни към вашите най-близки хора. Ако вълците се приближават и имат намерение да атакуват, но вие не бягате, а сте говоти да ги отблъснете, това показва, че стоите пред близките си дори в най-трудните моменти и ги предпазвате. Ако не сте в състояние да отблъснете глутницата, това означава, че ще положите много усилия, за да помогнете и пазите своите близки. Глутница вълци сама по себе си отразява вашето семейство - дали е сплотена и силна или се нуждае от известно внимание? Също така вълците могат да бъдат свързани с група хора, които се опитват да ви изплашат, затова бъдете внимателни на кой се доверявате. Както се казва в приказките, вълците са страшни и ядат баби и други положителни герои, а сънуването на тези горски хищници понякога ни връща в детските години, за да се освободим от страхове, които ни пречат и като възрастни. ", "date": "2018.02.16", "title": "Съновник: Какво вещае вълкът?"}
{"url": "https://www.dnes.bg/politika/2018/02/16/radev-blagodari-na-zaev-za-kuraja-za-vizionerstvoto.368315", "text": "Държавният глава Румен Радев благодари на министър-председателя на Република Македония Зоран Заев за неговия кураж и визионерство, с които откри перспективата за приятелство в двустранните отношения с България. \r\nНа среща в Скопие с македонския премиер президентът подчерта, че с подписването на двустранния договор за приятелство и добросъседство между страната ни и Република Македония е била затвърдена и европейската перспектива за целия регион на Западните Балкани. \n\r\nТой открои енергетиката, транспортната инфраструктура и други сфери, в които предстои да бъдат постигнати конкретни резултати и благодари за помощта, която страната ни оказва на македонската полиция и армия.", "date": "2018.02.16", "title": "Радев благодари на Заев: За куража, за визионерството..."}
{"url": "https://www.dnes.bg/obshtestvo/2018/02/16/otkaje-li-shofior-dreger-plashta-ot-djoba-si-kryvnata-proba.368282", "text": "Шофьорите трябва да плащат от собствения си джоб, ако искат да докажат чрез медицинско или токсикологично изследване, че не карат автомобила си под влияние на алкохол или наркотици.\n\nНовите правила, разписани в Закона за движение по пътищата влязоха в сила от 1 януари 2018 г., припомни Дарик радио.Ако пътни полицаи ви спрат на пътя и проверката с дрегер покаже концентрация на алкохол над 0.5 промила или пък теста ви уличи в употреба на наркотици, пред вас има две възможности: да се съгласите с резултата или да поискате друго изследване, което се извършва в болница.В този случай разходите за извършване на медицинското изследване, за вземане на биологични проби или за химико-токсикологичното изследване са за сметка на лицето, което е било уличено с техническо средство в употреба на алкохол или на дрога - чрез направен слюнчен тест.При отказ от проверка с дрегер или тест шофьорът също ще трябва да прави кръвно изследване в медицинско заведение срещу заплащане и за негова сметка.Болниците, където се правят подобни изследвания, са точно определени. Те сами определят цените на съответните изследвания, които варират от 55 до 300 лева, отбелязва Съюза на българските автомобилисти (СБА).Освен това законът предвижда още до заплащането на разходите свидетелството за управление, отнето за алкохол или наркотици, да не се връща на собственика.Шофьорите няма да си плащат допълнителното и поискано от тях изследване, когато след лабораторните изследвания не се установи концентрация на алкохол в кръвта над 0,5 на хиляда и/или употреба на наркотици. В този случай разходите са за сметка на МВР.За сметка на ведомството ще бъдат разходите и когато извършената проба с техническо средство или тест е некачествена или невалидна или физическото състояние на лицето не позволява извършване на проверка с техническо средство или тест.", "date": "2018.02.16", "title": "Откаже ли шофьор дрегер – плаща от джоба си кръвната проба "}
{"url": "https://www.dnes.bg/stranata/2018/02/16/1438-kv-metra-beton-izkyrten-ot-plaj-slynchev-briag-sever.368273", "text": "Освобождават се 1438 кв. метра площ от ивицата на морски плаж \"Слънчев бряг - север\", заети от бетонни елементи на игрище за мини голф, съобщиха от Министерството на туризма.Той е сред незаконните обекти, съборени при разчистването на ивицата от новия наемател, който продължава стриктно да спазва поетите ангажиментите и задълженията си по договор.Премахването на нерегламентираните постройки е част от подготвителните дейности преди началото на предстоящия летен сезон. Планира се през следващите месеци да има срещи на местно ниво за обсъждане на готовността за сезона.Преди старта на лято 2018 г. ще се направят и инспекции, в които да участват както експерти от Министерството, така и от всички останали контролни органи.Министърът на туризма Николина Ангелкова е инспектирала на място в края на миналата седмица, за да провери как върви събарянето на незаконните обекти, припомнят от МТ.Тогава е било установено, че повече от 190 незаконни постройки са премахнати. Всички нерегламентирани обекти трябва да бъдат съборени и плажът да е разчистен до средата на май, когато влиза в сила забрана за строителство по курортите.През 2016 г. беше прекратен договорът с концесионера на плаж \"Слънчев бряг - север\" заради разполагането на обекти с площ надвишаваща с 8000 кв. метра одобрената от министъра на туризма схема.В началото на 2017 г. бе определен нов наемател на плажа. Срокът на договора с фирмата, която бе избрана да управлява ивицата, е 5 години, като за всяка от тях ще плаща на държавата такса в размер на 1,650 млн. лв.Цените на плажните принадлежности бяха намалени с 2 лв. до 8 лв. за 1 бр. чадър и 1 бр. шезлонг.\r\n ", "date": "2018.02.16", "title": "1438 кв. метра бетон изкъртен от плаж \"Слънчев бряг-север\""}
{"url": "https://www.dnes.bg/notifikacii/2018/02/16/okolo-1-mln-deca-v-evropa-jiveiat-v-institucii.368241", "text": "Проучванията показват, че около един милион деца в Европа живеят в институции, откъснати от семействата си, от общностите си, в условия, в които не мога да ползват основни права. Това каза Алекс Кристопулос, заместник-изпълнителен директор на фондация \"Лумос\" по време на участието си в конференцията за бъдещето на Европейския социален фонд в София, съобщиха от социалното министерство.Всеки, който е отрасъл в институция, по някакъв начин е увреден или физически, или емоционално, или психически, е отбелязал Кристопулос .По думите му над 8 млн. деца по света живеят в подобни домове, в институции. Това уврежда техните възможности и потенциала им в чисто човешки план, е отбелязал заместник-изпълнителният директор на фондация \"Лумос\" .Според него деинституционализацията е дълъг процес, в който България е натрупала богат опит и може да подпомага другите държави в региона.Преди 9 години Европейската комисия, заедно с България, впрегна ресурси на регионалния фонд и на Европейския социален фонд, за да преустанови практиката на институионализация и приоритизира грижата за децата с увреждания.През последните 2 години огромен брой институции бяха затворени, децата от тях бяха изведени и настанени в центрове от семеен тип, е отчел Кристопулос.По думите му задачата е изпълнена, но тези услуги трябва да бъдат развити, укрепени, за да могат децата да живеят в семейна среда. Българското правителство има много силна визия за деинституционализацията, е заявил още Кристопулос.Като предизвикателство пред страните в ЕС той е посочил осигуряването на адекватни грижи за децата-мигранти. Не трябва да се създават паралелни системи, а да се укрепват националните институции, за да могат да осигурят подкрепа като за местните деца, смята Кристопулос. (БТА)\r\n ", "date": "2018.02.16", "title": "Около 1 млн. деца в Европа живеят в институции"}
{"url": "https://www.dnes.bg/notifikacii/2018/02/16/piian-romski-zet-edva-ne-syseche-tysta-si-s-bradva.368239", "text": "Сигнал за семеен скандал, разиграл се в Монтана, е получен късно снощи на тел. 112. 27-годишен мъж, налетял на бой на тъста си и опитал да го съсече с брадва. Екшънът е станал в ромския квартал \"Огоста\" в града, на улица \"Бачо Киро\".Зетят-рецидивист бил с булката си на гости и се почерпил доволно с алкохол. А когато се развилнял, насочил газов пистолет срещу тъста си. Близките му се опитали да го усмирят. Тогава гостенинът грабнал брадва и отново замахнал срещу бащата на жена си. Извикали на помощ полиция. Униформените озаптили криминално проявения В.В., който едва не убил 54-годишния Р. Д., пише. Мъжът остава за 24 часа в ареста на районното управление в Монтана. По случая е образувано досъдебно производство, уточниха от МВР. ", "date": "2018.02.16", "title": "Пиян ромски зет едва не съсече тъста си с брадва"}
{"url": "https://www.dnes.bg/health/2018/02/16/sledete-proiavata-na-vrodenite-refleksi-na-bebetata.368159", "text": "Рефлексите представлява неволеви движения или действия. Посредством тяхното наличие или отсъствие се преценява зрелостта на централната нервна система, както и наличието или липсата на подлежащ патологичен проблем. Рефлексите на новороденото се различават от тези при по-големите деца и възрастните и след определен период от време те изчезват или отслабват. ", "date": "2018.02.16", "title": "Следете проявата на вродените рефлекси на бебетата"}
{"url": "https://www.dnes.bg/zvezdi/2018/02/16/puhkavata-eimi-shumyr-kaza-da-na-shef-gotvach.368231", "text": "\nЧастна церемония в Малибу събра холивудски звезди, за да станат свидетели на сватбата на Ейми Шумър. Актрисата се омъжи за Крис Фишър, с когото са двойка едва от няколко месеца, съобщи \"Асошиейтед прес\".\r\nСред 80-те гости бяха Дженифър Анистън, Джейк Джиленхол, Дженифър Лорънс, Лари Дейвид, Джъд Апатоу, които били поканени само два дни преди церемонията и то с текстово съобщение.Крис Фишър е шеф-готвач. За връзката му с Ейми Шумър се заговори през ноември миналата година, когато бяха забелязани да вечерят в Ню Йорк. Официално тя обави, че има връзка с него чак тази неделя, като сподели снимка как се прегръщат на партито за 60-годишнината на Елън де Дженерис.Актрисата сподели и снимки от сватбения си ден в Instagram и се пошегува, че не е бременна, но благодари за интереса. Сериозно призова обаче желаещите да направят дарения за по-безопасно използване на огнестрелните оръжия в контекста на поредната стрелба в училище във Флорида.Преди да се запознае с настоящия си съпруг, Ейми Шумър имаше връзка около година и половина с дизайнера на мебели Бен Ханиш. Те се разделиха през май 2017 г.Актрисата е единствената жена в топ 10 на класацията на сп. \"Форбс\" за най-високоплатени комици за миналата година.Шумър заема петото място с приходи от 37,5 милиона долара. И още нещо: за нея казват, че е единствената известна личност, която не се срамува от килограмите и голотата си.", "date": "2018.02.16", "title": "Пухкавата Ейми Шумър каза \"Да\" на шеф готвач"}
{"url": "https://www.dnes.bg/televizia/2018/02/16/germanskata-okupaciia-v-edno-frensko-selo.367841", "text": "Какво се случва в \"Едно френско село\" по време на германската окупация на Франция може да научим от сериала, който тръгва от 26 февруари по телевизия Bulgaria ON AIR.Премиерният за България сериал представя история за сътрудничество, съпротива и битка за оцеляване в смутното време на война.\"Едно френско село\" и неговите жители преминават през възходи и най-вече падения по време на германския окупацателен режим във Франция между 1940 до 1945 година, а чувства на слабост, кураж, алчност, опортюнизъм, любов и антисемитизъм обземат жителите на Вилньов.Под мотото: \"Да живееш означава да избираш\", френският сериал изважда на показ агонизиращите избори, пред които са изправени невинни хора, в името на оцеляването.Сюжетът се развива през юни 1940 година, когато половин Франция е под нацистка окупация, а в малко селце на име \"Вилньов\" пристигат германски войници.Ортанс (Одре Фльоро), Жан (Никола Гоб), Ремон (Тиери Годар) и Мари (Над Диьо) водят обикновен живот, но изведнъж нещата се променят и всички жители на селото тръгват по своя път. Някои се превръщат в патриоти, други в предатели, а трети решават да се присъединят към съпротивата.Режисьори на продукцията са Фредерик Кривин, Еманюел Досе и Филип Трибоа.Ролите са поверени на Робин Ренучи, Одре Фльоро, Тиери Годар, Мари Кремьор, Над Диьо Еманюел Бак, Никола Гоб и др.Гледайте \"Едно френско село\" от 26 февруари всеки делник от 19:50 часа по телевизия  .", "date": "2018.02.16", "title": "Германската окупация в \"Едно френско село\""}
{"url": "https://www.dnes.bg/balkani/2018/02/16/iohanes-han-makedoniia-i-gyrciia-shte-se-razberat-predi-iuli.368242", "text": "Европейският комисар по политиката за разширяване и добросъседски отношения Йоханес Хан заяви, че ЕС е \"напълно убеден\", че Македония ще разреши спора за името с Гърция преди юли, предава Франс прес.На въпрос дали спорът ще бъде решен преди края на българското председателство в Съюза, което приключва през юни, Хан заяви, че е \"много убеден за това\". Той каза това при пристигането си на преговорите в София между външните министри на ЕС и техните колеги от страните, искащи да се присъединят към Блока.\n\n\nМиналата седмица ЕС разкри стратегията си за присъединяване на страните от Западните Балкани, включващи и Македония, но заяви, че те трябва да разрешат проблемите си преди да се присъединят, припомня \"Фокус\".Македонският министър-председател Зоран Заев вече заяви, че страната му е готова да отстъпи по спора, прибавяйки географски индикатор към името си. Сред предложенията фигурират \"Горна Македония\", \"Северна Македония\", \"Вардарска Македония\" и \"Македония-Скопие\".Македонският външен министър Никола Димитров заяви пред репортери в София, че страната му е узряла и вече няма нужда от \"корени на 2000 години, за да се чувства самоуверена\".\"По-добре е да си сътрудничим и да се съревноваваме по въпросите, които имат значение днес, отколкото да се съревноваваме кой има по-блестящи победи и загуби в богатата ни история - допълни той. - Имаме същия метод за действие по различията, които имаме с Гърция\".", "date": "2018.02.16", "title": "Йоханес Хан: Македония и Гърция ще се разберат преди юли!"}
{"url": "https://www.dnes.bg/business/2018/02/16/evropeiski-kulinarni-iastiia-s-bylgarski-akcent-v-novoto-ketyring-meniu-za-biznes-klasa-na-bylgariia-er.368253", "text": "Националният превозвач България Ер е подготвил специална изненада за пасажерите, които пътуват в бизнес класа. \r\nОт днес, 16 февруари, авиокомпанията въвежда изцяло обновено кетъринг меню за бизнес класа на борда. Новото меню е 4-степенно и е изготвено според европейските кулинарни вкусове, в комбинация с традиционни български ястия и продукти, сред които и емблематичните за страната ни кисело мляко и бяло сирене. \r\nКетъринг менюто за бизнес класа се състои от различни видове салати, студени предястия, основния ястия и десерти, които ще бъдат сервирани на ротационен принцип всеки месец. \r\nСпециалитетите са професионално селектирани от шеф Пламен Стамов – главен готвач на ресторант \"Ред Канапе\" и ресторант \"Рапонги\", и се приготвят за поднасяне на борда от авиационната кетъринг компания Silver Wings.\r\nМенютата са съобразени с дестинацията и сезона. Селекцията се състои от сочно пилешко гриловано филе върху императорски ориз и ароматен сос с печурки; нежно филе от норвежка сьомга със запечени картофи и палитра от гриловани зеленчучи; пилешки гърди с аромат на масло, гарнирани с градински спанак, ориз басмати и фин сос със сирене Филаделфия или крехки свински ноазети от бон филе, поднесени с императорски ориз, конфитирани чери домати и сос с ретро горчица. \r\nДокато пасажерите в бизнес класа прелитат над Европа, те ще могат да се наслаждават на различни видове свежи салати, традиционни български ястия, като баница с масло и сирене, и изтънчени предястия като гъши пастет или ордьовър от местни меса, сирена и билки.\r\nПасажерите ще могат да подслаждат пътуването си с домашно приготвено брауни с парчена орехи и черен шоколад или чийз кейк с шоколадова бисквита и студен крем със семенца ванилия.\r\nНовото меню в бизнес класата на България Ер е част от обновяването на цялостния кетъринг на борда на националния превозвач. От авиокомпанията предстои да обновят и менюто за икономична класа.", "date": "2018.02.16", "title": "Европейски кулинарни ястия с български акцент – в новото кетъринг меню за бизнес класа на България Ер"}
{"url": "https://www.dnes.bg/notifikacii/2018/02/16/edna-maika-vyv-fb-sinyt-mi-go-niama-vijdali-li-ste-go.368244", "text": "Една майка издирва сина си с призив в социалните мрежи.\"Моля Ви, помогнете, синът ми го няма от 13.02.2018. Ако някой го е виждал или чувал, моля да ми пише на лично\", е написала преди 10 часа разтревожената Диана Лазарова.Тя е публикувала снимката на сина си, но не е съобщила нито името, нито възрастта му, не става ясно и от кой град е.  От коментарите под поста й се разбира, че младежът се казва Живко, на 20 години е и живее при баща си.Става ясно и че жената е разбрала едва вчера за изчезването му и се е обърнала към полицията, за да поиска национално издирване.\"Моля, споделяйте! Благодаря ви предварително. Облечен е с черно яке с качулка, пухина, сини дънки и черни маратонки\", е уточнила още майката.Под съобщението й във Facebook има десетки коментари, които й дават съвети – да потърси приятелите на сина си, да проследи последната му активност в социалните мрежи, да се поинтересува дали не се е скарал с приятелката си.Някои от хората я успокояват, че вероятно скоро ще се прибере.\r\n ", "date": "2018.02.16", "title": "Една майка във FB: Синът ми го няма! Виждали ли сте го?"}
{"url": "https://www.dnes.bg/zvezdi/2018/02/16/bivsh-na-pamela-andersyn-se-sgodi-otnovo.368248", "text": "Барабанист на хеви метъл групата \"Мотли Крю\" (Motley Krue), която през 2015 г. организира прощалното си турне, се сгоди за пети път. Поредната дама, с която 55-годишния музикант ще мине под венчило, е 31-годишната комедийна актриса Британи Фърлан. \r\nРокаджията й е предложил брак на Деня на влюбените, след продължила по-малко от година връзка, предава БТА. Фърлан лично се е похвалила с годежа, публикувайки в Instagram видео на пръстена си, който е с огромен сърцевиден диамант. \"Това определено е по-добро от шоколад. Поздравете бъдещата госпожа Лий\", пише брюнетката, която се омъжва за първи път. \r\nВъпреки че се стяга за четвърта сватба, Томи Лий е предлагал брак пет пъти. С три от годениците си - модела Илейн Берген и актрисите Хедър Локлиър и Памела Андерсън, музикантът е заставал пред олтара.С четвъртата - София Туфа, за която се сгодява през 2014 г., Лий така и не сключва брак. Двойката се разделя през 2016 г., припомня изданието.\r\nВъпреки че през леглото му са минали безброй жени, Томи Лий споделя, че е много претенциозен по отношение на представителките на нежния пол. Рокаджията обаче не крие, че след няколко питиета критериите му често са занижени.", "date": "2018.02.16", "title": "Бивш на Памела Андерсън се сгоди отново"}
{"url": "https://www.dnes.bg/za-da-se-razbirame/2018/02/16/9-te-navika-koito-ni-praviat-po-shtastlivi.368196", "text": "Да бъдем щастливи е нещо, към което всеки от нас се стреми. Знаете ли, че прекарването на няколко минути на ден сред природата, по-честото излагане на пряка слънчева светлина и това да намерим нещо красиво за талисман ни карат да се чувстваме по-щастливи?1. Общувайте. Многобройните контакти са ключът към успеха.2. Не бъдете твърде скромни. Можете да прекарате целия си живот в това да стоите в ъгъла, без да бъдете забелязани. Покажете инициатива, за да могат вашите таланти и потенциал да бъдат забелязани.3. Правете това, което ви харесва. Успехът идва при тези, които се стремят да задоволяват собствените си нужди, вместо очакванията на другите. Останете верни на себе си, задайте си цели, следвайте ги и посрещнете вашите радости и победи.4. Заобиколете се с щастливи хора. Настроението на духа се предава по веригата. Ето защо е важно да общувате с хора, които са позитивно настроени, които са креативни, мотивиращи и удовлетворени през повечето време.", "date": "2018.02.16", "title": "9-те навика, които ни правят по-щастливи"}
{"url": "https://www.dnes.bg/eu/2018/02/16/mogerini-i-zaharieva-vedno-balkanite-bez-konflikti.368251", "text": "Вицепремиерът и министър на външните работи Екатерина Захариева призова Европа и Балканите за максимално близко сътрудничество във всички сфери със страните от региона.\"В неформална обстановка позволява да бъдем по-честни и да начертаваме по-далечен план и перспективи. Трябва да имаме максимално близко сътрудничество във всички сфери със страните от Западните Балкани. Днес имахме възможност да обсъждаме сферите на действие със страните от Западни Балкани и Турция и да се съгласим, че бихме искали да видим по-силен ангажимент в нашите мисии\", посочи тя след неформалната среща на министрите на външните работи (\"Гимних\").\"Вчера обсъждахме стратегията за страните от Западните Балкани със страните от 28-те. Тя е много всеобхватна и дългосрочна, честна стратегия. В същото време е и много конкретна, защото начертава 6 сфери на действие с подробни инициативи, които ще приближат страните от Западните Балкани към ЕС. Считаме, че тази дата е хоризонт и дава големи възможности, който е готов по-рано с условията да бъде приет, но в никакъв случай не означава, че настъпвайки тази дата, ще направим компромиси с условията, които са важни за всички. Страните от Западните Балкани не са заден двор на Европа. Не е в интерес на страните от ЕС да имаме сиви или черни дупки, изолирани от процеса на европейската интеграция\", каза още Захариева.\"Един от приоритетите по отношение на сигурността по време на председателството е т.нар. \"забравени конфликти\". Забравени, защото продължават толкова дълго, че понякога в публичното пространство вниманието е толкова високо, че свикваме\", допълни българският външен министър.\"Това, че срещата е неформална, не означава, че е по-малко важна. Беше възможно да обсъждаме по между си много важни въпроси. Стигнахме до споразумения и възможности за обмен на идеи. Имаме 3 основни теми. Днес обменихме идеи с държавите кандидатки. Вниманието беше насочено към сътрудничество в сигурността и обраната\", каза върховният представител на ЕС по въпросите на външните работи и политиката на сигурност Федерика Могерини.\"Много ползотоворно беше това, че обменихме идеи за усилията, които полагаме с цел преодоляване на предизвикателствата, пред които сме изправени – борба с радикализацията, информация за европейските мисии, а и усилията, които ЕС полага в сферата на сигурността. Това е много важен елемент – нещо, с което страните кандидатки трябва да бъдат наясно. Най-важно беше обсъждането със Западните Балкани. Това е и един от основните приоритети на българското председателство\", отбеляза Могерини.", "date": "2018.02.16", "title": "Могерини и Захариева ведно: Балканите без конфликти!"}
{"url": "https://www.dnes.bg/notifikacii/2018/02/16/niama-predvidena-us-operaciia-razkyrvaven-nos-sreshtu-phenian.368243", "text": "САЩ не предвиждат нанасяне на ограничен превантивен удар срещу Северна Корея, който да накаже режима в Пхенян за програмата му за ядрени оръжия, увериха снощи американски сенатори, цитирани от Франс прес, предаде БТА.\r\nПо-рано медии съобщиха, че представители на Белия дом обмислят подобна операция, наречена \"разкървавен нос\" и целяща да сплаши севернокорейския лидер Ким Чен-ун с ограничен превантивен удар.\r\n\"Хора от правителството, на най-високо равнище, ни казаха, че няма стратегия на \"разкървавения нос\" и никога не са я обсъждали\", обясни снощи сенаторът от Айдахо Джеймс Рис на изслушване за потвърждаване на назначенията на служители на Държавния департамент на САЩ. \r\nСенаторката Джийн Шахин от щата Ню Хампшър също заяви, че представител на Белия дом й е казал ясно, че \"няма стратегия \"разкървавен нос\" за удар срещу Северна Корея\".\r\nШахин зададе този въпрос и на Сюзън Торнтън, временен директор на отдела за Азиатско-тихоокеанския район в Държавния департамент на САЩ, която се явява на изслушване пред сенаторите, за да я одобрят да заеме длъжността за постоянно. Тя също потвърди, че стратегия \"разкървавен нос\" не съществува.\r\nАмерикански медии съобщиха също, че министърът на отбраната Джим Матис е против идеята, а държавният секретар Рекс Тилърсън полага усилия да намери дипломатическо решение на конфликта, припомня АФП.", "date": "2018.02.16", "title": "Няма предвидена US операция \"разкървавен нос\" срещу Пхенян"}
{"url": "https://www.dnes.bg/health/2018/02/16/nai-chestata-prichina-za-bolki-v-kolenete.368155", "text": "С възрастта настъпват някои ететствени промени в човешкото тяло. Едни от тях са „изхабяването“ и увредата на големите и носещи стави най-вече на долните крайници. Заболяването се нарича остеоартроза и се дължи на дегенеративни изменения във всички структури на дадената става.Това би настъпило разбира се по-рано и по-тежко при онези хора с недобро костно здраве. Кои други фактори благоприятстват болестта? А има ли лечение? Ето малко разяснения за това често срещано страдание.  Това е костно-ставно заболяване, засягащо най-често колена (гонартроза), тазобедрени стави (коксартроза), гръбнак и рядко рамена и лакти. Характеризира се т.нар. механична болка при натоварване, която намалява след почивка. Често съответните стави са засегнати симетрично, като при движение „хрущят“ и периодично се възпаляват. Болестият процес настъпва постепенно и може да прогресира с индивидуален темп.  Обикновено страдат всички ставни структури. Ставният хрущял се издува, нацепва, а в последствие изтънява и разкъсва. Ставната цепка се стеснява. Подлежащата кост склерозира и се видоизменя с дегенеративни разраствания и „ошипявания“. Ставата става нестабилна, халтава и лесно поддава на механичен натиск. Околните мускули са с увеличен тонус и постянно съкращение, а сухожилията - в известна степен възпалени. Ставите може да се деформират и лесно настъпват счупвания. Докато при някои хора това води до хронични болки,то при други настъпва инвалидизиране. ", "date": "2018.02.16", "title": "Най-честата причина за болки в коленете"}
{"url": "https://www.dnes.bg/politika/2018/02/16/putin-idva-sled-vota-na-18-i-mart-10-godini-ne-vijdal-bylgariia.368255", "text": "След президентските избори в Русия на 18 март ще бъде съгласувана дата за посещението на новоизбрания руски президент в България, обяви във Велико Търново посланикът на страната у нас Анатолий Макаров, цитиран от \"\".\n\n\"Както знаем има официална покана от президента Румен Радев. Тя бе отправена още миналата година. Тази покана е в силата през цялата юбилейна година, когато празнуваме 140-годишнината от Освобождението на България и смятам, че визитата ще се състои\", каза Макаров.Той посочи, че сега е точното време за посещение на руския президент, защото последната му визита в България е през януари 2008 г. и са минали повече от 10 години.За националните чествания на 3 март ще пристигне руският патриарх Кирил по покана на българския патриарх Неофит, руска парламентарна делегация, както и много представители на обществено-политическия живот в Русия.Макаров определи като политическа шега репликата на премиера Бойко Борисов, че човек в живота си не може да избира две неща - родителите си и президента на Русия.На това последва покана от говорителя на Руското външно министерство за гражданство на Борисов.\"Бойко Борисов на няколко пъти показа, че има желание да направи нашите отношения по-интензивни и смятам, че няма никакъв проблем за развитието на взаимоизгодно сътрудничество\", допълни Макаров.През миналата година 600 000 руснаци са посетили България и тази бройка нараства, защото те се чувстват много добре тук и лесно разбират своите български братя, посочи като пример посланикът.\"Премиерът Борисов е заинтересован да развиваме и важни съвместни проекти в енергетиката, по които ще работим\", допълни той.Анатолий Макаров се включи в официалното посрещане на Самарското знаме на българските опълченци в музей \"Възраждане и Учредително събрание\" и приветства откриването на изложбата \"Търново, Освобождението и възкресението на България\".", "date": "2018.02.16", "title": "Путин идва след вота на 18-и март, 10 години не виждал България"}
{"url": "https://www.dnes.bg/obrazovanie/2018/02/16/sprechkvane-v-stolichnoto-122-ro-ou-dete-e-s-natyrtvane.368263", "text": "Дете е пострадало след спречкване със свой съученик в 122-ро училище в кв. \"Лозенец\".Сигналът за инцидента е подаден малко след 10:00 часа, съобщиха от СДВР София.Сборичкване между двете деца било по време на голямото междучасие. При инцидента едното е паднало на пода, след което е прегледано в болница и е освободено за домашно лечение само с натъртване.", "date": "2018.02.16", "title": "Спречкване в столичното 122-ро ОУ, дете е с натъртване"}
{"url": "https://www.dnes.bg/obshtestvo/2018/02/16/zaveshtenieto-diado-dobri-prodyljava-da-dariava-i-sled-smyrtta-si.368250", "text": "\r\n                        \r\n                        \r\n                        \r\n                    И след кончината си дядо Добри продължава да дарява. Оказа се - Светецът от Байлово е завещал всичките си пари и имоти на Църквата. Това стана ясно след справка на  в Агенцията по вписванията. Добре Димитров Добрев оставя две завещания - едното е от 2004 г., второто от 2007-а, стана ясно след проверка в Агенцията по вписванията.\n\n\n\nВ първото е записано, че дарява земеделски земи на Православната църква. А във второто дядо Добри пише, че оставя парите в банковата сметка на Църквата, като уточнява, че ги е събирал лично, чрез доброволни дарения на миряните. А парите трябва да се изполват за възстановяване дейността на манастира в село Елешница.В документа е записано, че оставя на дъщеря си – Богдана, да се погрижи за изпълнението на завещанието му.Манастирът \"Покров Богоридечен\" започва да се възстановява именно по инициатива на дядо Добри, затова не е чудно, че той завещава всичките си средства и след смъртта си именно за него, но условието е манастирът да стане действащ.В началото на турското робоството манастирът в Елешница е опожарен, а хората в него са избити. В края на владичеството духовната обител е възстановена, като в нея Левски основава и първия революционен комитет.По времето на комунизма имотът е взет от държвата и превърнат в почивна станция. По чуден начин Добри Добрев открива мястото и започва да се грижи за него, инвестира близо 40 хил. лева.Все още не е ясно колко са събраните средства в сметката на дядо Добри. Отец Серафим, който отговоря за развитието на Елешнишкия манастир, се надява, че дори парите да не стигнат за възстановяването на обителта, щедри хора ще продължат делото на добрия старец. ", "date": "2018.02.16", "title": "Завещението: Дядо Добри продължава да дарява и след смъртта си"}
{"url": "https://www.dnes.bg/zvezdi/2018/02/16/fiki-storaro-stana-tatko-bebeto-shte-e-toni-tuncher.368268", "text": "Фики Стораро стана татко днес, 16 февруари. Първородният син на фолк изпълнителя се е появил на бял свят сутринта и носи името на дядо си Тони (Тунчер). Раждането е минало безпроблемно и майката, и бебето се чувстват добре.\nФики сам се похвали с радостната вест и публикува в социалните мрежи снимка на детска ръчичка с надпис: \"Роди ми се син! Аз съм най-щастливият татко на земята! Бъдете благословени!\"", "date": "2018.02.16", "title": "Фики Стораро стана татко, бебето ще е Тони (Тунчер)"}
{"url": "https://www.dnes.bg/sofia/2018/02/16/signal-do-dnes-bg-kurieri-gaziat-zeleni-ploshti-v-mladost.368211", "text": "Представители на куриерски фирми паркират камиони и коли на зелени площи в столичния квартал \"Младост 4\". Това сигнализира жител Dnes.bg, който подава вече на три пъти сигнал до институциите, но мерки няма.\r\n\"Уважаеми дами и господа, това е третия ми пореден сигнал за нарушители на бул. \"Александър Малинов\" 89, които са унищожили и обезобразили булеварда и прилежащите зелени площи. Съществува и риск за автотрафика. Как си обяснявате институционалното бездействие?\", пита жителят от квартала.\r\nКамионите паркират директно върху зелените площи на булеварда докато взимат поръчки от местните административни сгради и видимо си спестяват влизането в локалното шосе.", "date": "2018.02.16", "title": "Сигнал до Dnes.bg: Куриери газят зелени площи в \"Младост\""}
{"url": "https://www.dnes.bg/zvezdi/2018/02/16/elizabet-olsyn-na-29-sestrata-na-prochutite-bliznachki.368124", "text": "\nНа днешния 16 февруари рожден ден празнува младата американска актриса Елизабет Олсън. Родена през 1989 година в Шърмън Оукс, Калифорния, тя стартира своята кариера още на 4-годишна възраст.\r\nВсъщност Лизи е по-малката сестра на прочутите близначки Ашли и Мери-Кейт Олсън.\r\nЕлизабет Олсън се е снимала в няколко филма, по-популярните сред които \"Годзила\", \"Отмъстителите: Ерата на Ултрон\", \"Тихата къща\" и други.\r\n\r\nИзраства в семейство с 4 деца. Освен сестрите Олсън, тя има и брат.\r\nФамилията й е норвежка и идва от баща й, който има норвежко потекло. Родителите на майка й пък са от Англия.\r\nКато малка Елизабет ходи на уроци по балет и на уроци по пеене.\r\nДебютира в киното още на 4, в един от филмите на сестрите й, които по това време вече са истински звезди.\r\nОбича спорта, като често играе волейбол.\r\nОпределя себе си като атеист и не вярва в никаква религия.\r\nПрез март 2014 година обявява годежа си със своя колега Бойд Холбрук. Двамата обаче се разделят през януари 2015.", "date": "2018.02.16", "title": "Елизабет Олсън на 29: Сестрата на прочутите близначки"}
{"url": "https://www.dnes.bg/notifikacii/2018/02/16/zaradi-notpetya-sasht-plashi-rusiia-s-posledici.368213", "text": "Белият дом заплаши Русия с \"международни последици\" за извършването на кибератаката NotPetya, която определи като \"най-разрушителната и скъпоструваща в историята\", предаде Франс прес и БТА.\r\nТази кибератака, извършена през юни 2017 г. от руските военни, е \"безотговорна и безразборна и ще има последици в международен план\" за Москва, заяви Белият дом.\r\nNotPetya \"бързо се разпространи из цял свят, нанасяйки щети за милиарди долари из Европа, Азия и двете Америки\", се казва в изявлението на Белия дом.\r\nСпоред Вашингтон тази кибератака \"е била част от настоящите усилия на Кремъл да дестабилизира Украйна и показва още по-ясно замесеността на Русия в протичащия там конфликт\".\r\nВчера британското правителство също обвини Русия за кибератаката NotPetya. Кремъл категорично отхвърли обвиненията, които според него са част от \"русофобска кампания\", отбелязва Ройтерс.\r\nКибератаката НотПетя зарази хиляди компютри из цял свят през юни 2017 г., включително в критично важни инфраструктури като контролните приспособления на мястото на ядрената катастрофа в Чернобил и пристанищата на Мумбай и Амстердам.\r\nНай-засегнатата страна бе Украйна, където бяха атакувани банковите операции и информационните екрани на главното й летище.", "date": "2018.02.16", "title": "Заради NotPetya: САЩ плаши Русия с \"последици\""}
{"url": "https://www.dnes.bg/zvezdi/2018/02/16/krai-anistyn-i-teru-se-razvejdat-sled-dve-godini-brak.368212", "text": "Актьорите Дженифър Анистън и Джъстин Теру обявиха, че се разделят след две години брак, предадоха Франс прес и ДПА.\r\n\"Решението бе взаимно и направено с любов в края на миналата година\", се казва в съвместно изявление на Анистън и Теру.\r\n\"Ние сме двама чудесни приятели, които решиха да се разделят като двойка, но искаме да продължим приятелството си\", се уточнява в съобщението.\r\nАнистън и Теру обявиха годежа си през август 2012 г. и се ожениха през август 2015 г.\r\nДженифър Анистън е най-известна с ролята на Рейчъл от сериала \"Приятели\". Джъстин Теру е играл във филми като \"Маями Вайс\" и \"Мълхоланд Драйв\" и бе звезда на сериала \"Останалите\" (The Leftovers).", "date": "2018.02.16", "title": "Край! Анистън и Теру се развеждат след две години брак"}
{"url": "https://www.dnes.bg/stranata/2018/02/16/tiineidjyr-ot-dom-vyrna-chanta-s-hiliadi-levove-v-neia.368214", "text": "Ученик от дома за деца лишени от родителски грижи \"Мария Терезия\" намери навръх Свети Валентин чанта с лични документи и голяма парична сума. Той я предал на охраната на магазина, пред която тя била забравена.\r\n18-годишният Величко Донков в момента е в 11 клас в Професионалната гимназия по механотехника и автотранспорт \"Никола Вапцаров\" в града на липите. Като пълнолетен ученик, той работи на 4-часов работен ден в магазин от голяма верига, където отговаря за количките, с които пазаруват клиентите, коментира пред \"Монитор\" директорката на дома Латинка Петрова. \r\nТийнейджърът не се замислил и за момент, дори не надникнал в черната чантичка и я предал на дежурния охранител. Когато я отворили станало ясно, че вътре има няколко хиляди лева и документи на собственик на хотелски комплекс с ресторант в мъглижкото село Селце, който малко преди това пазарувал в обекта.\r\nПритежателят на документите и парите се върнал обратно, за награда на момчето той оставил 50 лева, с които Величко си купил нова дрешка. \r\nДогодина той ще завърши специалността \"двигатели с вътрешно горене\", оценките му са  много добри, от доста време се е хванал да работи, за да се издържа и подпомага, уточни директорката на социалното заведение. \r\nВ дома \"Мария Терезия\" живее и Мария Стоилова, която през януари 2016 година спаси от смърт водач на тролейбус, който си беше глътнал езика докато шофираше по улиците на Стара Загора.\r\n ", "date": "2018.02.16", "title": "Тийнейджър от дом върна чанта с хиляди левове в нея"}
{"url": "https://www.dnes.bg/video-prognoza/2018/02/16/petykyt-bez-dyjd-no-pyk-studen.368215", "text": "\r\n                        \r\n                        \r\n                        \r\n                    Петъчният ден ще премине без дъждове, но ще бъде студен. Температурите ще са между -3 и 8 градуса, за София максималната ще достигне 6 градуса. Ще има мъгла и ниска облачност, вятърът ще е слаб, ако изобщо има. Това прогнозира синоптикът на  Симеон Матев.В студиото на \"България сутрин\" той уточни, че в Перник, Кюстендил и Софийско става по-студено, тъй като са затворени котловини.\r\n\"През следващите дни Балканите остават далеч от атмосферни смущения. Уикендът започва отново с мъгли, а в неделя ще има условия за слаби валежи. В последния ден от уикенда ще премине студен атмосферен фронт. През идната седмица температурите ще останат ниски от -1 до 6 градуса\", отбеляза климатологът.", "date": "2018.02.16", "title": "Петъкът – без дъжд, но пък студен"}
{"url": "https://www.dnes.bg/index/2018/02/16/receptata-dnes-pileshki-gyrdi-s-parmezan-i-mocarela.368111", "text": ":2 броя пилешки гърди1/2 чаша настърган пармезан1 ч.л. нарязан босилек1/2 ч.л. чесън на прахсол, черен пипер на вкус1/2 ч.л. сушен риган1 топка моцарела2 яйца : В купа смесете всички сухи съставки, заедно с билките. Разбийте отделно яйцата. Потопете пилешките гърди в тях, а след това ги сложете в купата със сухите съставки, за да се овалят добре. Сложете месото в тавичка върху хартия за печене. Печете в предварително загрята фурна на 200 градуса за около 20-25 минути. Когато пилешките гърди са почти готови сложете върху всяка от тях по два по-дебели резена моцарела и запечете, докато сиренето се разтопи. Сервирайте с гарнитура по ваш избор.", "date": "2018.02.16", "title": "Рецептата Dnes: Пилешки гърди с пармезан и моцарела"}
{"url": "https://www.dnes.bg/stranata/2018/02/16/dve-momicheta-i-momche-spaseni-ot-prespite-na-buzludja.368216", "text": "Две момичета и едно момче от Стара Загора бяха спасени при тежки зимни условия на пътя за Бузлуджа. \r\nСпасителната акция е била осъществена на два пъти, защото заради големите преспи спасителите не успели да стигнат до бедстващите младежи.\r\nВсе още не е известно какво точно са правили на този път, който е забранен за движение заради екстремните зимни условия, съобщи bTV. \r\nПреди две седмици осем младежи от Стара Загора също бедстваха на този път и бяха спасени след мащабна акция на пожарната. \r\nТогава имаше съмнения, че младежите са тръгнали към Бузлуджа с три автомобила, за да дрифтят по заснежения път.", "date": "2018.02.16", "title": "Две момичета и момче спасени от преспите на Бузлуджа"}
{"url": "https://www.dnes.bg/za-da-se-razbirame/2018/02/16/horoskopyt-za-godinata-na-jyltoto-zemno-kuche.368075", "text": "На 16 февруари 2018 година според китайския календар настъпва годината на Жълтото земно куче.  Кучето ще ни управлява до 5 февруари 2019 година, когато ще трябва да отстъпи своето място на Глигана.През новата китайска година ще носим повече жълто, ще се радваме на повече хармония, а много необвързани ще имат шанс за създаването на нова връзка. Тъй като Кучето не обича конфликтите ще трябва да се опитаме да овладеем емоциите си и да гледаме на живота по-философски.За Плъха годината на Кучето може да започне с неприятности, несправедливи обвинения и критики. Това е изпитание, с което Плъхът трябва да се справи, за да укрепи позициите си. Ако успее да запази спокойствие и да уреди отношенията си без конфликт, Плъхът ще може да разчита на подкрепата на Кучето през цялата година. Ще запази силите, оптимизма и доброто си име, за да се наслаждава на благоприятните събития, които ще са достатъчно.Годината на Кучето е идеална за промени, които ще са „добре дошли“ за Плъха. Може да промени външния си вид, местоживеенето, образованието, професионалната ориентация.Въобще, желателно е да усвоява нови знания, да действа активно и целенасочено, ако иска да осъществи всичките си желания. По отношение на любовта и здравето сериозни неприятности не се очакват.За Бика годината на Кучето няма да е от най-лесните. И по-специално за онези представители на този знак, които в годината на Петела са били много успешни и са се възгордели.Кучето ще ги постави на мястото им още в началото на годината и този урок ще им е много полезен. През втората половина от годината ситуацията ще се успокои.За всички останали, които не са загубили чувството си за мярка, спазват правилата и изпълняват задълженията си старателно, събитията ще са предвидими. Ще могат да се радват пълноценно на приятелите, семейството, любовта и да реализират набелязаните цели във всички сфери, към които са насочили интересите си.", "date": "2018.02.16", "title": "Хороскопът за годината на Жълтото земно куче"}
{"url": "https://www.dnes.bg/notifikacii/2018/02/16/mechtite-se-sbydvat-rusiia-predloji-grajdanstvo-na-borisov.368217", "text": "\r\n                        \r\n                        \r\n                        \r\n                    Прессекретарят на руското външно министерство Мария Захарова, коментирайки изказването на българския министър-председател Бойко Борисов за президентските избори в Русия, му предложи да получи руски гражданство и да участва в тях, предаде ТАСС.\r\nВ началота на февруари българският министър-председател заяви, че в света има две неща, които никой не избира – родителите си и президента на Русия, припомня .\r\n\"Борисов има шанс – може да получи руско гражданство и да гласува за президент“, заяви Захарова. „Мечтите се сбъдват\", настоя Захарова.\r\nПрезидентските избори в Русия ще се състоят на 18 март 2018 година. За поста се борят осем кандидати, но с непреодолима преднина по популярност пред останалите е държавният глава Владимир Путин.", "date": "2018.02.16", "title": "Мечтите се сбъдват! Русия предложи гражданство на Борисов"}
{"url": "https://www.dnes.bg/notifikacii/2018/02/16/hotelier-3000-leva-za-kamerierka-bez-komentar.368218", "text": "\r\n                        \r\n                        \r\n                        \r\n                    Диана Колчева, член на клуба на хотелиерите в к.к. Слънчев бряг \"успокои\", че през предстоящия туристически сезон няма да се дават заплати от по 3 или 5 хиляди лева за сервитьор или камериерка в морските ни курорти.\r\n\"Ако този готвач работи в ресторант, който обслужва над 1000 гости, е нормално да има такива заплати, то и през миналата година имаше такива заплати\", коментира тя пред камерата на .\nПо думите на Колчева за да се дават заплати от по 3 хиляди лева за редови барман, трябва цените на нощувките да се завишат, а това за този сезон вече няма как да се случи, защото цените за обслужване на туристите са фиксирани през миналата година.\r\nБившият председател на Агенцията по туризъм Анелия Крушкова пък каза, че от туристическия бранш всяка година обещават големи заплати, а не ги дават.\r\n\"Работната сила също е стока и те намират някъде време и място, където получават парите, които желаят\", обясни тя.\r\nСпоред Колчева обаче, българските работници не са готови да поемат отговорността, за да получават големи заплати.\r\n\"Текучеството при камериерките е много голямо. Наетите кадри не си вършат качествено задълженията\", настоясни тя.\r\nАнелия Крушкова пък обясни, че у нас казваме как българските работници не са добре подготвени, а като отидат да работят в чужбина, същите тези кадри се справят.\r\nДиана Колчева, която управлява хотел в Слъчев бряг обясни, че се очаква и тази година недостиг на персонал от 15-20%.\r\n\"Практиката показва, че служителите от Украйна и Молдова са изключително дисциплинирани и мотивирани\", подчерта тя и обясни, че и тази година дефицитът на кадри ще се бори именно с работници от тези страни.", "date": "2018.02.16", "title": "Хотелиер: 3000 лева за камериерка? Без коментар!"}
{"url": "https://www.dnes.bg/health/2018/02/16/kakvo-se-sluchva-pri-pylnata-upoika.368154", "text": "Въпреки че е сред най-често прилаганите медицински процедури, механизмите на общата анастезия, известна и като поставяне под пълна упойка, все още не са напълно изяснени. Проучванията за изясняването им обаче не спират и днес. Нови насоки за това докъде са стигнали дава проучване на екип от университет в Куинсленд, Австралия. Учените установяват, че ефектът на пълната упойка върху нервната система и мозъка в частност далеч не се изразява само в бързо унасяне и заспиване. За целите на проучването си екипът изследва действието на веществото пропофол - „шлагерът“ сред съвременните венозни анестетици. Проследено е действието на пропофола върху синаптичните механизми, по които контактуват помежду си нервните клетки в организма. До момента се знаеше, че дейстивето на пропофола при пълна упойка много наподобява това на стандартните сънотворни лекарства. Новото проучване обаче установява, че веществото повлиява и пресинаптичните процеси в невроните, т.е. процесите, които протичат преди една нервна клетка да влезе в контакт с друга.  ", "date": "2018.02.16", "title": "Какво се случва при пълната упойка?"}
{"url": "https://www.dnes.bg/politika/2018/02/16/na-dondukov-trus-ili-falshiv-konsensus-koe-e-po-dobre.368220", "text": "\r\n                        \r\n                        \r\n                        \r\n                    Сблъсъкът между първите мъже в държавата от двете страни на \"Дондуков\" е за предпочитане пред царуването на фалшив консенсус. Нормално е между премиер и президент да има спорове. Около това мнение се обединиха журналистът Петър Волгин и Георги Харизанов от Института за дясна политика в ефира на .Двамата коментираха избухналото ново напрежение между Бойко Борисов и Румен Радев от вчера, в което бе намесено и името на депутата от ДПС Делян Пеевски.\"Ако нямаше сблъсъци между президент и премиер, бих се притеснявал. В обществото трябва да има политически спорове, трябва да има сблъсъци\", категоричен бе в \"България сутрин\" Волгин.\nСпоред журналиста няма нищо по-естествено от това държавен глава и министър-председател да спорят по различни въпроси.\"Радев беше избран именно защото е кандидатура срещу статуквото, което се олицетворяваше в онзи момент от ГЕРБ и Борисов. Ако нямаше спорове между двете институции на \"Дондуков\", това би означавало, че в държавата цари някакъв консенсус, който до голяма степен е фалшив\", подчерта Волгин.Той добави, че желанието да има изкуствена стабилност в обществото не е добре.\"Дълго време при предишния президент живяхме с усещането, че президентската институция е безгласна буква\", смята журналистът.За нормално да има спорове между президент и премиер определи и другият гост на Bulgaria ON AIR Георги Харизанов от Института за дясна политика.\"Но ми се ще сблъсъците да бяха на ниво политика, а не \"жълти вестници\", обясни той.Харизанов посочи, че за периода от време, за който спорят Радев и Борисов, Делян Пеевски тогава не е бил собственик на една от българските телевизии.Но, продължи той, цялата \"лавина\", която излезе от президентството, не почива върху фактологията.\"Ако има такава - нека разберем, ако няма - значи президентът е излъгал. Ако Радев е излъгал - имаме много голям проблем\", заключи гостът на телевизията. ", "date": "2018.02.16", "title": "На \"Дондуков\": Трус или фалшив консенсус, кое е по-добре?"}
{"url": "https://www.dnes.bg/za-da-se-razbirame/2018/02/16/dobavete-kym-spisyka-5-podpravki-za-otslabvane.368070", "text": "Искате да отслабнете? Здравословното хранене и редовната физическа активност са в основата на постигане на желаната фигура. Но е добре да добавите към менюто си и някои индийски подправки, които подобряват метаболизма и са едни от най-ефективните за изгарянето на излишните мазнини.Едно от тях е смляното ленено семе, което може да добавяте към зърнени закуски, смути, ястия, кисело мляко. Кои са другите отслабващи подправки, вижте в следващите редове.Пиперинът, който е основният алкалоид в черния пипер е известен с това, че благоприятства храносмилането, но и помага в борбата с излишните килограми. Освен че елиминира мазнините, може да помогне и за предотвратяването на тяхното нежелано натрупване. Добавяйте прясно смлян черен пипер към вашите салати, супи, ястия. Овкусявайте с него към края на готвенето, тъй като термичната обработка може да намали неговата ефективност. Куркумата е една от най-често използваните подправки в индийската кухня. Редица изследвания доказват, че консумацията ѝ може да помогне и за метаболизиране на мазнините, като намалява риска от развитие на диабет. Освен към ястията куркума може да добавяте към чай или към чаша топло мляко с мед.", "date": "2018.02.16", "title": "Добавете към списъка... 5 подправки за отслабване"}
{"url": "https://www.dnes.bg/stranata/2018/02/16/sled-kilo-i-kanche-na-kolata-i-iz-noshten-dobrich.368221", "text": "45-годишен мъж е задържан за шофиране с 3,22 промила алкохол, съобщиха от МВР - Добрич. Снощи, в 22:10 часа, по ул. \"Христо Ботев\", автопатрул спрял лек автомобил \"Ауди 80\", управляван от А. Д. А., на 45 г., известен на полицията. Извършена е проверка на водача с дрегер, като цифровата индикация на уреда отчела рекордното съдържание алкохол в издишания въздух. Взета е кръвна проба по надлежния ред. Задържан е за 24 часа, образувано е бързо производство. ", "date": "2018.02.16", "title": "След кило и канче... на колата и из нощен Добрич"}
{"url": "https://www.dnes.bg/crime/2018/02/16/pojarnikari-otkriha-myrtyv-myj-pochinal-predi-ogynia.368226", "text": "Тялото на 62-годишен мъж е открито при пожар в къща в село Левочево, съобщиха от ОДМВР - Смолян.Сигналът за пожара е получен на 15 февруари 2018 г. около 22:30 часа.Пожарникарите, които се отзовали в къщата в село Левочево, намерили починал мъж, който живеел сам. Пожарът се е разгорял в стая, обособена като кухня. Изгорели са част от дюшемето, легло и други вещи.Причината за смъртта на мъжа, както и причината за пожара са в процес на изясняване. Тялото на починалия е транспортирано в МБАЛ - Смолян за аутопсия.Местопроизшествието е посетено от и дежурна оперативна група на ОДМВР и РУ при същия град. Извършен е оглед и е образувано досъдебно производство. Работата по случая продължава, съобщи \"Фокус\".", "date": "2018.02.16", "title": "Пожарникари откриха мъртъв мъж. Починал преди огъня"}
{"url": "https://www.dnes.bg/politika/2018/02/16/borisov-ot-miunhen-nai-dobre-pazenata-granica-e-bylgaro-turskata.368207", "text": "Няма по-добре пазена граница от българо-турската, заяви министър-председателят Бойко Борисов на откриването на Мюнхенската конференция на тема \"Нови идеи за Европа\". Той акцентира върху усилията и мерките, които България полага за сигурността не само на своята територия, но и на Европейския съюз.\r\nВ своята реч Борисов изложи и добрите финансови показатели на страната.\n\"България е една много лоялна и дисциплинирана държава, тя стриктно спазва маастрихтските критерии. Аз съм убеден, че след като години наред изпълняваме тези критерии е време да ни приемете и в Еврозоната и в Шенген. Трябва тези, които са отличниците да получат и отлични резултати за труда си\", каза Бойко Борисов.\r\nТой подчерта, че Българското председателство на Съвета на ЕС дава възможност да се постави темата за Западните Балкани, но и за отношенията на ЕС и големите му съседи. \r\n\"В инфраструктурно отношение трябва незабавно да се започнат коридорите 4, 8, 9 и 10, както и дигиталната инфраструктура. Колкото и да ги подценявате, няколко войни тръгват от Балканите. Решението за там е бързо присъединяване към НАТО и ЕС\", каза премиерът Борисов и призова Европа да не се дели по отношение на въшнополитическите въпроси, а да работи единно.\r\nПремиерът постави акцент и върху важността на добрите отношения между ЕС и Турция, като поясни, че и към момента южният фланг на НАТО се пази от Турция и Европа разчита на нея. \r\n\"Затова съм много доволен че ЕС реши да нормализира отношенията си с Турция. Не само заради мигрантите, но заради сътрудничеството и подкрепата в рамките на НАТО\", каза Борисов.\r\nБойко Борисов участва и в официалното откриване на официоза на Мюнхенската конференция по сигурността - вестник \"Security Times\".\r\nВ изявлението си премиерът подчерта, че България винаги е залагала на ЕС и затова страната ни иска Съюзът да инвестира в Балканите. Борисов акцентира, че средствата, които може да отпусне Брюксел за развитието на региона сега са нищожни в сравнение с това, което би се дало, ако Европа забрави за тези страни и те попаднат под чуждо влияние.\r\n\"Коридор номер 8 - София-Скопие-Тирана, коридор номер 4 - Солун-София-Будапеща-Братислава, коридор номер 10 - Мюнхен-Любляна-Загреб-Белград-София-Бургас-Истанбул. Да се заложи на тези проекти, които свързват Западните Балкани. ЖП линии, магистрали и дигитална инфраструктура - и ще имате най-прекрасния регион в Европа от Адриатика до Черно море\", каза българският министър-председател.\r\nНа събитието присъства и европейският комисар по въпросите на бюджета и човешките ресурси Гюнтер Йотингер, който приветства работата на премиера по темата за Западните Балкани. \"Това, което правите за Европа е много впечатляващо\", отбеляза Йотингер.", "date": "2018.02.16", "title": "Борисов от Мюнхен: Най-добре пазената граница е българо-турската!"}
{"url": "https://www.dnes.bg/sofia/2018/02/16/uchilishtni-merki-nosish-skysani-dynki-v-klas-bez-stipendiia.368208", "text": "Столични училища въвеждат мерки по отношение на униформата, които ще са свързани и със стипендиите. Някои пък ще намалят месечната сума на отличниците, тъй като тези, които ще получават възнаграждение се увеличават.\r\nАко два пъти ученик стипендиант се яви с хитовите скъсани дънки в клас или пък без униформа, той ще спре да получава стипендия. Този нов критерий се въвежда в столичното 119-о СУ от втория срок, съобщи неговият директор Диян Стаматов пред \"Монитор\". \r\nПричината е, че от тази година право на награда за успех имат още два випуска – 8-и и 9-и клас, а не само 10-и, 11-и и 12-и както преди. Това е следствие от Закона за предучилищно и училищно образование, според който основно образование вече се завършва след 7-и клас, а не след 8-и. Именно тапията за основно е условие за получаване на стипендия и така на практика кандидат-стипендиантите се увеличават.\r\nВ бюджета за образование бяха отпуснати допълнителни 6,6 млн. лв. за стипендии за учениците от осми клас. Въпреки това обаче столични директори променят критериите за отпускане на стипендии заради недостиг на средства. \r\nСтаматов обясни, че ако ученик дойде веднъж без униформа, ще му бъде направена забележка, а при повторно провинение, стипендията ще бъде спряна. Униформата включва суитчър и тениска. Същото правило важи и за скъсаните дънки. Стаматов обясни, че те започвали да стават голям проблем, защото учениците в 10-и и 11-и клас много ги носели, а в студените месеци това не било здравословно за тях. В 119-о СУ стипендия ще се полага само на учениците със среден успех от първия срок 5,50 или повече. Те ще получават 50 или 60 лв., като окончателно решение каква да бъде сумата още не е взето.\r\nВ 31-во СУЧЕМ \"Иван Вазов\", известно още като Бастилията, пък вдигат летвата за успех. Така само учениците със среден успех за първия срок \"Отличен\" (5,7о) или нагоре ще получават по 40 лв. месечно, като преди прагът за тази сума беше 5,50, разказа директорката на училището Надежда Николчева. Във втората група са ученици с успех между 5,5 и 5,7, на които ще се полагат по 20 лв. на месец.\r\nВ 51-во СУ \"Елисавета Багряна\" пък е намалена максималната стипендия от 40 на 30 лв. Така вече отличниците с успех между 5,75 - 6,00 ще получават с десет лева по-малко. Таванът за ученическите стипендии е 60 лв. Училищата обаче имат свободата сами да решат дали да дадат стипендии на повече ученици и сумата да е по-ниска или обратното - да заложат на по-високи бонуси за успех, разпределени между по-малко ученици.", "date": "2018.02.16", "title": "Училищни мерки: Носиш скъсани дънки в клас – без стипендия"}
{"url": "https://www.dnes.bg/notifikacii/2018/02/16/ubiecyt-ot-florida-nacionalist-ot-voenizirana-grupa.368209", "text": "Нападателят от Флорида Никълъс Круз е свързан с бялата националистическа военизирана група \"Република Флорида\", предадоха Асошиейтед прес и ДПА.\r\nНа сайта на \"Република Флорида\" групата се самоопределя като \"организация за защита на гражданските права на белите\", чиято цел е да създаде бяла етническа държава във Флорида. Смята се, че лидерът на групата е Джордан Джереб.\n\n\r\nДжереб заяви, че не познава Крус лично, но подчерта, че той не е действал от името на групата и отговорността за деянието му е лично негова.\r\nЛидерът на \"Република Флорида\" добави, че Крус е имал някакви проблеми с момиче и вероятно решението да извърши нападението в деня на Свети Валентин не е съвпадение.\r\nСъдия в щата Флорида нареди заподозреният за кръвопролитието вчера в гимназията \"Марджъри Стоунман Дъглас\" в Паркленд да остане в ареста без право на освобождаване под гаранция, предаде Асошиейтед прес.\r\nНа 19-годишния Никълъс Крус е предявено обвинение за предумишлено убийство на 17 души, по 17 пункта.\r\nКрус се яви пред съда в оранжев затворнически комбинезон, с белезници на ръцете. Адвокатката му не оспорва заповедта на съдията.(БТА)", "date": "2018.02.16", "title": "Убиецът от Флорида - националист от военизирана група"}
{"url": "https://www.dnes.bg/notifikacii/2018/02/16/sani-jekova-shesta-na-olimpiadata.368210", "text": "Александра Жекова стигна до финала в дисциплината сноуборд крос на Олимпийските игри в Пьонгчанг, но остана на 6-о място.\r\nБългарката се представи страхотно, като успя да се класира за битката за медалите след много солидно представяне в 1/4-финалната и полуфиналната серия.\r\nВъв втората дори имаше опасност да падне, тъй като се получи лек контакт с една от съперничките й, но все пак остана на крака, за да постигне най-добрия резултат на Игрите в Южна Корея.\r\nВъв финала Сани стартира добре, но след средата на дистанцията изостана и не успя да догони лидерките. Италианката Микела Мойоли спечели златото, като изпревари 16-годишната французойка Юлия Перейра Де Соуса Мабило и чехкинята Ева Самкова.\r\n\"Предвид трудностите, които имаме при подготовката си, резултатът не е никак лош. Щастлива съм\", заяви пред БНТ веднага след финала Жекова, която обяви, че ще остане още година в спорта, но едва ли ще се състезава на нова Олимпиада. Това бе нейното 4-о участие.\r\n", "date": "2018.02.16", "title": "Сани Жекова шеста на Олимпиадата!"}
{"url": "https://www.dnes.bg/politika/2018/02/16/gerb-sybirame-podpisi-za-ostavkata-na-jablianov.368225", "text": "Страстите в парламента отново се нажежиха заради констатацията на зам.-шефа на НС от БСП Валери Жаблянов, че \"Народният съд е необходимо и неизбежно правосъдие\".За втори пореден ден депутатите се занимават с него. Вчера от ГЕРБ поискаха левицата да изтегли Жаблянов от ръководството на парламента, от БСП обявиха, че това въобще не се налага, а днес отново Тома Биков от мнозинството заяви, че събирането на подписи с искането за оставката на Жаблянов е в ход.\n\n\n\"През последните два дни се повдига темата за насилието по време на тоталитарния режим, но последните изяви и алтернативни позиции на Жаблянов са само повод да му искаме оставката, защото от 5-6 месеца сме свидетели на разрушаване на важни политически консенсуси\", скочи Биков.Като пример за солово изпълнение на Жаблянов той посочи договора за добросъседство с Македония, срещу който единственият депутат против се оказа социалистът.Биков уточни, че няма проблем, когато се изразява лично мнение, но в качеството си на зам.-шеф на НС Жаблянов се изказва от името на целия парламент.\"Така че ние започваме да събираме подписи за оставката му на основание системно нарушаване на правилника на НС\", обобщи Тома Биков.Червеният Жельо Бойчев пък обвини мнозинството, че просто цели да отклони общественото внимание от важните проблеми в момента.Според него явно депутатите от ГЕРБ успешно използват историческите теми, за да прикриват критични ситуации.\"Категорично ще се противопоставим на този ваш опит да изместите темите, защото ако има тема, която трябва да е на дневен ред в парламента, тя е защо в момента се отказва достъп до медицински услуги на хората\", скочи той.Бойчев цитира писмо на НЗОК, в което е посочено, че към началото на годината Касата дължи над 270 милиона лева на чужди фондове за лечение на българи зад граница.\"Обезпокоителен е фактът, че вече постъпват сигнали от здарвноосигурени пациенти, на които е издадено разрешение за планово лечение извън България, но им е отказано предоставяне на обезщетение от чужди фондове. Налице е опасността чуждите лечебни заведения да започнат трайно да отказват лечение на български пациенти\", пише шефът на НЗОК проф. Камен Плочев в писмото си, цитирано от Бойчев.В крайна сметка от Касата искат още 140 милиона лева през тази година, за да си покрият борчовете. ", "date": "2018.02.16", "title": "ГЕРБ: Събираме подписи за оставката на Жаблянов!"}
{"url": "https://www.dnes.bg/politika/2018/02/16/zaradi-pismo-zad-gyrba-ananiev-iska-ostavkata-na-shefa-na-kasata.368230", "text": "Скандал между здравния министър Кирил Ананиев и шефа на НЗОК Камен Плочев заради едно писмо до председателя на НС с искане за актуализиране на бюджета и отпускане на още 140 милиона на Касата! Мотивът на Плочев – дълг от над 270 милиона лева към здравни фондове в чужбина за лечение на българи зад граница.Заради това му своеволие обаче Ананиев е поискал в сряда оставката на Плочев, който пък бил обещал да я подаде в четвъртък, но вместо това започнал да обикаля парламента, за да се среща с групите на политическите сили.Здравният министър не скри огорчението си от поведението на шефа на НЗОК и го определи като изключително некоректно.\n\n\n\"Първо не е информирал нито Надзорния съвет на НЗОК, нито министъра, а направо НС, а когато го питах има ли токова писмо, той каза, че няма, когато извадих писмото, той каза, че това не е неговият подпис, а някой го бил фалшифицирал, тогава му казах, че ще направим постъпки пред съответните служби, за да видим кой е фалшифицирал неговия подпис, а той пък каза, че сигурно са му дали нещо да подпише и той не е гледал какво подписва\", разказа историята Ананиев.Той призна за огромния борч на НЗОК, но беше категоричен, че не може да се иска актуализация на бюджета през главата на надзора и на министъра. Освен това всички фондове имали задължения, не само НЗОК.\"Основните каси, на които дължим пари са тези в Германия, Франция и Австрия. С всичките сме подписали споразумение за разсрочване, както и те правят, и ние си ги изплащаме, нямаме задължения, които да сме договорили и да не сме ги платили, въобще няма нужда от актуализация на бюджета на НОЗК, което пък по процедура налага и такава на държавния бюджет\", коментира Ананиев и допълни, че няма отказ за лечение на български пациенти в чужбина.Здравният министър отрече да е заплашвал, притискал или обиждал Плочев.\"Той каза: \"Виновен съм, ще си поема е отговорността и в четвъртък ще си подам оставката\", но вместо това той тръгва да обикаля из парламентарните групи и да обяснява, че някой го е насилвал, обиждал, че насила иска да освободи поста, много е некоректно това и как ще кажеш, че пращаш писмо до председателя на НС и да не знаеш, че си го подписал?!\", възмути се Ананиев.Според него, след като се е срещал с депутати, Плочев е целял да провокира дебат, какъвто щял да се състои следващата седмица, защото в крайна сметка депутатите избират шефа на НЗОК.  ", "date": "2018.02.16", "title": "Заради писмо зад гърба: Ананиев иска оставката на шефа на Касата"}
{"url": "https://www.dnes.bg/obshtestvo/2018/02/16/vednyj-skaut-zavinagi-skaut-na-gosti-na-kafiav-mechok.368223", "text": "\r\n                        \r\n                        \r\n                        \r\n                    Основният принцип на един скаут е да бъде доброволец. Именно той кара началната учителка Димитринка Тодорова да създаде през далечната 1992 г. място, на което няма как да видите децата, заболи нос в телефоните си, както повечето им съвременници – скаутски клуб \"Кафяв мечок\"\"В скаутското училище на едно дете няма как да му бъде скучно. Ние забавляваме, но и възпитаваме децата чрез един много прост принцип - този на приятелството, отговорността, игрите, това да бъдеш полезен на  другия. Веднъж скаут, ти оставаш такъв завинаги\",  казва Димитринка пред . Основните умения, които децата научават в лагера, са да палят огън, да връзват различни видове възли, да правят скаутско хлебче, да откриват вода, а пътят до това да станеш добър скаут е този на приятелстовото.Това свързва Ани и Борис, които извървяват пътят до званието да бъдеш скаут и днес вече обучават по-малките от тях. Да бъде скаут е мечтата на 6-годишния Ники, на който само след няколко седмици му предстои да положи клетва в клуба и да стане \"бобър\" - първият ранг в скаутската система.", "date": "2018.02.16", "title": "Веднъж скаут – завинаги скаут! На гости на \"Кафяв мечок\""}
{"url": "https://www.dnes.bg/notifikacii/2018/02/16/ogranicheniia-za-ruskata-armiia-krai-na-smartfonite.368222", "text": "Руската армия може да се откаже от мобилните телефони с навигация и фотокамери, пише \"Комерсант\". Според източници на вестника в генералния щаб на руските въоръжени сили министерството на отбраната смята да ограничи използването на модерни клетъчни средства за свръзка в централния си апарат, органите за управление и във войските.\r\nВместо смартфони всички военни се препоръчва да използват най-прости мобилни апарати без камери и възможност за геолокация, които обаче могат да изпращат есемеси и имат вградено фенерче.\r\nТака военното ръководство е решило да се бори с изтичането на информация, включително към медиите. Новите мерки може да влязат в сила още на 1 март, посочва изданието.\r\nВъпросът е бил анализиран съвместно с руските служби за охрана на държавната тайна. Ресорният началник на управление в Генщаба разрешил военните да използват само 11 прости модела телефони на 4 фирми производителки - \"Нокиа\", \"Тексет\", \"Алкател\" и \"Самсунг\"\r\nИзданието припомня \"многото проблеми\" на руското военно министерство заради информационни течове през последните години. По време на \"операцията за присъединяване на Крим към Русия\" през 2014 г., участниците правели снимки за спомен в бивши обекти на украинските въоръжени сили. \r\nПосле фотосите обаче \"прониквали в интернет и били използвани на Запад за твърдения, че е имало \"руска агресия\". Други кадри, снимани от \"руски граждани\" в сепаратистки Донбас \"по време на битки с редовната армия\", служели като основание за обвинения към руското министерство на отбраната, че се намесва в конфликта.\r\nНаскоро в социалните мрежи бяха разпространени снимки от руската авиобаза Хмеймим в Сирия след атака на бунтовници. Военнослужещ бе заснел нанесени на бойната техника сериозни повреди, припомня всекидневникът. По негови данни руските военни разчитат освен това отказът от смартфони да изключи изтичането на секретни документи в медиите.\r\nТези дни в. \"Известия\" писа, че министерството на отбраната е препоръчало на военните и цивилните си служители да не използват изобщо социалните мрежи. Неколцина служители обаче признали, че правилата може лесно да бъдат заобиколени, стига да регистрираш акаунт с измислено име. С телефоните било по-трудно, но човек можело да купи простичък апарат, който да показва на началството, а в джоба да носи \"нормален телефон, оставен на беззвучен режим\"./БТА/", "date": "2018.02.16", "title": "Ограничения за руската армия. Край на смартфоните!"}
{"url": "https://www.dnes.bg/snimka-na-denia/2018/02/16/v-sledvashtite-10-dni-malko-slynce-posle-sniag-a-nakraia-dyjd.368228", "text": "Времето в следващите десет дни ще е динамично – ще се показва по малко слънце, ще се заоблачи и завали сняг, а към края на следващата седмица се очаква да вали дъжд. Температурите ще се движат от минус 4 до 11-12 градуса.Това сочи десетдневната прогноза за времето на синоптиците от НИМХ при БАН.Уикендът ще започне приветливо с разкъсана облачност и тук-там слънчеви часове. Минималните температури ще стигнат до минус 4, а максималните до 8 градуса. Ще духа слаб северозападен вятър.В неделя облаците ще се завърнат и в западната част от страната се очаква да завали сняг. Минималните температури отново ще са отрицателни – до минус 2 градуса, а максималните ще стигнат до пет градуса.И в планините уикендът ще е по-приветлив в събота. Тогава облачността ще е разкъсана и ще се показва слънце, а температурите по планинските ни курорти ще се качат над нулата - от минус 5 и 1 градуса на Алеко, от минус 3 до 7 в Банско, и от минус 3 до 4 градуса в Боровец.В неделя времето и в планините ще се заоблачи и ще завали сняг, но краткотраен, сочат прогнозите на синоптиците.Уикендът край морето ще е топъл и без валежи, с температури от 1 до 9 градуса на север и от 1 до 10 на юг.Следващата седмица ще започне с облаци и валежи – в Западна България и в планините от сняг, а в останалата част от страната – от дъжд.В понеделник в София ще падне краткотраен сняг, а температурите ще бъдат между минус 1 и три градуса. Такова времето ще се задържи до сряда. От четвъртък се очаква затопляне, което ще обърне снегът в дъжд и ще качи температурите до 11 градуса, сочи прогнозата.За началото на следващия уикенд обаче снегът ще се върне.В останалата част на страната времето следващата седмица ще е облачно с валежи най-вече от дъжд. Температурите ще са положителни и ще стигнат до 9-10 градуса в Северна България и до 10-12 в Южна България.Край морето следващата седмица ще е мрачна с чести валежи от дъжд. Ще е топло, с положителни температури, които в четвъртък ще стигнат 12 градуса. Вятърът ще е слаб до умерен.", "date": "2018.02.16", "title": "В следващите 10 дни: Малко слънце, после сняг, а накрая дъжд!"}
{"url": "https://www.dnes.bg/politika/2018/02/16/politik-kym-plochev-da-se-razdelim-s-dobro-zashtoto-v-protiven-sluchai.368234", "text": "Шефът на НЗОК проф. Камен Плочев бил заплашван от политик да си подаде оставката, за да не се стигало до репресивни мерки. Това твърди червеният депутат Славчо Велков.\nЗдравният министър Кирил Ананиев съобщи днес, че в сряда е поискал от , защото си е позволил да изпрати писмо до парламента с искане за актуализиране на бюджета на НЗОК заради дългове към чужди здравни фондове.Славчо Велков пък твърди, че днес в 11:00 ч. Плочев трябвало да отиде да си подаде оставката, което той нямало да направи, защото е избран от парламента и министър не може да иска от него да освободи поста.\"Плочев си има задължения и си ги изпълнява, но днес чрез посредник той получава пряка заплаха от високопоставен политик в държавата, който казва: \"Предайте на професора да си подаде доброволно оставката и да се разделим с добро, защото в противен случай ние имаме и други начини и ще вземем репресивни мерки и няма да си намери място в България като професор\", твърди червеният депутат.\r\nТой отказа да назове името на високопоставения политик.\r\nСлавчо Велков призна, че е приятел с Плочев от 45 години и е загрижен за неговата сигурност.\r\nСоцдепутатът призова и президента като шеф на НСО да предприеме мерки, да се прецени степента на заплахата и ако трябва - да се осигури охрана на шефа на НЗОК.\r\nПо думите му преди седмица Плочев бил на среща с премиера, който го уверил, че застава зад него и да си върши спокойно работата.", "date": "2018.02.16", "title": "Политик към Плочев: Да се разделим с добро, защото в противен случай...."}
{"url": "https://www.dnes.bg/za-da-se-razbirame/2018/02/16/kreativni-umni-6-zodii-koito-sa-genialni.368198", "text": "Според Менса (най-голямото, най-старото и известно дружество на хора с висок коефициент на интелигентност в света), гений е някой, който има 98 или над този брой точки на теста за коефициент на интелигентност на дружеството или друг стандартизиран тест за интелигентност.Но гениите не са само високоинтелигентни. Вие бихте могли да сте креативен гений, което означава, че мозъкът ви е способен да намира решения, които другите не успяват.Това може да е добра новина за вас, защото проверявайки хороскопа си, може да се каже, че сте именно от тези зодиакални знаци, представители на креативните гении.Вижте кои са те в следващите редове.Представител: Волфганг Амадеус МоцартПредставителите на този зодиакален знак преценяват всяка информация, която достигне до тях и филтрират полезната от излишната по фин начин. Те имат способността да се дистанцират от проблемна ситуация, за да успеят да се концентрират в намирането на решение за нея.Известни са със своите балансираност, хладнокръвие и иновативност.Освен това са много широко скроени, способни да приемат всевъзможни идеи и концепции. Много често Водолеите търсят алтернативни решения на дадени обстоятелства и не се примиряват лесно с общите порядки. Не се съгласяват да признаят някакво убеждение, докато самите те не се уверят в него лично.Представител: Майкъл ДжексънДевите се интересуват от широк спектър теми и научни течения. Живо се вълнуват дори от неща, които другите не забелязват или приемат за даденост. Ако за даден проблем няма решение или обяснение, Девите са в състояние да измислят собствен отговор за него, и то логичен. Те обичат да решават нерешими задачи и да поправят счупеното с лекота. Девите мислят непрекъснато и създават неща, мнения, решения.", "date": "2018.02.16", "title": "Креативни, умни... 6 зодии, които са гениални"}
{"url": "https://www.dnes.bg/eu/2018/02/16/iohanes-han-obeshta-na-balkanite-es-e-i-za-vas.368233", "text": "Европейският комисар по разширяването и политиката на добросъседство Йоханес Хан изпрати послание на надежда до шестте страни от Западните Балкани (Сърбия, Македония, Черна гора, Косово, Босна и Херцеговина и Албания), предаде Euobserver.\"Всички тези държави в региона са обградени от страни членки на Съюза\", заяви Йоханес Хан. \"Очевидно е, че рано или късно те ще имат възможността да станат членове на Европейския съюз, за да бъдат най-накрая свързани с Европа\", убеден е той.", "date": "2018.02.16", "title": "Йоханес Хан обеща на Балканите: ЕС е и за Вас!"}
{"url": "https://www.dnes.bg/notifikacii/2018/02/16/20-godishen-i-16-godishen-s-6-krajbi-za-godina.368232", "text": "20-годишен мъж и 16-годишният му приятел направили 6 кражби за по-малко от година от магазини в Горна Оряховица. Вчера при спецоперация в града двамата са задържани, съобщиха от МВР.От проведеното до момента разследване било установено, че двамата в периода от май миналата година до 4 февруари тази година са извършили общо шест взломни кражби на цигари, алкохол и пари от магазини в града.Вчера 16-годишният е привлечен като обвиняем. Направил е пълни самопризнания. Наложена му е мярка за неотклонение \"Надзор на инспектор от детска педагогическа стая\", а приятелят му е задържан в ареста за 24 часа.По случаите са образувани досъдебни производства. Работата по документиране на цялата им престъпна дейност продължава. ", "date": "2018.02.16", "title": "20-годишен и 16-годишен –- с 6 кражби за година"}
{"url": "https://www.dnes.bg/akoshtete-vqrvaite/2018/02/16/medicinsko-chudo-transseksualen-stana-kyrmachka.368236", "text": "За първи път транссексуална жена е кърмила своето осиновено дете, предаде \"Франс прес\". В научната разработка, публикувана в списанието \"Трансджендър хелт\", се описва случая с 30-годишната, която се родила като мъж, но се подложила на 10-годишна хормонална терапия.\r\nПациентката не е пожелала да й бъде направена операция на гърдите или на гениталиите. След станало ясно, че бременната й партньорка не желае да кърми бъдещото бебе, тя при потърсила медицинска помощ. Транссексуалната жена искала да поеме изцяло майчинските грижи, изтъкват лекарите от екипа в болницата \"Маунт Синай\" в Ню Йорк.\r\nПациентката преминала през хормонален режим, който при предишни експерименти предизвикал производството на кърма. Лечението постигнало увеличаване на нивата на женските хормони естрадиол и прогестерон в организма.\r\nВ режима бил включен и медикаментът домперидон, потискащ гаденето. Пациентката си го набавяла от Канада, тъй като лекарството не било разрешено в САЩ. То също имало свойството да увеличава кърмата. \r\nЖената използвала и помпа за кърма три пъти дневно. Тя следвала режима три месеца и половина преди раждането на детето. След което кърмила новороденото шест седмици. Растежът на кърмачето и неговите хранителни навици се оказали в нормата в този период.\r\nАмериканските учените все пак изтъкват, че трябва да бъдат направени допълнителни проучвания, за да се установи дали подобно майчино мляко е достатъчно хранително и безопасно за кърмачето./БТА/", "date": "2018.02.16", "title": "Медицинско чудо! Транссексуален стана кърмачка!"}
{"url": "https://www.dnes.bg/temida/2018/02/16/sydeniiat-zaradi-6-mln-toploto-bez-pari-za-advokat.368235", "text": "Валентин Димитров, по-известен като Вальо Топлото, остана без адвокат, защото няма пари за хонорара му. Това призна самият той в Софийския градски съд преди едно от делата му – за присвояване на 6 млн. лв. Топлофикация \"София\".Един от знаковите подсъдими у нас излезе от затвора на 8 февруари след като изтърпя 3-годишна присъда за корупция.\n\n\n\"Отказвам се от адвокат Венцислав Дудоленски, тъй като от 2006 г. сметките ми и тези на жена ми са блокирани и нямам с какво да му платя. Моля да ми назначите служебен защитник\", каза Димитров и пред съда.\"Надявам се да не шиканирате умишлено процеса\", отвърна му съдия Величка Цанова. И за да не наруши правото му на защита, отложи делото за 30 март, за когато от Софийската адвокатска колегия ще изпратят служебен повереник на Димитров, съобщи \"\".Това е едно от двете висящи дела срещу Димитров, то е и най-голямото по обем.Според прокуратурата пари от \"Топлофикация\" са източвани, като са купувани арматурни елементи от фирма \"Шибър\" на завишени цени или на части, което ги е оскъпявало, а освен това е заобикалян Законът за обществените поръчки.Заедно с Димитров подсъдими са шефката на фирма \"Шибър\" Мая Стоилова и Лина Абланска.", "date": "2018.02.16", "title": "Съденият заради 6 млн. Топлото - без пари за адвокат"}
{"url": "https://www.dnes.bg/football/2018/02/16/izboryt-za-nov-shef-na-bfs-zapochna-sys-skandal.368245", "text": "Основният конкурент на Борислав Михайлов за президент на БФС – Любослав Пенев, първоначално не беше допуснат за началото на осмия редовен конгрес.\r\nТой пристигна в столичен хотел, където се провежда събитието в 10.23 часа и подмина чакащите го журналисти. След като не успя да влезе в залата, легендарният нападател отиде при репортерите и заяви: \"Първо ми казаха да дойда в 10.30 часа, а сега се оказва, че кандидат-президентите трябвало да пристигнат след 12.15 часа. След като съм кандидат за президент, трябва да имам представители във всяка една от комисиите. Трябва да влезем, иначе няма да има конгрес!\", заяви Пенев.\r\nПет минути по-късно бившият национален селекционер все пак влезе в хотела, а точно в 10.30 часа с българския химн беше дадено началото на конгреса.", "date": "2018.02.16", "title": "Изборът за нов шеф на БФС започна със скандал"}
{"url": "https://www.dnes.bg/obshtestvo/2018/02/16/misiia-spasi-jivotno-shtastlivata-razvryzka-za-5-kuchenca.368227", "text": "\r\n                        \r\n                        \r\n                        \r\n                    Вълнуваща история за пет спасени кученца от смърт разтърси социалните мрежи. Като в приказките обаче историята на изоставените мъничета в Свищов завършва с щастлив край и само след дни те ще отпътуват при своите осиновители в Германия.Благодарение на три жени с големи сърца, които поели грижата за тях, след като били отнети от майка им.\r\nТова, което събира Деси, Дени и Силвия е любовта към бездомните  животни. Всяка една от тях през годините е спасявала и прибирала от улицата измръзнало или ранено куче, или коте, които след това са станали част от живота им.Така и през октомври, след като общинският приют в Свищов затворил врати, те извозили 11-те му бездомни обитатели при свой познат във вилната зона и поели грижата за изхранването им.Истинското предизвикателство обаче дошло, когато в един студен есенен ден научили, че пет току- що родени кученца са изоставени до един контейнер, разказва В момента Шадоу, Ленъкс, Локи, Бенджи и Роуз пътуват към Германия.Дени, Деси и Силвия са категорични , че в България бездомно животно е почти невъзможно да намери нов дом. ", "date": "2018.02.16", "title": "Мисия \"Спаси животно\": Щастливата развръзка за 5 кученца"}
{"url": "https://www.dnes.bg/notifikacii/2018/02/16/pokazen-razstrel-na-bylgari-v-iuar-ubitite-anjelo-i-nesi.368247", "text": "\r\n                        \r\n                        \r\n                        \r\n                    Българинът Анжело Димов, който е подсъдим по обвинения за измами с кредитни карти, и съпругата му са намерени убити в Южна Африка.50-годишният Анжело и 47-годишната Неси (Незабравка) са открити с огнестрелни рани в главите в къщата им в южното предградие Бергвилет, съобщи полицията в Кейптаун, цитирана от местни издания.Жената се е занимавала с производство на празнични  торти за рождени дни и сватби. Преди да срещне Анжело, работела в  ресторант.Според следователите, лаптопите и телефоните на съпрузите са били откраднати, а кучето им също е било застреляно. Телата са били открити, след като никой не взел 6-годишната дъщеря на Анжело и Неси от училище в понеделник.Никой от съседите на българското семейство не е чул нищо.Адвокатът на Анжело Димов по делото за измама с кредитни карти – Уилям Буут е заявил, че ще се погрижи за детето. Семеен приятел заяви пред HeraldLIVE, че бизнесът на Незабравка Пеева е бил успешен и тя не е знаела с какво се занимава нейният мъж.\r\nВ двора на къщата на убитите съпрузи е имало малка постройка, в която е живеел 27-годишният син на Анжело Димов от първия му брак, но той бил тежко ранен при мотоциклетна катастрофа през декември и е отпътувал за България, за да се възстановява.\r\nПолицията в Кейптаун работи по всички възможни версии, включително двойното убийство да е заради действия на Анжело от криминален характер, съобщава .", "date": "2018.02.16", "title": "Показен разстрел на българи в ЮАР! Убитите: Анжело и Неси"}
{"url": "https://www.dnes.bg/obrazovanie/2018/02/16/uchiteli-vs-roditeli-bez-kameri-za-shpionaj-v-zabavachkite.368249", "text": "Синдикат \"Образование\" към КТ \"Подкрепа\" се обяви против видеонаблюдението в образователните институции.\r\nБългарският учител не е престъпник, за да бъде следен или наблюдаван, се казва в становище на съсловната организация.\n\nНяколкото случаи на насилие в детски градини провокираха протести на родители в големите градове на страната, които още продължават. \r\nСред основните им искания са поставяне на камери и мандатност на директорите. \r\nДнес в Министерството на образованието ще има среща с различни институции по проблема. Според синдиката обаче исканията на родителските организации са нагли, безотговорни, лишени от образователна логика.\"Българският учител е най-контролираният, атестираният, сниманият, критикуваният. Няма уважаваща себе си страна, в която учителят да се извинява публично и да се оправдава за приложените от него мерки. Няма цивилизована нация, която да не вярва на учителя и да го подлага на ежедневен шпионаж\", посочват още в позицията си от организацията. \r\nСиндикатът заявява, че ако просветното министерство и останалите институции не предприемат адекватни мерки за защита на българския учител от родителската и ученическа агресия, може да се стигне до национални безсрочни протести.\r\n ", "date": "2018.02.16", "title": "Учители vs. родители: Без камери за шпионаж в забавачките"}
{"url": "https://www.dnes.bg/akoshtete-vqrvaite/2018/02/16/romantichna-pochivka-za-prikliuchenci-tanzaniia.368258", "text": "Ако ви се струва романтично да отидете на сафари, особено в невероятния национален парк Ruaha и Selous Game Reserve. Selous е с размера на Швейцария и може спокойно да се разхождате в продължение на няколко дни без да срещнете друга кола. Представете си преживяването да отидете на почивка с любимия в тази девствена природа, без никой да ви обезпокоява. За комбинация от дива природа и романтика може би няма по-добро място от Танзания. 1. Среща с маймунки Шимпанзетата могат да бъдат видени в западната част в напълно изолираните планини Махале. Ако искате да се разходите по планините, за да се запознаете отблизо с тези невероятни същества, може да се включите в група или да си вземете частен екскурзовод. 2. Педизвикателства заедно Катеренето на Килиманджаро определено е за авантюристи, но щом сте стигнали до Танзания, едва ли това ще ви притесни. Едно невероятно първо постижение като двойка - нещо, което ще ви сближи и обедини още повече. А като награда може да изпиете по една студена бира на върха на света!  ", "date": "2018.02.16", "title": "Романтична почивка за приключенци – Танзания"}
{"url": "https://www.dnes.bg/usa/2018/02/16/sasht-shte-regulira-po-striktno-politreklama-v-socialnite-medii.368277", "text": "Facebook, Google и други онлайн платформи ще се сблъскат с по-стриктна регулация на политическата реклама, става ясно от предложение, което ще бъде разгледано от Федералната избирателна комисия (FEC) в САЩ. Това каза технологичният редактор на Investor.bg Елена Кирилова в ефира на По думите ѝ предложението, което е дошло от демократите, и по-конкретно от Елън Уайнтрауб, ще изисква онлайн рекламите да имат същите условия по отношение на спонсорите, както радио, телевизионните и печатните реклами.Тя посочи, че Комисията ще разгледа рамката на следващото си публично заседание на 8 март.Кирилова каза още, че Конгресът проучва как руснаци са използвали социалните мрежи, за да повлияят на изборите за президент на САЩ през 2016.Вижте повече на", "date": "2018.02.16", "title": "САЩ ще регулира по-стриктно политреклама в социалните медии"}
{"url": "https://www.dnes.bg/notifikacii/2018/02/16/51-godishen-bez-knijka-gonka-stop-patroni-spira.368246", "text": "Неправоспособен шофьор е задържан след преследване, наложило употреба на стоп патрони от полицията, съобщиха от МВР.Днес, около 10:20 часа, водач на микробус \"Мерцедес\" не е спрял на подаден сигнал за полицейска проверка на територията на РПУ - Пордим.Преследването на нарушителя е продължило до Плевен и в самия град, около 20 километра.Наложило се използването на предупредителни изстрели със стоп патрони от полицейски служител.Микробусът е спрян в района на плевенска болница. Установена е самоличността на водача – 51-годишен от град Ловеч.Справка в база данни на Пътна полиция е показала, че той е неправоспособен. Случаят се изяснява.", "date": "2018.02.16", "title": "51-годишен без книжка, гонка, стоп патрони... спира "}
{"url": "https://www.dnes.bg/politika/2018/02/16/borisov-za-vica-za-putin-toi-i-za-merkel-vaji-daje-i-za-mene.368280", "text": "Премиерът Бойко Борисов отвърна на коментарите, които сам предизвика с шегата си по адрес на руския президент Владимир Путин и обясни, че тя важи и за него самия.В началото на февруари българският министър-председател заяви, че в света има две неща, които никой не избира – родителите си и президента на Русия.Заради тези си думи днес Борисов получи неочаквана оферта от Москва – да стане руски гражданин, за да може да гласува за президент на Русия. \"Борисов има шанс – може да получи руско гражданство и да гласува за президент\", заяви прессекретарят на руското Външно министерство Мария Захарова и заключи: \"Мечтите се сбъдват\".\n\nНяколко часа по-късно българският премиер обясни, че изказването му всъщност е виц, който би могъл да важи и за Ангела Меркел и за самия него. Борисов направи коментара си от Мюнхен, където участва в конференцията \"Нови идеи за Европа\".\"Поне досега с президента Путин винаги съм бил в много добри лични отношения. И много пъти сме се шегували\", каза Борисов. Той допълни, че Путин би трябвало да знае, че за успешен политик като него, има много вицове. Самият Борисов също знаел вицове за себе си и често му ги разказвали, особено такива за избори. \"Той важи този виц и за Ангела Меркел, и за мене, ако щете\", допълни Борисов. Той обясни и че силно качество на политиците е да могат да се шегуват със себе си.Премиерът коментира и напрежението около Здравната каса. Днес здравният министър Кирил Ананиев обяви, че иска оставката на шефа на НЗОК Камен Плочев, защото той настоявал зад гърба му за актуализация на бюджета на Касата.\"Не може да се вкара актуализация на Здравната каса без министъра, без правителството, без да видиш с какви пари разполага държавата. Освен това още сме сме януари месец, февруари станал, времето си минава бързо, нали председателство уж идва, а то ще мине вече\", вмъкна Борисов.Той допълни, че не може по това време да се вкарва актуализация и то за 200 млн. лв.\"Ще го поканя на среща да го питам как става. Милиарди, милиарди лева сме осигурили за здравеопазването години наред. И все Здравната каса излиза и казва, че има дупка. Видяхме как са източвани системите чрез лекарства\", каза още премиерът.Той обясни и че е право на министъра сам да избере екипа, с който да работи.", "date": "2018.02.16", "title": "Борисов за вица за Путин: Той и за Меркел важи. Даже и за мене!"}
{"url": "https://www.dnes.bg/stranata/2018/02/16/motor-sreshtu-volkswagen-rezultatyt-trima-raneni.368266", "text": "\nМотор и Volkswagen Beetle се сблъскаха на благоевградски булевард тази сутрин. Резултатът е трима пострадали.Най-вероятно катастрофата е станала при излизане на мотора от отсрещен паркинг. По предварителна информация мотористът е отнел предимството на лекия автомобил, който се е движел по булеварда, пише \"Булфото\".В тежко състояние е момиче, возило се на мотора, заедно с водача, който също е в болница. Водачката на Volkswagen Beetle е по-леко пострадала. \r\n ", "date": "2018.02.16", "title": "Мотор срещу Volkswagen! Резултатът – трима ранени"}
{"url": "https://www.dnes.bg/sport/2018/02/16/nasko-sirakov-otsviri-bobi-mihailov-i-napusna-izpylkoma.368281", "text": "Легендата на Левски и на българския футбол Наско Сираков се оттегли от управлението на БФС и вече няма да е член на Изпълкома на централата.Новината съобщи лично Наско, който говори пред медиите и заяви, че е имал покана да продължи да бъде част от управленското тяло на родния футбол, но е решил да се оттегли.\"Поканиха ме, но решението е мое и съм го взел отдавна. Повече няма с какво да бъда полезен, така смятам. По време на миналия Изпълком съм направил повече от 100 предложения, които не бяха приети.Отстъпвам мястото си на други, на по-млади хора. Ето, например, нека Левски има човек в Изпълкома. Не е станало нищо, не съм изморен от футбола, просто така реших\", заяви Сираков.\r\n ", "date": "2018.02.16", "title": "Наско Сираков отсвири Боби Михайлов и напусна Изпълкома"}
{"url": "https://www.dnes.bg/sport/2018/02/16/v-roterdam-grisho-mina-prez-rubliov-chaka-go-gofen.368285", "text": "Григор Димитров успя да победи руския младок Андрей Рубльов с 6:3, 6:4 и така се класира за 1/2-финалите на турнира от ATP 500 в Ротердам.По този начин българинът подобри миналогодишното си постижение, след като преди точно година бе елиминиран на 1/4-финалната фаза от Давид Гофен.Той ще се срещне в спор за място на финала именно с белгиеца, който продължава напред без игра, пише gol.bg.Причината за това е, че Томаш Бердих бе неразположен и се отказа още преди мача.Първият сет от днешния мач бе решен след един единствен пробив, който падна в четвъртия гейм.  След това Григор затвърди пробива и без проблем си взе подаванията до края на сета.Вторият сет започна равностойно и двамата си взимаха подаванията в първите геймове.Все пак Димитров проби в седмия гейм, а до края си взе и двете подавания.", "date": "2018.02.16", "title": "В Ротердам: Гришо мина през Рубльов, чака го Гофен"}
{"url": "https://www.dnes.bg/obshtestvo/2018/02/16/toi-kaza-che-zaplati-pod-800-lv-niama-i-si-tyrsi-asistentka-kakva-li.368252", "text": "Ивайло Пенчев, шефът на Walltopia, който преди време се прочу с изказването пред , че в България заплати под 800 лв. няма и че той дава толкова само на чистачката, пусна обява, че си търси асистентка.В нея не се уточнява каква ще е заплатата й, но пък са описани основните качества, които ще спечелят Пенчев. И не, сред тях не фигурират добрите познания по английски или владеенето на компютърна грамотност. А например: \"Да знае, кога е движена от жажда за доминация, завист, алчност, страх и гняв\". Или пък: \"Да се харесва и да се приема донякъде, ама не напълно\".\nА също да е мъдра, да не е интелектуалка, да е отговорна и дисциплинирана, със свободен дух и да не е социалистка. Не е ясно дали Пенчев наистина си търси асистентка или просто провокира реакции, но под обявата, която е публикувал във Facebook има десетки коментари.В тях самият той уточнява, че не търси мъж, защото, ако е мъж на място, ще се състезава с него.\"Дискриминирам мъжете, но ние сме свикнали\", пише той.\"Ако жената е на място, то тя също би могла да се състезава, дори и с вас\", отвръща му потребителка, макар да дава да се разбере, че го прави с усмивка.Сериозен спор се формира и по изискването на Пенчев асистентката му да не е интелектуалка.\"Откога това е мръсна дума в България\", пита друга потребителка на социалните мрежи.\"Не е мръсна дума, но изпитвам страх от интелектуалци. Страхувам се, че не вършат работа\", отвръща Пенчев.А под отговора му започва истинска битка по темата с въпроси какво точно е интелектуалец, каква е ползата от него в световната история и какъв точно интелектуалец е имал предвид Пенчев.А ето и пълният текст на обявата, публикувана от Ивайло Пенчев", "date": "2018.02.16", "title": "Той каза, че заплати под 800 лв. няма. И си търси асистентка! Каква ли?"}
{"url": "https://www.dnes.bg/notifikacii/2018/02/16/bez-iznenadi-bobi-mihailov-otnovo-shef-na-bfs.368288", "text": "Борислав Михайлов ще продължи да бъде президент на БФС. Това стана ясно, след като Михайлов успя да спечели изборите и надделя над Любо Пенев и Ивайло Дражев, които бяха другите двама кандидати за поста.Гласуваха общо 510 делегати, от които пет гласа за Ивайло Дражев, 36 за Любослав Пенев и 463 за Борислав Михайлов.\r\n55-годишният Михайлов спечели категорично вота с одобрението на над 90 процента от гласувалите 510 делегати. Това ще бъде четвърти мандат за Боби, който ще ръководи БФС и в следващите четири години.", "date": "2018.02.16", "title": "Без изненади: Боби Михайлов отново шеф на БФС"}
{"url": "https://www.dnes.bg/index/2018/02/16/deniat-v-snimki-16-fevruari.368279", "text": "\n", "date": "2018.02.16", "title": "Денят в снимки – 16 февруари"}
{"url": "https://www.dnes.bg/usa/2018/02/16/ankara-i-vashington-svaliha-garda-spriiateliavat-se.368269", "text": "Външният министър на Турция Мевлют Чавушоглу прие в Анкара държавния секретар на САЩ Рекс Тилърсън, който е на обиколка в страните от Близкия изток и Европа.По време на срещата си двамата политици се разбраха да положат усилия да оправят отношенията между страните си, които са напрегнати в момента заради подкрепата на Вашингтон към кюрдските \"Отряди за народна самоотбрана\", смятани от Анкара за терористична организация.В последвалата след преговорите тяхна съвместна пресконференция Чавушоглу съобщи, че страната му и САЩ са се разбрали да нормализират отношенията си. Той допълни че връзките са били \"в критичен период\" и обещавайки да създаде \"механизми\" за обсъждане на въпросите, предизвикващи проблеми.На свой ред държавният секретар призна, че Турция има легитимна загриженост за сигурността и границите си, но я призова Турция \"демонстрира сдържаност\" в своята военна операция срещу кюрдските части в северния сирийски регион Африн. \r\nСъщевременно той настоя, че Турция и САЩ споделят едни и същи цели в Сирия.\"Няма да работим сами повече, няма едно нещо да бъде правено от САЩ, а друго от Турция\", заяви Тилърсън в Анкара.\"Ще работим заедно, имаме добри механизми по това как може да постигнем това, има много работа за вършене\", допълни той.Държавният секретар допълни, че Турция и САЩ трябва да разрешат \"приоритетно\" напрежението около държания от кюрдите сирийски град Манбидж, който Анкара заплашва да атакува.", "date": "2018.02.16", "title": "Анкара и Вашингтон свалиха гарда! Сприятеляват се"}
