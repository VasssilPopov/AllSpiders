{"url": "https://www.dnes.bg/health/2018/03/31/kakva-e-trainostta-na-kozmetikata-koiato-polzvame.372352", "text": "Зимата официално вече приключи и е време да извадим на показ цялата си красота и сияние. Махнете шапките и шаловете и разкрийте красивата си кожа, изразителния си поглед и изкусителни устни.\r\nВероятно ще направите това с помощта на козметичните продукти, които са ви останали от миналото лято.\r\nЗа да е здрава и сияйна кожата ви обаче трябва да знаете, че някои от бюти продуктите, които използвате, може вече да не стават за употреба.\r\nСлед отварянето на повечето козметични изделия, трайността им варира между 6 месеца и една година. При добро съхранение срокът може да достигне до 3 години, но не за всички продукти.\r\nЗа да се ориентирате кои козметични продукти да изхвърлите тази пролет с цел да предпазите кожата и тялото си от рискове, вижте каква е трайността на най-често използваните изделия в козметиката.\r\r\n                    \r\n                    \r\nРазличните марки коректори съдържат различни видове съставки, но обикновено срокът на експлоатация е между 18 и 24 месеца след отварянето на опаковката. Ще се ориентирате най-добре при промени в цвета, миризмата, текстурата, плътността. Ако забележите изменения, веднага го изхвърлете.\r\n\r\nОтново срокът на годност зависи от опаковката и съставките. Ако съдържанието е в херметически затворен съд с помпа, трайността на овлажняващия продукт може да достигне до 15 месеца. Ако обаче е в обикновена туба или кутия, то спада под 12 месеца.\r\n", "date": "2018.03.31", "title": "Каква е трайността на козметиката, която ползваме?"}
{"url": "https://www.dnes.bg/stranata/2018/03/31/v-kipra-niama-bitova-prestypnost-no-ima-kameri.372419", "text": "Девненското село Кипра е едно от малкото места у нас, в които няма престъпност. Битката с посегателствата беше спечелена чрез видеонаблюдение, предаде bTV.\n\r\nОколо 6 хиляди лева са инвестирани преди 4 години в една дузина камери, включително и на входа на селото. Резултатът – за 3 години само 2 дребни кражби. Днес хората тук живеят спокойно, но си спомнят за престъпленията от миналото.\n\r\nГеорги Гагов като дългогодишен полицай във Варненско отчита превантивния ефект на камерите: \"Не може на всеки ъгъл да се сложат, трябва на възлови места, кръстовища, вход, изход на селото – откъдето да има полза като се сложат и да може да се извлича информация”.\r\nЧаст от камерите заснемат и номерата на автомобилите. След положителния ефект в селото в цялата община Девня ще бъде създадено видеонаблюдение. \"Имаме монтирани 55 камери на входовете и изходите на територията на град Девня, работим в посока да достигнем до около 120 камери\", обясни кметът Свилен Шитов.\n\r\nА МВР обещава държавата да осигури софтуера за общините с видеонаблюдение. \"Нашата задача е да ги свържем тия камери, да направим такива центрове, където се наблюдава със софтуер, за да намалим и хората\", подчерта силовият министър Валентин Радев.", "date": "2018.03.31", "title": "В Кипра няма битова престъпност! Но има камери..."}
{"url": "https://www.dnes.bg/notifikacii/2018/03/31/tiangun-1-pada-kym-zemiata-po-bavno-ot-predvidenoto.372421", "text": "Китайската космическа станция \"Тянгун-1\", която в момента пада към Земята, се движи с по-ниска скорост от очакваното и е възможно да навлезе в земната атмосфера чак в понеделник сутринта, съобщи Европейската космическа агенция (ЕКА), цитирана от Франс прес.\n\nАгенцията по-рано бе обявила, че станцията ще навлезе в атмосферата между 12.00 ч. днес по Гринуич и утре следобед.\r\nНе се очаква космическият модул да нанесе щети на Земята. Неговото разпадане и изгаряне в атмосферата дори ще представлява зрелищна гледка, като метеоритен дъжд, увери китайската космическа служба.\r\nВ днешно изявление ЕКА дава прогноза за навлизане на станцията в атмосферата между неделя следобед и понеделник сутринта.\rОчакваше се поток от слънчеви частици да увеличи плътността на станцията в горните слоеве на атмосферата и да ускори падането й, но такова въздействие не е настъпило.\r\nКитай увери, че няма повод за тревога от падащи части на станцията над населени места и посочи, че рискът човек да бъде ударен от космически отпадък с тегло над 200 грама е едно на 700 милиона. (БТА)", "date": "2018.03.31", "title": "\"Тянгун 1\" пада към Земята по-бавно от предвиденото"}
{"url": "https://www.dnes.bg/sofia/2018/03/31/6-meseca-promiana-v-dvijenieto-v-sofiia-ot-1-april.372422", "text": "Заради строителството на Метро София – ІІІ диаметър – Позиция 1 - от ул. „Житница” до бул. „България” от 00.00 часа на 01.04.2018 г. до 24.00 часа на 01.10.2018 г. се въвеждат промени в организацията на движение, съобщиха от Столична община.\n\r\n\n\r\n- средната част на пътното платно на бул. „Гоце Делчев”, между ул. „Кюстендил” и бул. „Цар Борис ІІІ”, като се оставят за движение на ППС по една пътна лента в двете посоки в същия участък,\n\r\n- северното локално пътно платно на бул. „Цар Борис ІІІ” и две пътни ленти от северната половина на централното пътно платно на бул. ”Цар Борис ІІІ”, с дължина по около 70 м от двете страни спрямо оста на бул. „Гоце Делчев” и ул. „Житница“;\r\n                    \r\n                    \r\n- ул. „Житница” между бул.”Цар Борис ІІІ” и ул. „Гебедже”.\n\r\n\n\r\n.- в посока кв. „Княжево” - в една пътна лента от южната половина на централното пътно платно на бул. „Цар Борис ІІІ”, в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“, като се осигури и лента за движение на пешеходците с широчина 1,50 м;\n\r\n- в посока „Център” - в една пътна лента от южната половина на централното пътно платно на бул. „Цар Борис ІІІ” в обхвата на строителната площадка на кръстовище бул. „Цар Борис ІІІ” - бул. „Гоце Делчев” - ул. „Житница“.\n\r\nОт 04.30 часа на 01.04.2018 г. до 24.00 часа на 01.10.2018 г. автобусите по линии номера 73, 83 и 102, ще се движат по променен маршрут.\n\r\n\n\r\n– в посока ж.к. „Гоце Делчев“ ще се движат от ж.к. Овча Купел 2 по маршрута си до кръстовището на ул. „Любляна“ с бул. „Овча Купел“, надясно по бул. „Овча Купел“, наляво по бул. „Цар Борис III”, надясно по бул. „Братя Бъкстон“, наляво по ул. „Тодор Каблешков“, наляво по ул. „Ген. Стефан Тошев“, надясно по бул. „Гоце Делчев“ и по маршрута си до ж.к. „Гоце Делчев“- двупосочно.\n\r\nв посока Зоопарка ще се движат от Хюндай България по маршрута си до кръстовището на бул. „Константин Величков“ с бул. „Възкресение“, по бул. „Акад. Иван Евстатиев Гешов“ през тунела под бул. „Цар Борис III” и ул. „Св. Георги Софийски“, надясно по бул. „България”, наляво по бул. „Гоце Делчев“ и по маршрута си до Зоопарка - двупосочно.\n\r\n – в посока Студентски град ще се движат от ж.к. Овча Купел 2 по маршрута си до кръстовището на ул. „Житница“ с бул. „Овча Купел“, наляво по бул. „Никола Мушанов“, надясно по бул. „Възкресение”, надясно по ул. „Акад. Иван Евстратиев Гешов“ през тунела под бул. „цар Борис III” и ул. „Св. Георги Софийски, по бул. „Петко Ю. Тодоров“, наляво по ул. „Бяла черква“ и по маршрута си до Студентски град - двупосочно.\r\nЗаради строителството на Метро София – ІІІ диаметър – Позиция 1 - от ул. „Житница” до бул. „България” от 00.00 часа на \n\r\nще спират на всички съществуващи автобусни спирки в променените участъци от маршрута.\n\r\nна временно изградени перони в района на кръстовище ул. „Житница“ - бул. „Гоце Делчев“ - бул. „Цар Борис III”.\n\r\n\n\r\n- двупосочна „Балканкар АД“ с код 0564 и 0569 на ул. „Житница“ ;\n\r\n- двупосочна „АП Земляне“ с код 0079 и 0080 на ул. „Житница“ ;\n\r\n- двупосочна „ж.к. Красно село“ с код 0637 и 0641 на бул. „Гоце Делчев“. ", "date": "2018.03.31", "title": "6 месеца промяна в движението в София - от 1 април"}
{"url": "https://www.dnes.bg/za-da-se-razbirame/2018/03/31/avokado-maslo-8-hrani-koito-moje-da-zamrazite.372354", "text": "Свикнали сме да замразяваме определени храни, за които знаем, че трайността им е кратка и ако не бъдат добре замразени до следващото ползване, ще се развалят. Сред тези храни са месото, рибата, бутертестото. Но има и някои неподозирани храни, които спокойно могат да бъдат замразени без техните вкусови качества и хранителна стойност да бъдат нарушени. Кои са те?\r\n\r\nСтранно, но е вярно – белтъците могат да издържат до 12 месеца в дълбоко замразено състояние и това няма да се отрази негативно на техните качества. Най-добре е да ги размразите напълно преди да пристъпите към употреба.\r\n\r\nАко смятате, че няма да успеете да използвате цялото количество масло преди изтичането на срока му за годност, замразете го. То също е сред продуктите, които неочаквано могат да се замразяват.\r\r\n                    \r\n                    \r\nВъглехидратите обичат студа. Тяхната структура не се нарушава, ако хлябът бъде замразен. Така се удължава трайността му и то многократно.\r\n", "date": "2018.03.31", "title": "Авокадо, масло... 8 храни, които може да замразите"}
{"url": "https://www.dnes.bg/notifikacii/2018/03/31/fantastichni-zlato-za-ansambyla-ni-na-rodna-zemia.372424", "text": "Българският ансамбъл спечели безапелационно титлата в многобоя на Световната купа по художествена гимнастика в \"Арена Армеец\" в София.\r\nСимона Дянкова, Лаура Траатс, Мадлен Радуканова, Теодора Александрова и Елена Бинева допуснаха грешка в изпълнението на три топки и две въжета, но заради изключителната сложност на съчетанието получиха оценка от 20.650 точки, от които 12.800 за трудност.\r\nВчера българките бяха оценени с 20.600 за композицията с пет обръча и така завоюваха титлата със сбор от 41.250 точки. Сребърното отличие в многобоя спечели Япония с 38.700 точки, а на трета позиция завърши Италия с 38.550 точки. Руският ансамбъл остана на четвърто място с 38.300 точки, но в последния момент руската федерация замени четири от състезателките в тима. На Световната купа в София участват общо 18 ансамбъла.\rВъзпитаничките на старши треньора Весела Димитрова утре ще се борят за златните медали и на отделните уреди.\r\nБългарките Катрин Тасева и Боряна Калейн завършиха съответно на четвърто и на шесто място в многобоя при жените.\r\nШампионка стана рускинята Александра Солдатова със 72.100 точки, а след нея в класирането са Екатерина Селезньова (Русия) със 71.350 точки и Линой Ашрам (Израел) с 68.700 точки.\r\nНа финалите на отделните уреди утре Катрин Тасева ще играе на всичките четири уреда, а Калейн само на обръч и на топка.\r\n\"Съжалявам за грешките, които допусна Боряна Калейн днес, но тя е много млада и не е участвала на турнири от такъв ранг. Катрин Тасева е боец, знам какво може и днес тя се мобилизира. Доволна съм от момичетата\", каза старши треньорът на националния отбор жени индивидуално Бранимира Маркова пред БНТ.\r\nМаркова разкри още, че на следващата Световна купа в Пезаро (Италия) в средата на април ще участват Невяна Владинова и Катрин Тасева.\r\nВ неделя Световната купа завършва с финалите на отделните уреди при жените и при девойките, които започват в 15.00 часа в \"Арена Армеец\". (БТА)", "date": "2018.03.31", "title": "Фантастични! Злато за ансамбъла ни на родна земя!"}
{"url": "https://www.dnes.bg/obshtestvo/2018/03/31/dogan-rusiia-e-sila-s-koiato-triabva-da-se-syobraziavame.372423", "text": "Почетният председател на ДПС Ахмед Доган коментирал напрежението между Русия и Запада на рождения си ден.\n\n\"Аз не съм привърженик на това, което Русия направи в Крим, но не съм безразличен към това, което прави Западът. Русия може да е всякаква, но е сила, фактор, с който ние трябва да се съобразяваме\", казал Доган в приветственото си слово към гостите си, съобщи \r\nДоган подчертал притесненията си, че \"светът не отива на добре\".\r\nПочетният председател на ДПС отбелязал още, че \"Европа търси своето място, Европа не е толкова силна\".\r\nТой заявил и че не му харесват нещата, които се случват в нашата съседка Турция.\r\n ", "date": "2018.03.31", "title": "Доган: Русия е сила, с която трябва да се съобразяваме!"}
{"url": "https://www.dnes.bg/obshtestvo/2018/03/31/poziciiata-ni-po-sluchaia-skripal-balansirana-kategorichna.372426", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        България е достатъчно категорична в позицията си по случая \"Скрипал\". Не е имало момент, в който сме били небалансирани и несолидарни към ЕС. Това каза заместник-министърът на външните работи Георг Георгиев в предаването \"Опорни хора\" на .\n\r\n\"Още в първите моменти в случая \"Скрипал\" бяхме ясни и категорични. Балансът приляга на държава като България\", посочи още гостът.\n\n\nПо думите му, ако този конфликт се развие по друг начин, страната ни ще реагира съобразно фактите и обстоятелствата. Георг Георгиев посочи и че сме съпричастни и стоим зад Великобритания.\r\r\n                    \r\n                    \"На този етап ситуацията не предполага да експулсираме руски дипломати\", каза зам.-министърът и допълни, че е най-добре решение да се намери на масата на преговорите.\r\nПо думите му всяко едно обтягане на отношения, особено между големи геополитически играчи, води до съответните загуби.\r\nРешението посланик Бойко Коцев да бъде привикан за консултации е взето от българското правителство. Спазена е до буква Конституцията, изтъкна още той.\r\n\n\r\n\r\n ", "date": "2018.03.31", "title": "Позицията ни по случая \"Скрипал\" - балансирана, категорична!"}
{"url": "https://www.dnes.bg/index/2018/03/31/syboten-bis-mediinata-istoriia-na-plevnelievi-a-k-a-banovi.372403", "text": "\n\r\nЗапочваме седмичния обзор с позаглъхналата двойка Росен Плевнелиев и Деси Банова. Блондинката се похвали с годежен пръстен, а скоро предстояло и сватба - с приятели, далеч от медиите. Всъщност двамата постоянно обясняват как искат личният им живот да бъде далеч от медиите, но в момента, в който нищо не се говори за тях - хоп и в национален ефир. Това е някаква звездна шизофрения. Хем не искат, хем не им стиска да са далеч от прожекторите.\n\r\nВидимо на Банова не й хареса статута говорителка на времето и Плевнелиев се оказа ракетата-носител да започне да води предаване. Но явно това не е достатъчно и Деси гостува през определено време при Гала, за да разкаже как вървят отношенията й с Плевнелиев. \r\nСега отново ще последва затишие, за да се стигне до сватбата, която бъдете сигурно - ще попадне в медиите. С тяхна помощ. \n\r\nНо да оставим щенията на Плевнелиев-Банова да бъдат част от булевардните колонки и да преминем към една плеймейтка, която също се чуди как да привлече вниманието към себе си. Позабравената плеймейтка Моника Валериева и тя щяла да се жени. И тя не за кого да е, ами катарски принц. Естествено, няма как да е обикновен катарец, а задължително член на кралското семейство. И пак естествено - имена не се споменават, недай си Боже някой да провери съществува ли такъв принц въобще. Но пък и тя имала пръстен за 100 000 долара. Нали си спомняте как преди седмица друга плеймейтка - Светлана Василева, също се похвали с бижу с подобна цена. Очакваме наддаването да продължи, но ни прави лошо впечатление как бижутерите са доста скучни - всички годежни пръстени все около тази цена. Няма значение дали го купува Гущеров или катарски принц.\n\r\nИ за да не е недовършена историята да ви осведомя - принцът паднал на колене, както подобава, и поискал ръката на любимата си. Браво! Досега си мислех, че обикновено плеймейтките падат на колене... Сега чакаме сватбата, предполага се, че катарските телевизии ще я излъчат пряко, все пак техен принц ще се жени. Сватбата щяла да бъде в Дубай, което пък ни навежда на мисълта, че принцът може и да не е катарец, но да не задълбочаваме. Важното е, че тържеството ще е в Меката на плеймейтките. Завиждайте или по-скоро записвайте се за предстоящия конкурс Мис Плеймейт - той със сигурност води до Дубай.\n\r\nИ докато сме на романтична вълна да обърнем внимание на Русата Златка и ММА боеца Георги Валентинов, които се сгодиха тривиално - по телевизията. Всъщност и Георги искал да предложи на Златка в Дубай, в клетката, където имал двубой. Но взели, че го ступали и нещата се провалили. Вече тръгнаха слухове, че сватбата на двойката не е толкова сигурна, независимо, че пред камерите го играят на щастливо семейство. \"Не се е променило нищо. Изживяхме един хубав момент просто\", заяви силиконката. Нищо, че този момент би трябвало да продължи до края на живота им. \n\r\nИначе Валентинов прекарва доста време с Благо Джизъса, който няма късмет със семейния живот. Той обиколи медиите да поясни, че е в процес на развод със съпругата си Есмер и повече няма да се жени. Ликуйте плеймейтки, модели и невръстни певици! Ходещият иконостас е на ваше разположение, вече няма ревнива жена до себе си. \n\r\nМис Силикон Джулина Гани пък разтръби поредната своя корекция по тялото си, този път си кръцна носа в Германия. Но за да е завършено нейното задгранично посещение - пусна кадри от банята, в която са голи със съпруга си. Ей така, просто да не забравяме колко силикон има по нея.\n\r\nИначе искала носът й да стане по-кукленски. Каквото и да означава това.\n\r\nПреслава пък потвърди ширещите се слухове и потвърди, че ще става майка. Според медийни публикации, с гаджето си Павел очакват момиченце. Става интересно, след като покрай годеща на Русата Златка стана ясно, че той има църковен брак с плеймейтката, с която имаше врзка през 2011 г. \n\r\nЕдна миска пък разбуни средите, включително и на силиконовите гърли, които незнайно защо се определят като модели. Мис България Вселена 2017 Николета Тодорова заяви, че у нас конкурсите се печелят с пари и секс и директно обвини участничките в \"Мис Силикон\", че дефилират там само за да си вдигнат цената на повикване. Глупостта на Николета е, че едва ли ще представи доказателства и най-вероятно ще я осъдят. Поне така се закани организаторката на силиконовия конкурс Мариана Маринова.\n\r\n\"Крайно време е вече някой да понесе последиците от думите, които необмислено хвърля в публичното пространство. Аз държа правата на въпросния конкурс и няма да позволя на някой да си прави пиар на мой гръб или на която и да е от участничките. Това се отнася за всеки, който се опита да урони престижа на конкурса. Този конкурс е мой бизнес, това е работата ми. Десет години работя да развивам марката \"Мис Силикон\" и то съвсем законно\", отсече Маринова.\n\r\nВзимаме пуканките и ще следим ще се пръсне ли силиконовата действителност.\n\r\nАктуалната Мис Плеймейт Нора Недкова, която сътвори куп простотии само за няколко месеца, пък щяла да яде бой в столичен клуб. Тя демонстрирала надменност прес местните танцьорки, но набързо й свили сърмите с определения като \"страшна селянка\". На Недкова хич не й върви, откакто са я коронясали - нищо смислено с нея не се случва, което да породи някакви похвали. Но следващото издание на Мис Плеймейт наближава и скоро никой няма да си спомня за нея.\n\r\nЗавършваме с един неприятен случай - катастрофата, която причини Дивна. При инцидента пострада моделът Кристин Илиева, а нейната леля Изабела Господинова отправи емоционален призив към певицата. От него става ясно, че Дивна досега не е посетила приятелката си, а роднините на Кристин пък не смятат да я съдят за постъпката й.\n\r\n\"Не искам и няма да те съдя за това, което направи. Но не мога да не търся отговор за това, което не правиш. Твоето безразличие и страх от закона се довеждат до два телефонни разговора на родителите ти, един есемес до приятел и няколко лични въпроса към лекуващият лекар. В каквото и състояние да се намираш заради стореното, състоянието на твоята „приятелка“ е много по тежко. Но тя се бори и няма да се предаде. Колко по-леко щеше да бъде и за двете ако не ѝ беше обърнала гръб и беше до нея в този момент. Каквото и да се е случило тя е жива, а вие бяхте приятелки. Приятелите са заедно и в добро и в зло. И точно в нещастието, което ти ѝ причини това приятелство щеше да бъде истинско. Ти трябваше и трябва да си до нея, да лекуваш душата ѝ да не я предаваш!\", написа Господинова и допълни - не е важно кой какво ще ѝ каже, важното е Кристин какво ще ѝ каже!", "date": "2018.03.31", "title": "Съботен бис: Медийната история на Плевнелиеви а.к.а. Банови"}
{"url": "https://www.dnes.bg/akoshtete-vqrvaite/2018/03/31/zodiite-i-ot-kakvo-te-sa-taino-obsebeni.372351", "text": "Нещата, които обичаме да правим, не само ни носят удоволствие, но и ни оформят като личности. Тези неща се различават в зависимост от нашия зодиакален знак. Характерът на всеки човек е многопластов и многостранен, но също така всяка зодия си има набор от характерни, любими неща, които понякога дори се превръщат в обсебващи хобита и/или занимания.\n\r\nЕто и повече по темата:\n\r\n\n\r\nХората от този знак са склонни да се обсебват от приключенията, от всякакъв вид и род състезания, от поемането на рискове, както и от слушането на силна, енергична музика.\n\r\n\n\r\nТелците могат лесно да се обсебят от преследването на лукс и уют едновременно. Те обичат да се глезят с вкусна храна в задушевна обстановка. Обичат лъскавите заведения, хотели и атмосфера без напрежение.\r\n                    \r\n                    \r\n\n\r\nХората от тази зодия се обсебват от нуждата си да бъдат в добра компания. Те не могат да устоят на някого, с когото могат да водят интересни разговори. Те обожават танците и нощния живот.\r\nВижте за останалите зодии в\r\n ", "date": "2018.03.31", "title": "Зодиите – и от какво те са тайно обсебени"}
{"url": "https://www.dnes.bg/notifikacii/2018/03/31/vuchich-syrbiia-e-protiv-zamrazen-konflikt-v-kosovo.372418", "text": "Сръбският президент Александър Вучич заяви днес, че е против състоянието на \"замразен конфликт\" в Косово, защото тази \"наглед реална възможност\" оставя все по-малко шансове на Сърбия да защити своя суверенитет в Косово, съобщава сръбската телевизия РТС, цитирана от bTV.\n\r\nНа среща с неправителствени организации в рамките на вътрешния диалог за Косово, Вучич каза, че в момента има две реални опции, едната от които е запазване на състоянието на замразен конфликт и изчакване на по-добра възможност в бъдеще, смятана от мнозинството участници във вътрешния диалог за най-реалната.\n\r\n\"Аз съм против такова решение не защото не обичам Сърбия или не разбирам световните тенденции в глобалната политика, а защото анализирахме с някои неправителствени организации и фондове чрез правителството и службата за Косово какво можем да спечелим и да изгубим\", каза Вучич, като добави, че с течение на времето Сърбия няма да спечели нищо, а другата страна ще бъде в по-добра позиция.\rВтората опция според президента е продължаването на диалога с Прищина, но \"само след като бъде изпълнено договореното\".\n\r\n\"Разбира се, че разговорите ще продължат, но по какъв начин и в какъв формат, ще видим\", каза Вучич.", "date": "2018.03.31", "title": "Вучич: Сърбия е против замразен конфликт в Косово!"}
{"url": "https://www.dnes.bg/obshtestvo/2018/03/31/manolova-s-priziv-kym-vseki-dobro-delo-za-velikden.372409", "text": "Омбудсманът Мая Манолова раздаде на социално слаби и възрастни хора пакети с  храна, събрани от доброволците на Националната кампания \"Великден за  всеки – дари празник на баба и дядо\".\r\nКампанията се организира под нейния  патронаж за трета поредна година. \n\"Мисля, че и днешният светъл християнски празник – денят на Възкресението на Лазар, на Възкресението на надеждата и доброто, е повод да подсетим за кампанията \"Великден за всеки\".\r\nКакто е казал Христос на Лазар \"стани и излез\", така бих се обърнала към българите да станат и да излязат от мрачното настроение, от липсата на перспектива и да погледнат света и нека всеки да направи едно добро дело, със сигурност ще се почувства по-добре\", каза Манолова след празничната литургия, отслужена от отец Лазар в столичния храм \"Свети Великомъченик Георги Победоносец\" в кв. \"Горубляне\". \r\n                    \r\n                    \r\nОмбудсманът обяви, че в началото на седмицата са разпределени първите средства, постъпили по сметката на инициативата, които са в размер на 260 000 лв., а обърнати във ваучери са за 13 000 пенсионери.\n\r\n\"Кампанията е в разгара си. Всъщност остава последната седмица, в която хората, приближавайки се до светлия християнски празник, все повече мислят за близките си и за тези, които живеят в лишения. Това е седмицата, в която очакваме да съберем най-много дарения – по банковата сметка, на SMS-номера 1255, а също и от инициативата \"Купи и сподели\", която се провежда в 50 магазина в 14 български града. Надявам се да постигнем резултата, който постигнахме и миналата година – 30 000 пенсионери с ваучери и поне още толкова с пакети с храна\", посочи Манолова, цитирана от пресцентъра на институцията. \n\r\nТя каза още, че не може да прецени за кого е по-важна тази кампания -  за хората, които няма какво да сложат на масата, за тези, които даряват или за децата, които се опитваме да научим на добро, съпричастност и споделяне.\n\r\n\"Мисля, че кампанията е изключително позитивна. Тя събужда доброто в българина и тази година се надявам да има много по-добри резултати. Събрали сме много храна, защото се включиха много доброволци, на които благодаря\", допълни общественият защитник и напомни, че инициативата \"Купи и сподели\" продължава и този уикенд.\n\r\n\"Много се надявам, че тези, които няма да се включат в кампанията, ще се сетят преди празника, че в блока, на улицата има възрастни хора, които живеят сами и не могат да се справят. Мисля, че всеки може да отдели, за да направи празника на другиго по-добър\", категорична бе Мая Манолова.\n\r\nПо думите й даряват не само хора с по-големи възможности, но и такива, които отделят по пет, десет или двадесет лв., както и фирми. Тя изрази надежда, че след вчерашното й посещение в парламента ще се включат и депутатите.\n\r\nНационалната кампания „Великден за всеки“ набира финансови средства по банкова сметка в УниКредит Булбанк, разкрита конкретно и единствено за целите на кампанията, с титуляр Български Червен кръст:\n\r\n        IBAN: BG53UNCR70001522802795\n\r\n        Банков код: UNCRBGSF\n\r\n        Или със SMS 1255 -  на стойност 1 лев, освободен от ДДС\n\r\n        Чрез on-line дарения от България и чужбина на сайта на БЧК – www.redcross.bg", "date": "2018.03.31", "title": "Манолова с призив към всеки: Добро дело за Великден!"}
{"url": "https://www.dnes.bg/obshtestvo/2018/03/31/kakvo-nosiat-na-boiko-borisov-dvete-mu-roli-u-doma-i-navyn.372411", "text": "Премиерът Бойко Борисов има две лица – едното е в чужбина, а другото в България, като проявите на едното му носят успех, а на другото – провал. Това коментира политическият психолог проф. Антоанета Христова пред Радио \"Фокус\".\n\n\nСпоред анализатора министър-председателят е влязъл много успешно и убедително във външния образ и с неговия стил на олекотяване на комуникацията е успял да превърне България в мост на международната политическа сцена.\r\n\"В момента външнополитическата роля и поведение на правителството се различава от вътрешнополитическото му поведение, сякаш са две лица – премиерът определено влезе много добре в ролята си на международно ниво, но вътрешнополитическата картина е съвсем различна\", каза още Христова.\r\r\n                    \r\n                    Според нея е достатъчно правителството и управляващите да отговорят на значимите за хората теми.\r\n\"Напрежението от неслучващите се реформи в социалните сфери са темите, които биха могли да направят живота ни по-добър, но там няма такъв рязък мах\", коментира проф. Антоанета Христова.\r\nАнализаторът уточни, че не е важно дали ще се вложат средства в образованието, здравеопазването, съдебната система, а как ще се вложат и в каква посока ще са приоритетите на правителството.\r\nСпоред нея от тази гледна точка процесите са \"зациклили\" и няма реформи, които да дадат усещане за промяна.\r\n ", "date": "2018.03.31", "title": "Какво носят на Бойко Борисов двете му роли - у дома и навън?"}
{"url": "https://www.dnes.bg/mish-mash/2018/03/31/pyrvoaprilski-ot-sveta-fidanki-za-spageti-letiashti-pingvini-i-oshte.372414", "text": "Утре е 1 април, да не забравите да \"излъжете\" някого! Това важи за много българи. Защото е Денят на шегата, хумора, но и на лъжата. Агенция ТАСС пък публикува едни от най-успешните шеги, които медиите са си правили през годините.\n\r\nПрез 1957 г. телевизионното предаване \"Панорама\" на британския канал BBC представило история за \"безпрецедентна реколта от спагети\" в Швейцария. \n\r\nТекстът на разказвача бил придружен с предполагаеми документални кадри от събирането на \"реколтата\". Успеха на измамата подпомогнало и това, че през онези години спагетите били екзотична храна за жителите на Великобритания и, по правило, се продавали в консерви.\r\n                    \r\n                    \r\nСлед излъчването на репортажа, стотици зрители се обърнали към канала с въпроса откъде могат да си вземат фиданки за спагети. Тази телевизионна шега е една от най-известните в историята.\n\r\nПрез 1962 г. по шведската телевизия, която по това време имала само един черно-бял канал, съобщили за появата на нова технология, която прави изображението цветно.\r\nЗа целта било необходимо зрителите да сложат на приемника си чорап и да го гледат под определен ъгъл. Хиляди зрители последвали съвета на водещия. Цветната телевизия в Швеция се появила едва през 1970 г., също на 1-и април.\n\r\nМного слушатели на радио BBC 2 позвънили на радиостанцията през 1976 г., за да споделят усещанията си за \"носене в безтегловност\". Няколко дни преди това астрономът Патрик Мур предупредил за \"уникално астрономическо явление\".\r\nПо думите му, на 1-ви април точно в 9:47 ч. преминаването на Плутон зад Юпитер по отношение на Земята щяло да намали временно земната гравитация. Мур обещал на слушателите, че ако те подскочат точно в указания час, щели да почувстват необичайно усещане как се носят.\n\r\nФренският в. \"Паризиен\" съобщил на читателите през 1987 г. за решението на правителството - Айфеловата кула да бъде демонтирана. Според статията, плановете били прочутото съоръжение да бъде преместено в строящия се по това време близо до столицата Дисниленд, а на мястото на кулата щял да бъде създаден стадион с 35 хиляди места за Олимпийските игри през 1992 г. Новината предизвикала вълна от възмущение сред парижани.\n\r\nПрез 2008 г. BBC повторила успеха си от 1957 г., този път с история за летящи пингвини. Според анонса, група журналисти снимали в Антарктида документален филм за животните, когато \"неочаквано\" успели да уловят \"сензационни кадри\".\r\nВ допълнение, телевизионната компания обещала да издаде \"12-томна монография\" и да направи голям пробив в орнитологията. Всъщност \"ексклузивният материал\" се оказал качествена комбинация от снимки и компютърна графика, предава БТА.", "date": "2018.03.31", "title": "Първоаприлски от света: Фиданки за спагети, летящи пингвини и още..."}
{"url": "https://www.dnes.bg/world/2018/03/31/malyk-samolet-se-razbi-na-frenska-magistrala.372415", "text": "Малък двумоторен самолет се разби на автомагистрала в централна Франция. Загинали са двама души, които се намирали на борда му, съобщи Франс прес. Катастрофата станала близо до град Сен Шамон, в департамента Лоар.\r\nСпоред очевидци самолетът, който летял на ниска височина, се блъснал в сигналния мостик над магистралата и паднал на аварийната лента, избягвайки сблъсък с автомобилите.\r\nПилотът, който изглежда бил изгубил контрола, и пътникът му били открити мъртви в пилотската кабина. (БТА)", "date": "2018.03.31", "title": "Малък самолет се разби на френска магистрала   "}
{"url": "https://www.dnes.bg/zvezdi/2018/03/31/hiliadi-izprashtat-stivyn-hoking.372417", "text": "Хиляди хора се събраха за погребението на световноизвестния британски физик Стивън Хокинг, предаде BBC, цитирана от БТА.\r\nАктьорът Еди Редмейн, който изигра ролята на професора в биографичната драма \"Теория за всичко\" през 2014 г., беше сред подранилите. \r\nТой е един от седемте души, които ще произнесат речи в памет на учения днес. Сред другите са големият син на Хокинг Робърт, физичката проф. Фей Доукър и кралският астроном лорд Мартин Рийс.\r\nДо 500 членове на семейството, приятели и колеги се очаква да присъстват на частната служба в църквата \"Св. Мария\" в Кембридж.\r\nКамбаната на църквата ще удари 76 пъти, по веднъж за всяка година от живота на проф. Стивън Хокинг, когато пристигне погребалният кортеж.\n\r\nПрахът на световноизвестния британски физик Стивън Хокинг ще бъде положен в Уестминстърското абатство в близост до гроба на Исак Нютон през юни.", "date": "2018.03.31", "title": "Хиляди изпращат Стивън Хокинг"}
{"url": "https://www.dnes.bg/rusia/2018/03/31/moskva-london-da-iztegli-ot-rusiia-nad-50-diplomati.372402", "text": "Русия уведоми Великобритания, че тя трябва да върне в родината си над 50 британски дипломати в отговор на решението на Лондон да изгони 23-ма руски дипломати заради отравянето на ексагента Сергей Скрипал и дъщеря му в Обединеното кралство, предадоха ТАСС и Ройтерс.\n\n\n\r\nМосква вече отговори реципрочно на действията на Лондон, като изгони 23-ма британски дипломати, а освен това закри британското консулство в Санкт Петербург и прекрати дейността на Британския съвет в Руската федерация. \n\r\nВчера британският посланик в Москва Лори Бристоу бе отново повикан в руското външно министерство и му бе казано, че има един месец да съкрати дипломатическия персонал в Русия до размера на руската мисия в Обединеното кралство, отбелязва Ройтерс.\r\n                    \r\n                    \r\nДнес говорителката на руското МВнР Мария Захарова, цитирана от ТАСС, уточни, че разликата между броя на руските и британските дипломати е над 50 души. \"Ние настояхме за паритет. Британците имат 50 дипломати повече от нас\", каза тя, от което следва, че Лондон трябва да върне у дома \"малко над 50\", добави тя.\r\n \r\n/БТА/\r\n ", "date": "2018.03.31", "title": "Москва: Лондон да изтегли от Русия над 50 дипломати"}
{"url": "https://www.dnes.bg/crime/2018/03/31/pojar-v-5-etajna-kooperaciia-v-burgas-evakuiraha-horata.372407", "text": "Евакуирани са жителите на пететажна кооперация в Бургас заради пожар в сградата. \r\nКъм този момент няма данни за жертви и пострадали. Това съобщиха от пресслужбата на полицията в морския град.\r\nЖилищната кооперация се намира на улица \"Славянска\" в центъра на града. \r\nПо първоначални данни причина за пожара е късо съединение в електрическото табло в жилищната сграда.\r\n ", "date": "2018.03.31", "title": "Пожар в 5-етажна кооперация в Бургас, евакуираха хората"}
{"url": "https://www.dnes.bg/mish-mash/2018/03/31/neveroiatno-no-tova-e-edin-i-syshti-chovek.372369", "text": "Помните ли онази ужасна снимка, която толкова ненавиждахте, че оставихте в най-скритото място в прашния килер? Е, вероятно е време да я извадите.\r\nХаштагът #2012vs2018 се разпространява като вирус сред мнозина.\r\nТака те сравняват начина, по който са изглеждали преди 6 години и към днешна дата.\r\nОт Bored Panda подбират невероятни случаи на трансформации, разказани в кадри, които демонстрират промяна на тегло, прическа.\r\nМожете да видите грозни патенца, които се превръщат в лебеди и някои други невероятни случаи на пълна промяна, при които е трудно да повярвате, че става дума за един и същи човек.\r\nРазгледайте ги в галерията на ", "date": "2018.03.31", "title": "Невероятно, но това е един и същи човек "}
{"url": "https://www.dnes.bg/politika/2018/03/31/balkanite-frontova-zona-zaradi-konfrontaciiata-es-rusiia.372397", "text": "„Конфронтацията между ЕС и Русия рискува да превърне Балканите във фронтова зона“. Това заяви бившият заместник-министър на външните работи и посланик на България във Великобритания Любомир Кючуков пред БНР.\n\r\n„Това напрежение в международните отношения, тази ескалация избива в много посоки. Това не е само Украйна, Сирия, това са и Балканите. Сигурността на региона на Балканите не е застрашена толкова от Русия, колкото от конфронтацията между ЕС и Русия, която рискува да го превърне във фронтова зона“, обясни той.\n\r\nСпоред него по случая „Скрипал“ се върви към все по-голямо напрежение.\n\n\n\r\r\n                    \r\n                    „Конфронтацията се използва за инструмент и от двете страни, използва се за инструмент за консолидация. В Русия се използва като инструмент за национална консолидация, обществото като цяло подкрепя външната политика на Русия. От друга страна – мерките, които сега се взимат и от ЕС, и в рамките на НАТО, виждаме, че тече процес на международна консолидация, в рамките на евроатлантическото пространство. Големият проблем е, че в тази конфронтация победител не може да има“, казва Кючуков.\n\r\nЕвропейските страни направиха политически жест, подчерта той.\n\r\n„27 от 28 на практика взеха мерки на дипломатическо ниво спрямо Русия. Над 30 страни в света го направиха. Ако погледнем на света като цяло, виждаме, че това е 30 от 190. Има процес на затваряне на двете страни, включително и на нас като ЕС и като членки на НАТО. Ние освен че градим стени, започваме като че ли да дълбаем и ровове между нас и останалия свят. Политиката е обща, но не е общностна, т.е. това не е политика на ЕС, която се води от ЕС. Това са позиции, които се съгласуват от страните заедно. Няма реални механизми и няма нагласа европейските страни да предадат външната си политика на един наднационален орган“, каза Кючуков.\n\r\nВътрешните разцепления в европейските общества и неспособността да се справим с проблемите нас ни води по лекия път, по познатия път, когато външният враг консолидира вътрешно, коментира още Кючуков. \n\r\n ", "date": "2018.03.31", "title": "Балканите – фронтова зона заради конфронтацията ЕС-Русия?"}
{"url": "https://www.dnes.bg/notifikacii/2018/03/31/vyv-vyzhod-ili-v-kriza-e-turskata-ikonomika-pri-erdogan.372400", "text": "Разминаването е пълно: президентът Реджеп Ердоган смята, че турската икономика е във възход, но финансовите експерти са на друго мнение - те говорят за криза. Кой е прав?\n\r\nИ нямат край проблемите на турската лира: от месеци, даже години, турската валута бележи рекордни спадове. При това толкова, че финансовите пазари вече нямат доверие в турската икономика, пише . \n\r\nРейтинговите агенции виждат опасност от финансова криза и постоянно понижават бонитета на страната на Ердоган. За най-голямата сред тях - Муудис - държавните облигации на Турция са само хартийки.\n\r\nА какво прави Ердоган? Той продължава да се държи като султан-автократ. Той игнорира напълно признаците на слабост и повтаря като мантра своята измислена истина: турската икономика била в \"апогея си\", а рейтинговите агенции бълвали \"глупости\". Затова Ердоган иска да си създаде собствена рейтингова агенция.\r\nВ края на миналата седмица турската лира достигна нов отрицателен рекорд спрямо еврото и долара: един долар се разменяше за над четири лири, а спрямо еврото курсът достигна 4,98 лири. Казано иначе: ако преди 10 години турската лира струваше 50 евроцента, преди 3 години курсът ѝ беше паднал до 35 евроцента, а днес се разменя само за 20 евроцента. \n\r\nПоследното обезценяване от миналата седмица до известна степен обаче не беше чисто турски проблем, защото финансовият свят наблюдаваше загрижено размяната на удари между САЩ и Китай. Страхът от евентуална търговска война отблъсква инвеститорите от рискови инвестиции, към които спада и турската лира.\n\r\nТова даде основание на анализаторите от Комерцбанк да определят лирата като \"горещ картоф\". Преди всичко японските инвеститори се освобождават от позициите си в турски лири, твърди валутният експерт от консултанската фирма DNG Фатих Керестечи. Известно е, че много японци влагат парите си не в Япония, а в страни с по-високи лихви. От гледна точка на опасността от евентуална търговска война сега те изтеглят парите си.\n\r\n\n\r\nЧемил Ертем, който е един от съветниците на Ердоган, гледа на нещата съвършено различно. Той дори се съмнява, че един долар се разменя за повече от 4 турски лири. \"Говори се, че курсът е надхвърлил четири лири. Това не е вярно\", заяви той за турската телевизия. \n\r\nФакт е, че инфлацията в Турция е висока и представлява бреме за населението. Освен това страната живее доста над възможностите си и внася значително повече стоки, отколкото изнася. Ситуацията се усложни допълнително, тъй ката намаляха приходите от туризма, а вносът на петрол поскъпна след покачването на цените на световнитe пазари. Към това се прибавя и фактът, че петролните сделки се заплащат в долари. На всичкото отгоре Турция има огромни външни дългове и ако лихвите в САЩ, и не само, се покачат, страната ще бъде застрашена от икономически колапс.\n\r\n\n\r\nТурция все по-трудно си намира пари на световните пазари. В момента това става при лихви от порядъка на 12-13 процента за заеми със срок на погасяване за десетки години. А това показва, че инвеститорите оценяват тези сделки като рискови. \n\r\nЗа парите са важни само фактите, финансовите пазари не се интересуват от дипломация. И докато чуждите политици са длъжни да внимават какво и как да говорят с Турция, рейтинговите агенции казват всичко в прав текст. Муудис, например, критикува растящата ерозия на политическите институции, които забавят реформите. Анализаторите на агенцията посочват, че политиката е сложила ръка върху съдилищата и Централната банка, която би трябвало да се бори с високата инфлация, като вдигне лихвите. В измисления свят на Ердоган обаче това е точно обратното: турският президент вярва, че инфлацията може да бъде овладяна чрез намаляване на лихвите.\n\r\n\n\r\nЕрдоган обаче може да си позволи да мисли така. Защото от Европа продължават да текат пари към Анкара. Съвсем наскоро ЕК одобри отпускането на втори транш от 3 милиарда евро по споразумението за бежанците от 2016. Трите милиарда от първия транш вече са преведени. ЕС изрично подчертава, че тези пари не са предназначени за Турция, а за трите милиона бежанци.\n\r\nКъм това трябва да прибавим и т.нар. \"предприсъединителни помощи\". За периода от 2007 до 2020 година тази сума възлиза на девет милиарда евро. Затова и Ердоган повтори на срещата във Варна, че държи твърдо на присъединяването на Турция към ЕС. Той обаче не спомена малката сума от около 80 милиона евро, които му предостави ЕС за охрана на границите.\n\r\nЖурналистическо разследване на списание \"Шпигел\" и други европейски медии установи, че с тези пари, между другото, е била финансирана покупката на бронирани военни машини.\n\r\n \r\n", "date": "2018.03.31", "title": "Във възход или в криза е турската икономика при Ердоган?"}
{"url": "https://www.dnes.bg/politika/2018/03/31/iotova-bylgarskata-poziciia-po-skripal-raboteshtata.372404", "text": "Българската позиция по случая \"Скрипал\" е правилната, разумната и работещата позиция, заяви вицепрезидентът Илияна Йотова пред БНР.\n\r\nСпоред нея към момента няма европейски документ, който да задължава държавите от Европейския съюз да имат единна позиция по казуса, а всяка страна е оставена да действа според собствените си външнополитически интереси и приоритети.\n\n\n\r\nПозицията на България щеше да бъде необяснима преди десет години, когато ситуацията в света беше доста по-спокойна – преди кризите, посочи Илияна Йотова.\n\r\n„В днешно време, когато борбата с тероризма, международните конфликти са буквално пред вратите ни, една такава позиция от страна на българската държава, която запазва авторитета си сред европейските партньори, а от друга страна запазва възможността да бъде посредник в отношенията с Русия, е не просто разумната, а работещата позиция,“ каза вицепрезидентът.\r\n                    \r\n                    \r\nБългария не е единствената държава, запазила особен вид неутралитет, предприемайки най-слабата мярка с извикването на посланика ни в Москва за консултации, отбеляза вицепрезидентът и даде примери с реакциите на страни като Малта, Люксембург и Словакия. \n\r\nСпоред Йотова Съветът по сигурността към Министерския съвет е проявил мъдрост, а \"единството в Европа не бива да бъде свещена крава\". Имало е много случаи, в които подобно единство не е било проявявано и към нас, припомни тя.\n\r\n„Наясно сме, че една голяма част от кампанията за излизането на Великобритания беше проведена и на гърба и на гражданите от Източна Европа. Не искам да правя този паралел, но когато говорим за единство, трябва да бъдем много внимателни. Единство под ултиматум и натиск няма как да бъде постигнато,\" заяви вицепрезидентът.\n\r\n ", "date": "2018.03.31", "title": "Йотова: Българската позиция по \"Скрипал\" - работещата"}
{"url": "https://www.dnes.bg/rusia/2018/03/31/ostaviha-visshi-slujiteli-v-aresta-sled-pojara-v-kemerovo.372405", "text": "Следственият комитет на Русия повдигна обвинение в нарушаване на изискванията за пожарна безопасност срещу генералния директор на компанията собственик на изгорелия търговски център \"Зимна вишна\" в сибирския град Кемерово Юлия Богданова. Според разследването нейните действия са довели до гибелта на 64 души при пожара там на 25 март, предаде ТАСС.\n\r\nПо искане на Следствения комитет съдът наложи мярка за неотклонение задържане под страна на Богданова до 25 май. \n\r\nПредставител на комитета заяви на днешното заседание на съда в Кемерово, че тя няколко пъти е внасяла изменения в плана за преустройство на бившата фабрика в търговски център, за да увеличи броя на помещенията, давани под аренда за търговски обекти, \"което е довело до създаване на препятствия на пътищата за евакуация, а също и до повреждане на системите за автоматично гасене на пожари и оповестяване на хората при пожар\".\n\n\n\n\r\r\n                    \r\n                    Представителят каза също, че търговско-развлекателният комплекс е започнал да работи през 2013 г., преди да бъде получено разрешение за въвеждането му в експлоатация. Той уточни, че разрешението е било получено по-късно, през септември същата година, като инспекторът на държавната строителна инспекция (Госстройнадзор) е извършил само визуален оглед на сградата и не е направил оценка на пожароопасността на вложените при довършителните работи материали, макар че е имал право да привлече експерти за целта. Не са били тествани и средствата за оповестяване и за гасене на пожар.\n\r\nВъз основа на това съдът реши да бъде задържана в ареста до 25 май и бившата началничка на областната дирекция на Госстройнадзор Танзилия Комкова, която би трябвало да забрани експлоатацията на незаконната сграда. Тя обаче не го направила, и според следствието вероятно е действала в интерес на своя син, който бил свързан с компанията собственик на търговския център. Обвинена е в злоупотреба с длъжностни пълномощия. \n\r\nСледователят съобщи в съда, че задържането й под стража се налага, защото тя се опитала да се скрие, заминавайки за Москва, но била принудително върната оттам в Кемерово. Комкова не се признава за виновна.\n\r\nСледствието съобщи също, че намиращият се в ареста служител на частната охранителна фирма \"Център за защита\", който е бил дежурен в търговския център - Евгений Антошин, научавайки за пожара, не е включил пожарната сигнализация. Пред съда самият Антошин обясни, че копчето за включването на сигнализацията било повредено и той е докладвал за това на началниците.\n\r\nНачалникът на първи пожарогасителен отряд от федералната противопожарна служба в Кемеровска област Андрей Бурсин, който първи пристигнал със своя отряд на мястото на пожара, съобщи пред ТАСС, че никой не е посрещнал спасителите там - нито от охраната, нито от администрацията, за да даде информация колко хора има вътре.\n\r\nПодсъдими по това дело освен Богданова, Комкова и Антошин, са още 4 души и всички те вече са арестувани до 25 май. Вчера председателят на руския Следствен комитет Александър Бастрикин пристигна в Кемерово и каза, че предстои задържането на още лица във връзка с разследването. Той добави, че се проверяват всички без изключения версии за причините за пожара и на среща с местни жители обеща щателно и обективно разследване.\r\n \r\n/БТА/\n\r\n ", "date": "2018.03.31", "title": "Оставиха висши служители в ареста след пожара в Кемерово "}
{"url": "https://www.dnes.bg/sofia/2018/03/31/rev-na-motori-s-shestvie-otkriha-sezona-v-sofiia.372406", "text": "\n\r\n \r\nРокенрол и оглушителен рев на мотори завладяха столичния площад \"Св. Александър Невски\" за началото на новия мотосезон. Хиляди мотористи потеглиха на внушително шествие из София и призоваха за внимание и безопасност на пътя.\r\nМотошествието завладя центъра на София, а основни пътища останаха затворени за другите шофьори, съобщи БНТ. Празникът завърши с атрактивни демонстрации в Бояна. А към столицата потеглиха ездачи не само от провинцията, а от други балкански страни.\r\nС ентусиазъм, но и с внимание към сигурността на пътя, мотористите призоваха за повече разум в поведението на водачи и пешеходци. И си пожелаха безавариен сезон.\r\n ", "date": "2018.03.31", "title": "Рев на мотори! С шествие откриха сезона в София"}
{"url": "https://www.dnes.bg/crime/2018/03/31/bivsh-voenen-ostava-v-aresta-zaradi-bludstvo.372410", "text": "48-годишният Андон Христов от Шумен, обвинен в блудствени действия през интернет с непълнолетно момиче, остава в ареста, съобщиха от Районния съд в Бургас.\r\nДнес е гледана мярката за неотклонение - \"задържане под стража\" на обвиняемия. В съдебната зала бившият военен е признал вината си.\r\nЗаседанието в Районния съд в Бургас бе закрито, поради деликатността на престъплението, в което е обвинен мъжът.\r\nА то е, че в периода от 9 до 25 януари тази година, чрез социалната мрежа Фейсбук и програма Месинджър Христов е установил контакт с непълнолетната с цел блудствени действия.\r\nВ своите мотиви съдът е счел, че престъплението, за което е привлечен обвиняемият, е тежко и умишлено, за което законът предвижда наказание от 1 до 6 години \"лишаване от свобода\".\r\nОпределението на Районен съд - Бургас подлежи на обжалване или протестиране пред Окръжен съд - Бургас в тридневен срок.", "date": "2018.03.31", "title": "Бивш военен остава в ареста, заради блудство"}
{"url": "https://www.dnes.bg/zvezdi/2018/03/31/zvezdite-koito-sa-krasivi-seksi-no-i-otrovni.372350", "text": "Те са красиви, сексапилни, с ангелски лица, но когато някой застане на пътя им не се церемонят и газят. Някои от най-известните хубавици в света на шоубизнеса са с души на демони, а кризите им на гняв и раздвоеният им език поставят нащрек околните, пише сп. Story.  \n\r\nКазват, че латинодивата се държи не само надменно, а направо обидно с хората, които счита за по-низшестоящи от нея. Певицата обиждала домашните си помощници и се отнасяла с тях буквално като с роби. Продавачките в магазините правели всичко възможно, за да й угодят, но старанието им никога не било достатъчно – нищо не й харесвало, тя се цупела и настоявала да се извадят всички дрехи от склада в нейна чест. Наглостта й стигала дотам, че в хотелите Джей Ло изисквала смяна на интериора в стаята, ако той не й харесва. Всичко това обаче остава в сферата на слуховете, тъй като звездата отказва да признае греховете си и твърди, че всички тези истории са измислени от хора, които й завиждат заради красотата и славата. \r\n                    \r\n                    \r\n\n\r\nОткакто стана звезда от вампирската поредица „Здрач“ до ден днешен Кристен не е спряла да се оплаква колко е гадно да си известен. А подобни мрънкания за тежкото й битие на знаменитост и как дори понякога се срамува от работата си, са дразнещи, дори за феновете й. Актрисата мрази журналистите и папараците. Кристен признава, че има труден характер и рядко допуска хора до себе си: „Майка ми често натяква, че не се разбирам с колежките и страня от тях. Но не мога да се държа така, все едно се познаваме от 100 години. Ако ме кефят, говоря, ако не – просто не им обръщам внимание.“ Почитателите на звездата вече свикнаха с нацупената й муцунка и не се изненадват от честите й хейтърски откровения, като например това  за високите токчета: „Като се заговори, че ще трябва да дефилирам по червения килим на някое събитие, направо ми се повдига заради този гаден атрибут от дамското облекло. Просто е кошмар!“\r\nВижте още звезди в", "date": "2018.03.31", "title": "Звездите, които са красиви, секси, но и отровни!"}
{"url": "https://www.dnes.bg/stranata/2018/03/31/zashto-vlakyt-se-zapali-kyso-syedinenie-nezagasen-fas.372416", "text": "Към 20 часа в петък в четвъртия вагон на бързия влак от София за Бургас, когато той спира на гара Коньово, влизат тичайки трима младежи. Казват на кондукторката Фатме Хюсеин, че в трети вагон се усеща миризма на изолация и пушек. \nРеакцията на Хюсеин е бърза, разпорежда се пътниците от двата вагона веднага да слязат. Професионализмът на превозната бригада спасява живота на пътниците, те са 80 души. Докато дойде пожарната в гасенето са се включили началникът на влака Константин Иванов и локомотивната бригада.\n\r\nТова разказва Бойчо Скробански, шеф на разследващото произшествията звено към Министерството на транспорта пред .\r\n                    \r\n                    \r\nКакво е предизвикало страховития пожар, който напомни за трагедията във влака София - Кардам при Червен бряг на 28 февруари 2008 г. Тогава в огнената стихия загинаха 9 души. Сега е малкият дявол, казвали железничари, защото влакът е бил спрял на гарата. Ако е бил в движение и то в участък, който позволява 100 км в час, не се знае какво е можело да се случи. \n\r\nСкробански казва, че е рано за основна версия, предстои изгорелите вагони да бъдат закарани в техническото депо в Пловдив и тогава ще започне същинската работа по отхвърляне на хипотези, за да се стигне до причината. Досега е правен визуален оглед на овъглените вагони.\n\r\nИмало е късо съединение и то е било силно, за да се запали вагонът и толкова бързо да изгори, смята шефът на разследващото звено. Ще се търси стопилка, за да се разследва дали е първична или вторична. Тоест - ако се окаже, че късото съединение е било вторично, то причината за запалването е друга. По всяка вероятност пожарът не е станал веднага, възможно е да е имало тлеене и по време на престоя на Коньово  да е станало възпламеняването. От течението пък е пламнал и четвъртият вагон. Огънят е тръгнал назад, а не към предните два вагона и локомотива. \n\r\nПредстои да се изследва оборудването под рамата, да се влезе в командното табло. Трябва да се види отдолу, защото високото напрежение върви под рамата, казва Скробански. Прави впечатление, че рамите са провиснали, както във влака София-Кардам, казва още той. \n\r\nПредстои да се гледат паспортите на вагоните, протоколите от ревизиите, кой ги е правил, спазени ли са технологиите.  \n\r\nЕдва след тогава ще се направят препоръки към железопътния превозвач, към Националния орган за безопасност - Изпълнителна агенция \"Железопътна администрация\", за да се избегне повторение, ако проблемът е технически. \n\r\nНе е коректно да се вади версия, заяви пък шефът на \"БДЖ - Пътнически превози\" Пламен Пешаров. В момента разследват три групи - разследващия полицай, звеното на Министерството на транспорта и работна група на БДЖ, назначена от Пешаров.\n\r\nСпоред експертите на БДЖ не изключват версията пожарът да е тръгнал и от тоалетната.  От този край не може късо съединение да е предизвикало запалването, тъй като там елтаблото е 25 волта, казва Пешаров.  Не се изключва никоя версия, дори и тази пожарът да е умишлен, въпреки че е малко вероятно. \n\r\n\"Най-важното е, че няма жертви, че превозният персонал е реагирал бързо, справил се е перферктно\", заяви той.\n\r\nДвата вагона са минали ремонт през 2015 г., единият - капитален, при което се разглобява целият, а другият - среден. ", "date": "2018.03.31", "title": "Защо влакът се запали? Късо съединение, незагасен фас?"}
{"url": "https://www.dnes.bg/muzika/2018/03/31/talantlivi-no-loshi-pevicite-s-koito-nikoi-ne-shte-da-raboti.372353", "text": "Изискванията и претенциите на някои звезди са популярни колкото и талантът им. Но независимо че са доказали се творци, прищевките им често влудяват останалите и много хора в индустрията отказват да работят с тях.\n\r\nКои са певиците, работата с които изисква здрави нерви?\n\r\n\n\r\nМарая Кери отдавна е известна с нелепото си поведение и претенции и очевидно това не се е променило с възрастта. За певицата се знае, че почти винаги закъснява, независимо дали става въпрос за интервюта, изяви за телевизионни предавания и т. н.\n\r\nТя е известна и с екстравагантния си начин на живот. Наема цели етажи в луксозни хотели, изисква в лимузините, в които се вози да има бутилки шампанско от 1000 долара, сервирани в охладители, инкрустирани с диаманти.\r\n                    \r\n                    \r\nТя рядко излиза без екип от помощници и очевидно е груба за лоялния си персонал. Дори Ники Минаж казва, че да се работи с нея е кошмар.\n\r\nВижте кои со останалите певици в \r\n ", "date": "2018.03.31", "title": "Талантливи, но лоши: Певиците, с които никой не ще да работи"}
{"url": "https://www.dnes.bg/obshtestvo/2018/03/31/chist-pred-temida-byrz-i-silen-ili-kak-se-stava-policai.372412", "text": "За да сложат униформа, кандидатите да влязат в МВР трябва да минат редица изпити. Изискват се поне 30 лицеви опори или коремни преси за жените, бягане на 800 метра и тичане в осморки за норматив. Това са част от приемните изпити, които държат желаещите а станат полицаи.\r\nТе важат и за мераклиите за 3-те школи в Пазарджик, Казанлък и Варна и за Академията на МВР, където се взимат под внимание и оценките от дипломата за средно образование. \n\r\nНормативите се покриват по точкова система и 30 лицеви опори е минималният праг, за да може човек да се надява, че ще бъде приет. Разбира се, по-високата оценка дава по-голям шанс, особено ако кандидатите са повече от обявените свободни позиции в 27-те областни дирекции на МВР, Столичната и Главна дирекция “Национална полиция”.\r\r\n                    \r\n                    Трябва да подадат документите си в структурата, за която кандидатстват. Обвиняеми или подсъдими също не могат да кандидатстват.\r\n\"Чисто полицейската работа почва да се учи в момента, в който станеш  пълноправен служител и излезеш на улицата, на обекта или като отидеш на  2-3 мача и край тебе хвърчат камъни. По протести и такива събития - там  се калява самият полицай.” Думите са на Михаил Златанов,  заместник-директор на жандармерията, пред в. .\n\r\n Кандидатите не трябва да са по-възрастни от 40 години към датата на обявяване на конкурса, като това не важи за вече работещи в МВР. Представя се и медицинска бележка, че са годни за работа в полицията.\n\r\nСледващият етап е психологичното изследване в 2 части. Първата е тест, който се попълва за определено време.\r\nЦелта е да се видят интелектът и логическото мислене на кандидатите. След това има и устно събеседване с желаещия да стане полицай.\n\r\n Мъжете трябва да скочат от място поне 240 см за максималните 8 точки, а при 205 см получават само 1. И докато това е най-ниският резултат при силния пол, за жените е най-високият. Следва бягане на 4 осморки. Мъжете трябва да изтичат дистанцията, която е 4 метра между конусите, под 16,2 сек, а жените - 16,6. Има и бягане на 800 м, а нормативът за мъже е под 3 мин и 10 сек. Точки не се присъждат за повече от 3 мин и 45 сек. Жените имат по 10 секунди повече.\n\r\nПоследният изпит за мъжете са лицевите опори. Там трябват поне 55 за отлична оценка, а под 30 не се присъждат точки. При жените стандартът е същият, но вместо лицеви опори се правят коремни преси. Точките от всички дисциплини се събират и напред продължават само най-добрите, а дори провалът в една категория означава отпадане от конкурса.\n\r\n “Случвало се е да попитаме човек защо се е насочил към МВР и той да каже, че мама и тате са го посъветвали така”, признава Михаил Златанов. Мотивите на родителите били сигурната заплата и ранното пенсиониране, а децата им се стараели да им угодят.\n\r\nИ макар да има и такива, повечето са млади, мотивирани момчета и момичета между набор 93 и 98, казва Златанов. По-рядко са кандидатите, които са близо до 40 г. “Това са хора, които късно са се осъзнали, някои са работили по чужбина, други в частни фирми и при тях мотивът е за по-голяма сигурност”, анализира зам.-директорът, като уточнява, че говори само за жандармерията. Същото е съотношението и за другите структури.\n\r\n“Дори при търсещите държавна работа обаче в последствие идва и мотивацията”, посочва Златанов.  Според него техниката, черните униформи, камионетките и екипировката са част от нещата, които привличат младежите да се насочат към жандармерията.\n\r\n\n\r\nТам са на пълен пансион, получават 80% от заплатата на позицията, за която кандидатстват. Обучението започва с базов етап, който е от 6 модула и след всеки има изпит. Първият е “Полицията в служба и защита на обществото” и се дели на 3 части. Застъпени са 29 учебни часа.\r\nВторият модул - “Полицейски правомощия”, е 119 часа. Той също е разделен на 3 части, сред които има обучение и по право на ЕС. Следващият модул е “Превенция и разкриване на престъпления”. В него кандидатите учат наказателно право, криминалистика и превенция и разкриване на видовете престъпления. Тук най-много са часовете - 111, в първата дисциплина, защото е предвидена подготовка по Наказателния и Наказателнопроцесуалния кодекс.\n\r\nОтделен модул е посветен на полицейската психология, която се изучава в 23 часа. Учат се и основи на компютърната текстообработка за 22 часа.\n\r\nПоследният модул е най-дълъг и в него се учат стрелкова подготовка и полицейската лична защита. Предвидена е и подготовка по ядрена, химическа и биологична защита, както и общи правила за оказване на долекарска помощ. Хорариумът е 150 часа, като полицейската лична защита и стрелковата подготовка, при която първо се учи теория, са най-застъпени.  \n\r\nДори по време на базовия етап на обучението от дирекциите изпращат служители, които да преподават. “Например отиват боеваци и показват разпръскване на масови безредици, бойни строеве и други”, дава пример Михаил Златанов.\n\r\nСлед този етап е практическият стаж по места, който е 2 седмици. Обикновено той се кара там, закъдето кандидатства човек. “Водим ги на всички обекти, на които има задачи.\n\r\nАко по време на стажа има протест или рисков мач, отиват и гледат, за да видят за какво става въпрос, но не участват, защото още не са готови”, казва зам.-директорът за практиката в жандармерията.\n\r\nСлед стажа всички се връщат в школата, където има още 3 модула за обучение според специалността, за която кандидатстват. При жандармерията например седмият е “Дейност на органите от дирекция “Жандармерия” по опазване на обществения ред”. Там се изучава структурата ѝ, изпълнението на патрулно-постовата дейност и други. Общият хорариум е 117 часа, има и подготовка за специфичната административна дейност.\n\r\nОсмият модул е “Използване на физическа сила и използване на полицейски помощни средства”. Това е учено и преди, но заради по-рисковата дейност се изучава по-детайлно. Има теория и практика.\n\r\nПоследният модул е продължаващо обучение по стрелкова подготовка – 28 часа, и полицейската лична защита – 36 часа. Обучението завършва с общ изпит по теория и практика на професията, който е заключителен. Цялото време в школата е 1120 часа.\r\n“. С това обучението не приключва, а реално започва”, изтъква Златанов. Подчертава, че полицаят започва да се изгражда като такъв чак в практиката си, а много важна е ролята на прекия ръководител, който да го мотивира и да го научи на добри практики.\n\r\nВпечатленията му от постъпилите от Академията на МВР също са много добри, но и те имали нужда да влязат \r\nмалко в екшъна, преди да станат завършени полицаи. Златанов добавя, че някои от служителите в жандармерията се разочароват от охраната на стратегическите обекти и седенето в будки.\n\r\n“Минават 2-3 месеца, година, а младият човек гори от енергия и иска динамика. Почва се търсене на начини да отидат в районни управления, други служби. Това вече няма как да се случи, защото създадохме 2 нови сектора - “Опазване на обществения ред” и “Масови мероприятия”. С тях дадохме възможност на служителите да избират - който иска, да остане на постове, а тези, които искат да са в екшъна, могат да се включат в него.”\n\r\n“Много държим и на продължаващото обучение, постоянно пращаме наши служители на учения, за да са в крак, защото средата е динамична, променя се”, казва Златанов и се гордее, че служителите на жандармерията постоянно тренират, правят разстановки за охрана на масови мероприятия, потят се във фитнеса и никога не пропускат мишената в стрелбището.\n\r\nИ макар жандармерията да изглежда наглед мъжка професия, Златанов отчита, че в последните години има и доста жени, които стават отлични полицаи. “По събития ще ги видите на първа линия. При протестите през 2013 г. аз ги дърпам да не са в първия строй, но те самите искаха да са най-отпред. Боеваци, такива са. Много нахъсани, много добри”, посочва зам.-директорът и изтъква, че дамите са по-старателни.\r\nВ Академията на МВР 20% от курсантите са жени\n\r\nПо 110 курсанти в специалността “Противодействие на престъпността и опазване на обществения ред” годишно обучава Академията на МВР. Съотношението мъже - жени е 80 на 20%. За разлика от школите тук кандидатите трябва да са под 35 г. Висшето училище е двукратен победител в професионалното направление “Национална сигурност” в рейтинговата система на университетите.", "date": "2018.03.31", "title": "Чист пред Темида, бърз и силен... Или как се става полицай?"}
{"url": "https://www.dnes.bg/obshtestvo/2018/03/31/prognoza-za-liatoto-shte-ima-otliv-na-rusnaci-ot-turizma-ni.372408", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За пръв път Бургас ще посреща групи от няколко нови пазара и само за месец април се очертава ръст на туристическия поток над 10%. Това каза Иван Иванов, председател на Бургаската туристическа камара в предаването \"В развитие\" на Bloomberg TV Bulgaria.\r\nОт съществено значение е и, че туристическият бранш разработи туристически индивидуални пакети, а общините Приморско, Бургас, Поморие и Несебър изготвиха своите културни програми още от месец март - за периода март-октомври включително. \n\r\nОткрояват се обаче пазари, където имаме съществени спадове, алармира гостът.\n\r\n\"Франция - 36,2%, Беларус - 9%, Ирландия и Исландия - 10%. Губим пазари като Казахстан, Узбекистан, Словения, Италия, Испания и др.\", заяви той.\r\n                    \r\n                    \r\nНа въпроса как ще се отрази на българския туризъм завръщането на Турция на туристическите пазари, събеседникът каза, че \"за сезон 2018 при всякакви случаи и обстоятелства руският пазар ще бележи спад около 20%\".\n\r\nПо думите на Иванов културно-историческият туризъм в Бургас има голям потенциал за развитие, както и балнеоложкия. Той подчерта, че е наложително да бъдат извършени ремонтни и рехабилитационни дейности в \"Слънчев бряг\", за да може курортът да бъде използван и през зимата.\n\r\n\"По отношение на групите туристи на възраст след 55 години - не са подписани споразумения в областта на здравното осигуряване със страните от бившия СССР, а те имат големи социални фондове. Не се работи по отношение на Германия и Холандия, където ежегодно се провеждат туристически изложения за граждани на тези страни над 55 години, които можем да посрещаме в резултат на създадената организация от нискобюджетните авиолинии\", заяви той.", "date": "2018.03.31", "title": "Прогноза за лятото: Ще има отлив на руснаци от туризма ни!"}
{"url": "https://www.dnes.bg/crime/2018/03/31/dvama-motoristi-zaginaha-v-plovdiv-i-krai-ruse.372401", "text": "В Пловдив 39-годишен моторист е загинал на място, след като се блъснал в паркиран автомобил на бул. \"Княгиня Мария Луиза\" в района на полиграфията, съобщиха от пресцентъра на ОД на МВР.\n\r\nПланираното за днес рокерско шествие до Бачково за откриване на мотосезона бе помрачено. Мотошествието е обявено под мотото \"Спрете войната на пътя! Искам да се прибера Жив!\".\n\r\nИнцидент беляза откриването на мотосезона и в Русе днес. Моторист загина в катастрофа на пътя Бяла-Русе. \n\r\nТой застигнал тир, който пътувал към дунавския град, при неясни до момента причини, при изпреварването мотористът се ударил в товарния автомобил. \n\r\nМъжът е загинал на място. При инцидента има и двама ранени. \r\n                    \r\n                    \r\nИзвършен е оглед, движението в района се регулира от пътни полицаи.\r\nПри друга катастрофа на пътя Асеновград - Бачково пострада още един моторист. Той се е блъснал челно с автомобил, след като машината му навлязла в насрещната лента. Мъжът е откаран в болница.\r\nДвижението на мястото на катастрофата е ограничено и се регулира от полиция.\r\n ", "date": "2018.03.31", "title": "Двама мотористи загинаха - в Пловдив и край Русе"}
{"url": "https://www.dnes.bg/health/2018/03/31/mejdu-2-i-8-ot-bremennite-u-nas-razvivat-preeklampsiia.372302", "text": "Д-р Сергей Славов завършва висшето си медицинско образование в Медицински университет – София през 2003 г. Взима специалност по акушерство и гинекология през 2009 г. Към момента е лекар АГ асистент към Родилна зала „Майчин дом“. Ежегодно участва в конгресите на европейската асоциация по стерилитет и човешка репродуктивна ембриология (ESHRE). Д-р Сергей Славов говори за един от зачестяващите проблеми през бременността през последните години – прееклампсията. Той е един от лекторите на осмия Форум бременност и детско здраве, който се провежда днес и утре в София ивент център. Д-р Славов, какво представляват прееклампсията и еклампсията и с какво те са опасни през бременността? Прееклампсията представлява сериозно усложнение на бременността, което обикновено се наблюдава във втората и половина (след 20 гестационна седмица). Проявява се с повишени стойности на артериалното налягане  хипертония) и поява на белтък в урината  протеинурия). Точната причина за прееклампсията все още не е известна, но по-често засяга бременните за първи път жени. Жени, които са развили прееклампсия, са с по-висок риск да развият отново заболяването през следващите си бременности. Заболяването не е рядко и засяга между 2 и 8 на 100 бременни. Около 0,5% от бременните развиват т.нар. тежка прееклампсия, която е животозастрашаващо заболяване - както за майката, така и за плода. Симптомите може да се развият и след раждането. При тежката прееклампсия стойностите на артерианото налягане обикновено са много високи (над 160/100 мм живачен стълб) както и загубата на белтък в урината е сериозна (над 4 г/24 часа). Заболяването засяга всички органи и системи – бъбреците, черния дроб, белите дробове и мозъка. Могат да се появят и проблеми с кръвосъсирването. Когато прееклампсията засегне мозъка се появяват гърчове. Заболяването се нарича еклампсия. Тя се проявява преди или веднага след раждането. Среща се при около 1 на 4000 бременни. Освен майката, прееклампсията засяга сериозно и плода. Цялото интервю с рисковете от прееклампсията може да прочетете на Puls.bg", "date": "2018.03.31", "title": "Между 2 и 8% от бременните у нас развиват прееклампсия"}
{"url": "https://www.dnes.bg/obshtestvo/2018/03/31/partita-na-otkrito-sled-23-chasa-veche-niama-da-moje.372383", "text": "Заведенията в курортите и в жилищните квартали няма да имат право да озвучават открити площи между 14 и 16 ч. и между 23 и 8 ч. Производствените и търговските обекти в жилищни сгради и сгради със смесено предназначение нямат право да ги зареждат между 23 и 8 ч. \n\r\nТова е записано в проект за изменение на Закона за защита от шума в околната среда, публикуван за обществени консултации, пише \"Монитор\". Глобите при първоначално нарушение ще са от 500 до 2000 лв., а за повторно ще достигат до 10 000 лв., е записано в проекта.\n\r\nИзключение за посочените часове може да има при мероприятия на открито.\n\r\nСилният шум на открито е забранен и за пътни транспортни средства, освен ако нямат специален режим на движение. Ресторантите и дискотеките, които озвучават открити площи, ще трябва да ползват единствено техника с монтирани автоматични регулатори, контролиращи нивото на звука така, че да не се допуска шум в открити площи над граничните стойности, пише в проекта.\n\n\n\r\r\n                    \r\n                    В мотивите е записано, че проектът има за цел опазване на здравето на населението от вредното въздействие на шума.\n\r\nРегионалните здравни инспекции ще трябва да издават становище, когато търговски и производствени обекти работят в жилищни сгради или в сгради със смесено предназначение, в които част от сградата е предвидена за жилищно строителство.\n\r\nСпециална наредба ще определя какво е нормална акустична обстановка в жилищни квартали, курорти и територии със смесено предназначение.\n\r\nВ проекта се предлагат по-високи глоби за нарушенията.\n\r\nПрез лятото миналата година вицепремиерът Валери Симеонов лично се зае с въдворяването на шумните дискотеки по морето. Той и полицейски екипи провериха заведения в Слънчев бряг, като бяха иззети музикални уредби.\r\n ", "date": "2018.03.31", "title": "Партита на открито след 23 часа? Вече няма да може!"}
{"url": "https://www.dnes.bg/obshtestvo/2018/03/31/pismenost-tyrgoviia-i-daritelstvo-rodyt-na-paisii.372227", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Биолог по образование, но човек, изкушен от музиката, правнукът на Хадживълчовия род и родственик на Паисий Хилендарски - Лазар Хадживълчев, издава новата история на рода в книга.\n\r\n\"В нашия стар бански Кундев род дарителството се предава от поколение на поколение като най-ценно качество. Още братът на Паисий - хаджи Вълчо, е известен като ктитор на Хилендарския и Зографския манастир в Атон. Името му се споменава в епархиалните поменици и на двата манастира като техен благодетел. Вълчо единствен от тримата братя оставя потомство, тъй като Лаврентий и Паисий са монаси. Има баснословни легенди за богатството му\", разказва в студиото на \"Фамилно\" Лазар Хадживълчев. \r\n                    \r\n                    \r\n\"В нашия род се разказва, че е изсипвал жълтиците си след успешно пътуване върху една черга в двора. Той е уважаван търговец, има свои кантори от Виена до Кавала. Керваните му кръстосват из цяла Европа. По техния път той строи ханове и мостове. Паисий е пътувал с керваните на брат си и е имал възможност да види какво се случва по света, да посети библиотеки и след това да стъпи на този опит, за да създаде тази светиня \"История славянобългарска\", сподели още той пред .\n\r\n\"Днес потомци на нашия род има из цял свят - от Банско, през Австралия - до Щатите. Мечтата ни е да успеем да се преборим с неуредиците с държавата около семейната къща в Банско, която може да се превърне във важен музей\", допълни Хадживълчев.\n\r\nПовече за историята на рода на Лазар Хадживълчев можете да чуете в събота от 10:30 часа в предаването \"Фамилно\" по Bulgaria ON AIR.", "date": "2018.03.31", "title": "Писменост, търговия и дарителство: Родът на Паисий"}
{"url": "https://www.dnes.bg/notifikacii/2018/03/31/niama-postradali-pri-zapalvane-vyv-vlaka-sofiia-burgas.372384", "text": "Няма пострадали хора от влака София-Бургас, който се запали снощи на гара Коньово, община Нова Загора, предаде БНР, като се позова на Главна дирекция \"Противопожарна безопасност и защита на населението\" и БДЖ. \n\r\nЗапалили са се два вагона на бързия влак.\n\r\nИнцидентът е станал малко след 20.00 часа в края на трети вагон. Огънят е обхванал и четвърти вагон. \n\r\nПътниците са евакуирани от персонала на влака и няма пострадали. В него са пътували около 80 души.\n\r\nОт пресцентъра на полицията в Сливен обявиха, че три противопожарни екипа са потушили огъня.\n\r\nВероятно става дума за техническа неизправност, но все още официална информация за причината за пожара няма. \r\n25 души пристигнаха с автобуси на бургаската жп гара около 1 без 20 тази нощ, след като два вагона от влака София-Бургас, с който пътуваха, изгоряха снощи на гара Коньово, община Нова Загора. В Бургас пътниците бяха посрещнати от техни роднини, които се оплакаха от липса на каквато и да е официална информация за инцидента.\n\r\nСпоред очевидци огънят е възникнал в задните купета на трети вагон. По-късно е обхванал и съседния, четвърти вагон, но това е станало, след като хората са били изведени в безопасност.\r\nДвижението на влакове по линията вече е възстановено. ", "date": "2018.03.31", "title": "Няма пострадали при запалване във влака София-Бургас"}
{"url": "https://www.dnes.bg/stranata/2018/03/31/topla-i-vetrovita-sybota-gradusite-skachat-do-25.372386", "text": "Разкъсана висока и средна облачност ще има днес. Ще духа слаб до умерен вятър от юг-югозапад, който след обяд и през нощта ще се усили чувствително, особено в Източна България и в районите северно от планините. \n\r\nМаксималните температури ще са между 20° и 25°, за София - около 22°. Такава е  на НИМХ при БАН.\n\r\nПо Черноморието ще има разкъсана средна и висока облачност. Ще духа до умерен вятър от юг-югозапад, който в следобедните часове ще се усили. Максималните температури ще са от 10°-11° в северната до 17°-18° в южната част. Температурата на морската вода е 7-8°. Вълнението на морето ще е около 2 бала, след обяд по северното крайбрежие ще се усили.\r\n                    \r\n                    \r\nНад планините облачността ще е предимно значителна. Ще духа силен, по билата до бурен южен вятър. Максималната температура на височина 1200 метра ще е около 13°, на 2000 метра – около 5°.\r\n ", "date": "2018.03.31", "title": "Топла и ветровита събота, градусите скачат до 25"}
{"url": "https://www.dnes.bg/obshtestvo/2018/03/31/praznik-e-lazarkite-peiat-za-plodorodie-za-blagodat.372385", "text": "Православната църква отбелязва днес църковния празник Лазаровден, който е с подвижна дата и винаги е в предпоследната събота преди Великден.\n\r\nВ календара на християнската църква празникът е свързан с един от най-вълнуващите евангелски сюжети - с възкресението на Лазар, живял в град Витания, близо до Йерусалим.\n\r\nСпоред евангелието, когато Спасителят е в земите отвъд река Йордан, Лазар се разболява и умира. Когато месията се връща, възкресява покойника на четвъртия ден от неговото погребение в знак на благодарност за проявеното от него гостоприемство.\n\r\nСпоред средновековни ръкописи Лазар живее още 30 години в строг пост и въздържание и е провъзгласен за първи епископ на град Китион на остров Кипър.\r\n                    \r\n                    \r\nНа Лазаровден църквата отбелязва с празнична литургия възкресението на Лазар, както и паметта на свети мъченик Лазар Български, измъчван и убит на 23 април 1802 година.\n\r\nСпоред българската народна традиция Лазаровден, или \"Лазарица\", \"Лазарова събота\", е денят, в който се ознаменува превръщането на подрастващите момичета в моми за женене.\n\r\nНа този ден групи от по шест-седем момичета на възраст от 10 до 16 години, облечени в празнични дрехи или невестински костюми и закичени с венци и китки, обикалят домовете в селото. Като пеят обредни песни за всеки член от семейството, те възхваляват деца, стари, млади, моми, ергени, невести, както и овчари, говедари, коняри. Домакините ги даряват с яйца и пари.\n\r\nВярва се, че къщата, в която са влезли и пели лазарки, ще бъде честита през цялата година. Лазарките обхождат горите, реките и ливадите. С песен навлизат в нивите и пожелават богата реколта от раззеленилото се жито.\n\r\nНа Лазаровден имен ден празнуват: Лазар, Лазо, Лъчезар.\r\n ", "date": "2018.03.31", "title": "Празник е! Лазарките пеят за плодородие, за благодат"}
{"url": "https://www.dnes.bg/rusia/2018/03/31/pretyrsiha-ruski-samolet-v-london-zaradi-skripal.372388", "text": "Самолет на авиокомпания \"Аерофлот\", който излетя снощи от Лондон за Москва, след като бе претърсен от сътрудници на граничната служба и митницата на лондонското летище Хийтроу, кацна на летище Шереметиево, съобщи ТАСС, като се позова на данните от електронното табло на аерогарата.\n\r\nВчера от \"Аерофлот\" съобщиха, че властите на Великобритания, без да посочат причини, са извършили огледа, като принудили членовете на екипажа да напуснат самолета и изолирали командира в пилотската кабина, което според компанията е в разрез с международната практика. Посолството на Русия във Великобритания е изпратило нота във Форин офис с искане за обяснения.\n\r\n\"Станахме свидетели на още една груба провокация на британските власти. Сили на граничната служба и митницата претърсиха самолета на \"Аерофлот\" извършващ полет 2582/2583 Москва - Лондон - Москва. Подобни неща се случват крайно рядко и по принцип са извънредни\", заяви прессекретарят на посолството, цитиран от ТАСС. \r\n                    \r\n                    \r\nБританците се опитали да претърсят самолета без присъствието на екипажа, продължава той, подчертавайки, че това е категорично забранено от действащите правила. След като на летището пристигнал сътрудник на посолството, след продължителни преговори той успял да издейства разрешение командирът на полета да присъства на обиска. \n\r\nНакрая британците отказали да представят \"каквито и да било писмени документи, посочващи причината за акцията, правното й основание и резултатите\", заяви говорителят на посолството, като свързва случая с \"политиката на враждебност на правителството на Обединеното кралство по отношение на Русия\".\n\r\nПо-рано вчера кореспондент на ТАСС успял да разговаря с пътник на име Александър, който пристигнал с полет 2582 в 15,57 местно време от Шереметиево на Хийтроу. По думите му при слизането пътниците били пресрещнати от около седем полицаи с куче на самия изход (на вратата на ръкава). Те им наредили да свалят от рамо чантите и раниците и да ги държат ниско долу, за да може кучето да ги подуши. Александър видял как няколко човека са отведени настрани и ръчният им багаж е претърсен. Това предизвикало задръстване в салона. Сред пътниците имало и руснаци, и чужденци. \"Всичко това беше много неприятно и крайно необичайно\", казва пътникът.\n\r\nФорин офис е потвърдил за руската емисия на Би Би Си факта за обиска на самолета Airbus А-321 на \"Аерофлот\", пристигнал с редовен полет на Хийтроу. По информация на британското външно министерство претърсването е било извършено от митническата служба, а не от полицията. Не се посочва във връзка с какво разследване.\n\r\nРуската емисия на Би Би Си отбелязва, че този самолет А-321 с бордови номер VP-BOC за последен път е извършил полет по маршрута Лондон-Москва-Лондон на 5 март. Преди това е летял от Москва до Хийтроу на 26 февруари. Снощи след претърсването е излетял обратно за Москва със закъснение от три часа. \n\r\nАко, както предполага руското външно министерство, това е свързано с делото Скрипал, възможно е британските следователи да търсят следи от нервнопаралитично вещество в салона и багажното отделение, предвид версията, че с този самолет във Великобритания може да е пристигнал отровителят с веществото, или че след покушението може да е излетял за Русия със същия самолет, посочва Би Би Си. \n\r\nЮлия Скрипал е пристигнала на гости при баща си от Москва на 3 март също с полет на \"Аерофлот\", но в този ден самолетът е бил друг. На следващия ден, 4 март, тя заедно с баща си, е намерена на градинска пейка в Солсбъри в безсъзнание.\n\r\nБритански официални органи вече са извършвали следствени действия на самолети, разследвайки смъртта на Александър Литвиненко през 2006 г., припомня Би Би Си. Бившият офицер от Федералната служба за сигурност, написал книгата \"ФСБ взривява Русия\" и избягал във Великобритания, е отровен с рядък радиоактивен изотоп - полоний-210. \n\r\nВ хода на разследването следи от полоний са открити и в самолети, извършващи полети между Москва и Лондон. Тогава са претърсени десетки лайнери, в това число Boeing-767 на British Airways и самолети на руската компания \"Трансаэро\". Обискът и снетите проби са показали наличие на следи от полоний-210, попаднали в салона преди момента на отравянето на Литвиненко, сиреч радиоактивната следа в самолетите са оставили не лицата, които са имали контакт с Литвиненко и са могли \"да се заразят\" с радиация от него, а тези, които са донесли полония във Великобритания. \n\r\nСпоред информацията от британските разследващи следи от полоний са били открити на местата, където преди срещата с Литвиненко са били бившите му колеги от ФСБ Андрей Луговой и Дмитрий Ковтун (включително помещението в посолството на Великобритания в Москва, където са получили визи преди пътуването, и в самолета край мястото, където е седял Луговой при полета). Това е станало едно от основанията за кралската прокуратура да обяви Луговой за главен заподозрян за убийството на Литвиненко.\r\n \r\n/БТА/\r\n ", "date": "2018.03.31", "title": "Претърсиха руски самолет в Лондон – заради \"Скрипал\"?"}
{"url": "https://www.dnes.bg/stranata/2018/03/31/maika-i-sin-jiveiat-v-zemlianka-v-shumen-zashto.372387", "text": "75-годишна жена и 50-годишният й син са били открити в землянка до един от централните булеварди на Шумен при почистване на района от храсти.\n\r\nНе е известно от колко време двамата са обитавали изоставено помещение, ползвано някога за цветарник, но социалните служби в града са се мобилизирали и семейството ще бъде настанено в Кризисен център, пише „Монитор“.\n\r\nТодорка, която казва, че е на 75 или 76 години, не може да прецени дали са в землянката от година или повече. Някога живеела с двамата си синове на ул. \"Надежда\". Преди няколко години обаче братята се скарали и по-малкият разбил главата на 50-годишния днес Румен. Наложило се майка и син да се изнесат от дома си, така попаднали в храсталаците близо до спортна зала \"Плиска\" под старите еврейски гробища. \r\n                    \r\n                    \r\nБърлогата на бездомниците е на много оживено място до жп моста на бул. \"Симеон Велики\" и покрай нея всеки ден минават стотици пешеходци. Никой обаче не забелязвал коптора, защото районът бил обраснал с гъсти храсталаци.\n\r\nПри разчистване на ниската растителност по северния скат на булеварда работниците от общинското предприятие \"Паркове и обредна дейност\" останали изумени. Щом отрязали няколко храста, пред очите им изникнал малък двор, пълен с всякакви битови отпадъци - бутилки, пластмаси, корита. \n\r\n\"Много трудно живеем тук, няма ток, няма вода, за вода ходим до център с тази количка, но и тя се счупи. Носим вода за пиене, за пране няма\" - разказа възрастната жена.\n\r\n\"Общината ще ограничи достъпа до района, по груби изчисления премахването на отпадъците ще струва няколко хиляди лева\" - коментира пресаташето на кметството Роза Енчева. Майката и синът  ще бъдат настанени в Центъра за временно настаняване на ул. \"Шуменска комуна\", докато общината съвместно с Регионалната дирекция „Социално подпомагане“ намерят трайно решение по случая.\r\n ", "date": "2018.03.31", "title": "Майка и син живеят в землянка в Шумен! Защо?"}
{"url": "https://www.dnes.bg/politika/2018/03/31/ot-rusiia-skripal-razcepi-zapada-bylgariia-syiuznik-na-moskva.372389", "text": "Отравянето на бившия полковник от ГРУ Сергей Скрипал раздели Запада на два лагера. Мнозинството застана на страната на Лондон, подкрепяйки обвиненията по адрес на Русия, за които няма доказателства. Но редица страни неочаквано се отказаха от натиска срещу Москва и запазиха неутралитет с надежда, че британците все пак ще представят доказателства, пише Утро.ру.\n\r\nТака България обърна гръб на Великобритания. Тя, както и останалите „опозиционни“ страни, няма намерение да гони нито руски дипломати, нито технически персонал.\n\n\n\r\n\"На практика ние показахме пълна солидарност с Великобритания. В момента като страна-председател на Съвета на ЕС ние смятаме, че ни е необходимо да запазим канала за комуникация с Русия\", заяви българският министър-председател Бойко Борисов, пише изданието под заглавие „България влезе в десетката на страните-съюзници на Русия“.\r\n                    \r\n                    \r\nСпоред руския политолог Дмитрий Журавльов това решение показва наличието на \"здрав разум\" в ръководството на България.\n\r\n„Великобритания не си даде труда да доказва обвиненията си. Тя поиска единни действия просто въз основата на това, че „ние сме съюзници, значи трябва да правите като нас“. С България сме имали различни етапи на отношения в постсъветския период. Българите обаче не измениха на здравия разум“, заяви експертът. \n\r\nСпоред него подобно поведение ще се отрази на София, защото Брюксел няма да остави без внимание това „провокативно“ поведение.\n\r\n ", "date": "2018.03.31", "title": "От Русия: \"Скрипал\" разцепи Запада, България – съюзник на Москва!"}
{"url": "https://www.dnes.bg/obshtestvo/2018/03/31/izumitelno-momchence-v-rodopsko-selo-zagovori-na-angliiski.372390", "text": "\r\n \r\nЕдно момченце от девинското село Грохотно изуми родителите си и местните хора, след като изведнъж проговори на английски език, без никой да го е учил. \n\r\n“Един ден просто заговори на английски, каза ми: Аз съм номер едно, ти си номер две, аз съм по-умен от теб. И след това не спря да говори на английски. Първоначално изпаднах в шок и паника, че му има нещо”, казва баща му Айдън.\n\r\nМалчуганът Семих Алиман е единствен син на Севинч и Айдън от Грохотно. Ходи на детска градина, където се говори български език. Майчиният му език пък е турски. \r\n                    \r\n                    \r\nДетето обаче проговаря на английски език, без да се запъва на думите изобщо. \n\r\n“Хората са страшно учудени. Някои си го обясняват, че е прероден. Други казват, че може да е от децата индиго, които много бързо възприемат. И все пак няма обяснение как е научил значението на думите, които използва”, казва бащата.\n\r\nЧудото със Семи станало, когато бил на пет години и половина. На 8 март той навършил 6 г.\n\r\nРодителите никога не са пребивавали в англоезична среда, пише. 52-годишният Айдън има фирма, която доставя интернет в района на Девин и поправя компютри, лаптопи и телефони. Учил е за учител, после следвал в Турция турска филология, но не я завършил. Бащата знае малко английски, който е научил покрай компютрите. Майка му въобще не говори чуждия език.\n\r\n“Сега, когато гледаме филми, малкият ни превежда”, казва 30-годишната Севинч. На въпрос кой те научи да говориш английски, хлапето заявява категорично: “Сам съм се научил!”\n\r\nДвамата чакали 10 г. да се роди синът им. “Много сме щастливи с него, но никога не ни е минавало през ум, че детето ще ни изненада така”, казват родителите. Преди да проговори на английски, детето можело да брои до 10. Дори и сега въобще не може да пише на чуждия език.\n\r\nСеми им казал, че се научил от детските филмчета, които гледа в интернет. Бащата на няколко пъти записва видео, в което детето спокойно разговаря и обяснява на английски всичко. Качил клиповете в YouTube. Тъй като не знае всичко, което синът му говори, веднъж решил да го провери. Намерил превод на редки вулгарни изрази и ги казал пред малкия, а той отсякъл: “Как не те е срам да говориш такива неща!”\n\r\nЗа да се убедят в способностите му, Айдън и Севинч накарали момченцето да разговаря с британско семейство. И се уверили, че говори добре. Иначе Семи като повечето си връстници обича да конструира, да играе с лего и да гледа филми, а мечтата му е да стане професор и да прави експерименти.\n\r\n ", "date": "2018.03.31", "title": " Изумително! Момченце в родопско село заговори на английски"}
{"url": "https://www.dnes.bg/obshtestvo/2018/03/31/rosen-petrov-s-operaciia-istoriia-po-bulgaria-on-air.372392", "text": "Росен Петров се завръща в национален ефир с историческо предаване по Bulgaria ON AIR. Всяка неделя в 16,30 часа водещият ще обръща внимание на знакови моменти в българската и световна история и значимите и противоречиви личности в „Операция: История“. \n\r\n„Операция: История“ е предаване за бъдещето. Единствено чрез познанието за това кои сме били, къде сме били, можем да знаем накъде отиваме. „Операция: История“ не е просто предаване за фактите и събитията, а за емоциите, за радостите и тъгите, които се крият зад тях. Ако някой може да говори емоционално за история, то това е Росен Петров“, каза Николина Димитрова, програмен директор на Bulgaria ON AIR.  \r\n                    \r\n                    \r\n„Операция: История“ ще предложи трибуна за полемика и плурализъм за миналото и истините, които трябва да знаем, и за героите, които трябва да помним. В рубриката „История на водещия“ ще бъдат представяни неизвестни факти и телевизионни разкази за живота на велики български личности, ще бъдат представяни непознати от учебниците герои, ще се изтъкват факти, които превръщат личната им история в завладяващ и емоционален разказ. \n\r\n„Исторически процес“ ще насочи вниманието върху противоречивите личности, процеси и периоди, като един срещу друг ще застават специалисти, общественици, хора на изкуството и културата. В рубриката Росен Петров ще дава трибуна и за вечните исторически спорове: „Имало ли е турско робство, или не? Трети март ли е нашият национален празник?“ „Кои са върховете и паденията в историята на страната ни“ и други важни теми. А в „Тяхната история“ популярни личности ще споделят своята любима история, която смятат за важна. \n\r\nРосен Петров е добре познат на българските зрители. Трупал е дългогодишен опит като телевизионен водещ, сценарист и продуцент, той е и търсен исторически анализатор и автор. А от 8 април се завръща в ефир след 4-годишна пауза.\n\r\n„Разказвал съм истории в национален ефир 10 години. Самият аз никога не съм очаквал, че хората толкова ще искат да гледат нещо, посветено на това какви сме били. Като всеки малък народ със славно минало и не особено радостно настояще, ние търсим основания за гордост  предимно в него. Когато историята е поднесена не като кухи факти и дати, а като драматичната житейска съдба на дадена личност, тя интригува  и аудитория, която няма академичен или чисто патриотичен интерес към миналото. Затова „Оперцаия: История“ ще открехне завесата към славното ни минало и нещата, които ни правят българи, за да се отправим към едно велико бъдеще“, каза Росен Петров. \n\r\nНе пропускайте първото издание на „Операция: История“ на Великден, 8 април, в 16,30 часа по Bulgaria ON AIR.  \n\r\n\r\n ", "date": "2018.03.31", "title": "Росен Петров с \"Операция: История\" по Bulgaria ON AIR"}
{"url": "https://www.dnes.bg/usa/2018/03/31/iskate-us-viza-pitat-za-aktivnostta-v-socialnite-mreji.372391", "text": "Федералните власти в САЩ предлагат да се събират данни за използваните самоличности в социалните мрежи на почти всеки, желаещ да влезе на американска територия. Мярката представлява сериозно увеличение на информацията, която се иска от кандидатите за виза за САЩ и е представена от Държавния департамент, предаде Ройтерс.\n\r\nПредложената мярка, която трябва да мине през одобрение от Административно-бюджетното управление към Белия дом, предвижда повечето кандидати за виза - както имигранти, така и неимигранти, да попълват формуляр с всички свои самоличности в социалните мрежи, които са използвали през последните пет години.\n\r\nИнформацията ще се използва, за да бъдат проверявани те самите и самоличността им, като от това ще бъдат засегнати по около 14,7 милиона души годишно.\r\n                    \r\n                    \r\nДосега според въведените през май 2017 г. правила служителите в консулските служби имаха указания да събират данни за самоличностите в социалните мрежи само ако решат, че \"подобна информация е необходима, за да се потвърди самоличността, или че е необходима с цел извършване на по-щателна проверка от гледна точка на националната сигурност\".\n\r\nДържавният департамент заяви, че по-строгият режим на проверки ще важи само за тези, \"за които е преценено, че е нужно да преминат през по-задълбочена проверка за тероризъм или други неприемливи за издаване на виза обстоятелства, свързани с националната сигурност\".\n\r\nПредложената мярка беше публикувана във Федералния регистър. Сега има 60-дневен срок за обществено обсъждане, след който съответно тя да бъде приета или отхвърлена от Административно-бюджетното управление.\n\r\nМярката е в съответствие с обещанието на президента Доналд Тръмп да въведе изключително засилен режим на проверки на чужденците, които влизат в САЩ, за да се попречи на извършването на терористични актове.\n\r\nПри одобряване на новия режим от кандидатите ще се иска и да попълнят използваните през последните пет години от тях телефонни номера, адреси на електронна поща, както и информация за пътуванията си в чужбина. Ще се иска и да посочат били ли са депортирани или експулсирани от дадена страна, както и дали техни роднини са участвали в терористична дейност, заяви Държавният департамент.\n\r\nТой допълва, че възнамерява да не иска рутинно подобна информация от повечето кандидати за визи за дипломатически и официални цели. \r\n \r\n/БТА/\r\n ", "date": "2018.03.31", "title": "Искате US виза? Питат за активността в социалните мрежи"}
{"url": "https://www.dnes.bg/notifikacii/2018/03/31/19-godishen-bez-knijka-ranen-tejko-pri-katastrofa.372393", "text": "19-годишен младеж без шофьорска книжка е в тежко състояние след катастрофа на изхода на Сопот в посока Карлово, съобщи \"Фокус\".\r\nСигналът за пътнотранспортното произшествие е получен минути преди 01.00 часа тази нощ. Според подадената информация лек автомобил \"Форд\" се е блъснал в дърво вдясно извън пътя. \r\nОсвен 19-годишният водач ранени са още трима пътници, а четвърти е без сериозни наранявания. Всички пострадали са от Сопот и са настанени в болница. \r\nВзета е кръвна проба на шофьора. \r\nНаправен е оглед на местопроизшествието, образувано е досъдебно производство по случая.\r\n ", "date": "2018.03.31", "title": "19-годишен без книжка ранен тежко при катастрофа "}
{"url": "https://www.dnes.bg/notifikacii/2018/03/31/tejko-ptp-krai-razgrad-jertvite-myj-i-jena.372395", "text": "Млад мъж и млада жена загинаха при тежка катастрофа тази нощ в Разград, съобщиха от МВР - Разград. \r\nПътнотранспортното произшествие е станало около 00.45 часа тази нощ на улица „Хаджи Димитър“. Водачът на „БМВ“ на 22 години от село Дянково предприема изпреварване на „Опел Зафира“, без да се съобразява с насрещно движещия се „Опел Астра“. \r\nЛекият автомобил „БМВ“ се блъска едновременно с изпреварвания и насрещно идващия, излиза от пътното платно, удря се в метална ограда на Дома за хора с деменции и впоследствие в дърво. \r\nВодачът и 20-годишната му спътничка от село Брестовене са откарани в МБАЛ - Разград, където умират. \r\nВзети са кръвни проби от загиналите и от другите двама шофьори. Шофьорът на автомобила „Опел Зафира“ е на 29 години от Разград, а на„Опел Астра“ – на 58 години от село Дянково. \r\nПо случая е образувано досъдебно производство.\r\n ", "date": "2018.03.31", "title": "Тежко ПТП край Разград. Жертвите – мъж и жена"}
{"url": "https://www.dnes.bg/akoshtete-vqrvaite/2018/03/31/spored-zodiiata-kakvi-sa-vashite-nedostatyci.372319", "text": "Всеки има слабости и обикновено не ги признава, а според астрологията може лесно да разберем какви са те. Вижте недостатъците на първите 6 зодиакални знака: \r\n\r\n \r\nКато първи знак от зодиака, Овенът е доста егоцентричен – точно като дете, което е твърде малко, за да помисли за другите.\r\n \r\nЧудесно е да имаш така високо мнение за себе си, но това понякога обижда околните. Всички виждат колко егоцентричен е Овенът, но не и той самия.\r\n \r\nСъщо така огненият знак има много горещ темперамент.. отново като дете! Овенът ще се тръшка и ще направи много поразии само и само да стане на неговото – той не може да погледне през очите на другите.\r\n \r\n\r\n \r\nТелецът има два основни проблема – той е ужасно мързелив и голям инат. Той никога няма да прояви инициатива, не защото не иска, а защото просто не му се занимава да си мръдне задника.\r\n \r\nИ при целия този мързел, Телецът успява да накара другите да му свършат работата, тъй като е много хитър и чаровен.\r\n \r\nЗемният знак иска всичко да става както той е решил и останалите да играят по неговите правила, но не можеш да бъдеш лидер, ако не искаш да поведеш останалите!\r\n \r\n\r\n \r\nТова е човекът, който никога няма да запази тайната на някой. Той ще я разкаже най-щастливо навсякъде и ще създаде големи неприятности.\r\n \r\nХората знаят, че каквото и да кажат, думата на Близнаците е пред последна. Винаги има едно “но“, което може да изрекат във всеки един момент.\r\n \r\nКато цяло обещанията нищо не значат за Близнаците, те говорят с голямо вдъхновение, а после бързо забравят всички тежки думи.\r\n \r\n", "date": "2018.03.31", "title": "Според зодията: Какви са вашите недостатъци?"}
{"url": "https://www.dnes.bg/televizia/2018/03/31/izolaciia-v-ierihon-31-vi-mart.371113", "text": "В четвърти епизод от сериала \"Йерихон\" новините за истинската самоличност на Джони се разпространяват със светкачивна бързина, предизвиквайки тоталната му изолация от града. Коутс вече го смята за враг, а Ани страни от него.\r\nЧарлз е изправен пред сериозни финансови затруднения и е принуден да привлече богат проповедник на име Сорсби като потенциален инвеститор.\r\nКогато обаче Ани открива грозна истина за новия инвеститор на Чарлз и се заема лично да поправи грешката, се озовава в опасна ситуация.\r\nСега Джони трябва да покаже към кого всъщност е истински лоялен. Гледайте \"Йерихон\" всеки уикенд от 20:20 часа по телевизия.\r\n ", "date": "2018.03.31", "title": "Изолация в \"Йерихон\" - 31-ви март"}
{"url": "https://www.dnes.bg/notifikacii/2018/03/31/pojar-goria-v-blok-v-sandanski-evakuiraha-horata.372396", "text": "Пожар е избухнал малко след полунощ в жилищна сграда в град Сандански. Огнената стихия е тръгнала от магазин за козметика и перилни препарати, намиращ се в приземния етаж на сградата.\n\r\n\"Сигналът за инцидента е подаден в 00.01 часа след полунощ. На място са изпратени три екипа на РСПБЗН-Сандански, а по-късно пристигат и два екипа от Петрич и Благоевград. \n\r\nНаложи се хората да бъдат евакуирани от жилищата си. Силният огън е засегнал и два апартамента над магазина. \n\r\nКметът на града Кирил Котев, който е бил на място, осигурил места за пренощуване на евакуираните граждани. Няма пострадали хора\", съобщи за БТА директорът на РД ПБЗН-Благоевград Георги Пармаков, който също е бил на мястото на пожара.\r\nПовече от три часа противопожарните екипи са се борили с огъня. Щетите, нанесени на магазина, на сградата и на паркираните в близост автомобили са сериозни, уточни Пармаков. \n\r\nВ момента на място има дежурен екип от РСПБЗН-Сандански. \n\r\nПо първоначална информация полицията работи по версията за умишлен палеж.\n\r\n ", "date": "2018.03.31", "title": "Пожар горя в блок в Сандански, евакуираха хората"}
{"url": "https://www.dnes.bg/world/2018/03/31/bivsh-zam-gubernator-v-kitai-na-syd-za-korupciia.372398", "text": "Бившият заместник-губернатор на северозападната китайската провинция Шънси - Фън Синчжу, е предаден на съд за корупция, след като разследване, започнало през януари, констатира, че той незаконно е получавал подаръци и е злоупотребявал с власт, съобщи днес централната комисия на управляващата Китайска комунистическа партия по проверка на дисциплината, цитирана от Ройтерс и ТАСС.\n\r\nУстановено било също, че Фън е натрупал огромно лично състояние, най-вероятно от подкупи, и е издигал на важни постове лица по искане на частни компании, лобирайки за \"чужди интереси\".\n\r\nПо решение на комисията той е изключен от партията и лишен от всички заемани държавни длъжности, след което е предаден на правосъдието.\r\n                    \r\n                    \r\nБорбата с корупцията в Китай се активизира след идването на власт през 2012 г. на петото поколение лидери на страната начело със Си Цзинпин. \n\r\nОттогава при антикорупционната кампания над 200 високопоставени официални лица бяха снети от постовете и пратени в затвора с различни срокове присъди, включително и доживотни.\r\n \r\n/БТА/\r\n ", "date": "2018.03.31", "title": "Бивш зам.-губернатор в Китай на съд за корупция"}
{"url": "https://www.dnes.bg/notifikacii/2018/03/31/voda-s-limonche-na-gladno-sutrin-kich-ili-lek.372311", "text": "Т.нар. водна терапия с пийване на чаша хладка вода сутрин на гладно е традиционен начин за ободряване и свеж старт на деня. Най-педантичните си подсигуряват допълнителни здравни ползи като остават водата да престои в меден съд нощес и преди да я изпият я подправят с малко свеж лимонов сок. \r\nПридържанетo към препоръчителния прием на поне 2 литра вода дневно не е лесно, но рутинната сутрешна водна терапия гарантира, че първата стъпка в тази насока ще бъде направена.\r\n \r\nВодната терапия е възприета като допълващо средство към методите на Аюрведа, китайската и японската медицина и се асоциира с някои добре проучени здравни ползи.\r\n \r\n\r\nЧашата хладка вода сутрин на гладно е идеално средство за стимулиране дейността на стомаха и червата. Подготвя ги за по-успешно метаболизиране на предстоящата закуска. Освен това сутрешната водна терапия помага за превенция и допълващо лечение на хронични храносмилателни проблеми като диария и запек, дължащи се на по-тромава работа на стомашно-чревния тракт.\r\n \r\n", "date": "2018.03.31", "title": "Вода с лимонче на гладно сутрин – кич или лек?"}
{"url": "https://www.dnes.bg/politika/2018/03/31/donchev-kategorichno-solidarni-sme-s-velikobritaniia.372394", "text": "България е изразила категорично солидарността си към Великобритания - и публично, и в частни разговори. Това заяви вицепремиерът Томислав Дончев пред Нова тв по повод скандала около отравянето на бившия шпионин Сергей Скрипал в Лондон.\n\r\n\"България няма как да е между ЕС и Русия. България е в ЕС и по отношение на това спор няма\", допълни той. И уточни, че от развоя на събитията зависи дали в бъдеще време ще бъде предприета друга мярка.\n\n\n\r\nНа въпроса дали върху България е имало натиск по отношение на реакцията й по случая той отговори: \"Имало е разговори. Не опити за натиск. Българското правителство не работи под натиск\".\r\n                    \r\n                    \r\nСпоред него ситуацията около конфликта между Москва и Лондон е по-лоша дори от тази по време на Студената война.\n\r\n\"Напрежението ескалира много, много бързо. Това е до голяма степен непозната ситуация и обичайните матрици не ни вършат никаква работа\", смята Дончев.\n\r\n\"Много ми се иска това, което започва, по никакъв начин да не може да бъде определяно с термина \"война\". Противопоставянето ескалира. Има разлики, което чертае нов световен ред. Не смея да гадая как ще приключи това\", допълни вицепремиерът.\n\r\n\"Това е използване на бойно отровно вещество, което е абсолютно недопустимо. Става въпрос за бивш полковник от руските служби. Нека не се правим на деца. Колко е трудно да се докаже кой по какъв начин е направил това нещо. Има различни теории кой има интерес\", коментира още Дончев.\n\r\n ", "date": "2018.03.31", "title": "Дончев: Категорично солидарни сме с Великобритания!"}
{"url": "https://www.dnes.bg/sofia/2018/03/31/ulica-ezero-arhitekturna-glavoblyskanica-v-obelia.372336", "text": "Жител на столичния квартал \"Обеля\" 2 сигнализира чрез HelpBook.info за улица с неправилно проектирана отводнителна система, в резултат на което  в продължение на две десетилетия и създава редица проблеми на живущите в района.\r\nЕто сигнала на гражданина без редакторска намеса:\r\n\r\n\r\n\r\n\r\r\n                    \r\n                    \r\n\r\n\r\n\r\n\r\n\r\n\r\nАко и вие се натъкнете на проблем, нередност и нарушение  - пратете сигнал в .\r\nС платформата ще алармирате властите, а медийното отразяване ще предизвика повече внимание и гласност на проблема.", "date": "2018.03.31", "title": "Улица - езеро! Архитектурна главоблъсканица в \"Обеля\""}
{"url": "https://www.dnes.bg/rusia/2018/03/31/rusiia-moje-da-zameni-ekspulsiranite-ot-sasht-diplomati.372399", "text": "Русия ще може да депозира нови искания за акредитация, за да замени своите дипломати, които САЩ сметнаха за шпиони и експулсираха като ответна мярка за отравянето на бившия двоен агент Сергей Скрипал и дъщеря му на територията на Великобритания, предаде Франс прес, цитирайки служител на Държавния департамент.\n\n\n\r\nТази седмица САЩ обявиха ескпулсирането на 48 дипломати от руското посолство във Вашингтон и на 12 други от руското представителство в ООН. Освен това те обявиха затварянето на руското консулство в Сиатъл. Мерките бяха предприети като част от съвместни действия на западните съюзници, припомня АФП.\n\r\n\"САЩ експулсираха 48 служители на руското разузнаване, но не е казано, че Русия трябва да намали персонала на двустранното си представителство\", обясни вчера представител на Държавния департамент. \r\n                    \r\n                    \r\nТой уточни, че всички нови молби за акредитация ще бъдат разгледани поотделно.\n\r\nМосква отрича, че експулсираните дипломати са шпиони. В отговор Русия експулсира 60 дипломати на САЩ и обяви затварянето на американското консулство в Санкт Петербург, но също не поиска съкращаването на броя на американските дипломати. Вашингтон също ще може да депозира нови искания за акредитация.\r\n \r\n/БТА/\r\n ", "date": "2018.03.31", "title": "Русия може да замени експулсираните от САЩ дипломати"}
