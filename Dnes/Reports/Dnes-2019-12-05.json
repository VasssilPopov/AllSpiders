{"url": "https://www.dnes.bg/politika/2019/12/05/bsp-zagubila-mnogo-ot-namalenata-subsidiia.432027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Склонен съм да вярвам на ДПС, защото промяната на субсидията от 1 лев на 8 лева обслужва само БСП. Това са изключително много пари. Когато тя беше свалена от 11 лева на 1, БСП изгуби много приходи\", коментира политологът Стойчо Стойчев в студиото на \"\".\n\r\nСпоред него сме свикнали като потребители да плащаме за резултати.\r\n\"До ден-днешен не съм видял нито един финансов разчет на каква база се искат тези 8 лева. По документи в България всичко е почтено от гледна точка на одита, но партиите не мотивират финансово това искане\", каза още Стойчев.\n                    \n                    \n                \n                \n                \n                \r\nПо думите му не могат да представят такава сметка, защото тези пари се харчат по тяхно усмотрение.\n\r\n\"И в момента се взимат пари от бизнеса. В България партийните функционери са свързани с бизнесмени. Каквато и да е държавната субсидия, няма да спре фаворизиране на контактите. Проблемът в България е цивилизационен, а не законодателен\", заяви политологът в ефира на .\n\r\nСтойчев бе категоричен, че когато има желание един закон да бъде заобиколен, винаги ще се намери \"чалъм\".\n\r\n\"В момента се говори едно към гьотере за субсидията. Не се стъпва на конкретни числа. Извънпарламентарните партии не взимат субсидии. \"Демократична България\" не получава един лев от държавата\", каза още той.\r\n ", "date": "2019.12.05", "title": "БСП загубила много от намалената субсидия"}
{"url": "https://www.dnes.bg/obshtestvo/2019/12/05/istoriiata-na-iveta-ramo-do-ramo-s-obama-v-oon-no-izbira-bylgariia.431980", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Това е история за една смела млада жена, която преди да навърши 30 години изследва трафика на хора и пише книга за човешките права, работила е във Върховния комисариат за бежанците в ООН в Женева, правила е поправки в американските закони за военната индустрия при работата си в Конгреса заедно със сенатор Барак Обама.\r\nТя се казва Ивета Чернева и след близо 20 години в чужбина решава да се  завърне у дома, където пише по наболели въпроси, свързани със свободата  на словото и нарушаването на човешките права в България.\r\nПреди това тя е работила и в 5 агенции в Обединените нации, както и в университета Оксфорд. Издава и учебник, по който се учи в Колумбийския университет в Ню Йорк, владее 7 езика.\r\n                    \n                    \n                \n                \n                \n                Рубриката \"Завърналите се\" на разказва историята на живота й.\n\r\nЗа пътя до САЩ, \"спирките\" Холандия и Швейцария, за издаването на книга за модерната просия и за работата в Американския Конгрес и Организацията на Обединените Нации отблизо - вижте във видеото. \n\r\n ", "date": "2019.12.05", "title": "Историята на Ивета: Рамо до рамо с Обама, в ООН... Но избира България"}
{"url": "https://www.dnes.bg/akoshtete-vqrvaite/2019/12/05/cyrkva-v-malmio-okachi-portret-s-gei-dvoiki-i-transseksualna-zmiia.432009", "text": "Църква в шведския град Малмьо получи нетрадиционен подарък от фотографа и артист Елизабет Оусън Валин – картина на райските предели, населявани от хомосексуални двойки и змия изкусителка под формата на транссексуален човек, съобщава Svenska kyrkan Malmo.\n\r\n\r\nСпоред Валин това е типична сцена от Рая, защото хомосексуалните също имат право да живеят там, а не в Ада.\r\nЕлизабет разказва, че се е вдъхновила от средновековни картини, изобразяващи сцената от живота на Адам и Ева.\r\nТези картини толкова й харесали, че довело до идеята да покаже, че в райските земи има и хора с нетрадиционна сексуална ориентация. \r\n\r\nПоставянето на картината в църквата \"Свети Павел\" е станало на 1 декември в 11 часа.", "date": "2019.12.05", "title": "Църква в Малмьо окачи портрет с гей двойки и транссексуална змия "}
{"url": "https://www.dnes.bg/obshtestvo/2019/12/05/radev-otseche-imame-kriza-vyv-vodniia-sektor.432015", "text": "Президентът Румен Радев заяви, че имаме криза във водния сектор. Държавният глава се срещна на \"Дондуков\" 2 с министри във връзка със ситуацията, в която се намира секторът и предизвикателствата пред ефективното му управление.\n\nВ началото на разговора президентът посочи, че водоснабдяването на Перник е само повод за днешната среща, но проблемът е много по-дълбок, защото засяга хиляди български граждани от цялата страна.\r\nИ други градове са на воден режим, а цели села са без вода, което, по думите на президента, е недопустимо за 21-ви век и реално има криза във водния сектор.\r\nПричините са наслоени през годините и са комплексни, каза Радев, който посочи амортизираната водопреносна мрежа, състоянието на язовирите и съоръженията към тях, недофинансиране, забавено усвояване на европейски средства, проблеми в управлението на водния сектор.\r\n                    \n                    \n                \n                \n                \n                Достъпът до чиста питейна вода е основно право на българските граждани, водата е стратегически национален ресурс, влияещ пряко на здравето и качеството на живот, и върху икономиката и демографията на засегнатите области, посочи президентът, цитиран от БТА.\r\nПо думите му целта на днешната среща е да се изяснят някои въпроси - какви са спешните предприети мерки за решаване на кризата в Перник и на други места, и кога се очаква да бъде възстановен нормалният режим на водоснабдяване; има ли здравни рискове за хората и какви мерки се предприемат там, където режимът е сериозен.\r\nДържавата заделя финансови средства, през юни миналата година бяха отпуснати 500 млн. лева за ремонт на язовири за предотвратяване на наводнения, но те сега са свързани и с безводието, отбеляза президентът, като добави въпросите какви са плановете за тези ремонти и какво е завършено до момента, как се избират изпълнителите, по какъв начин се възлагат строителните дейности и как ще се гарантира качеството.\r\nПо думите на президента големият въпрос е каква е цялостната стратегия за решаване на водната криза в България и бъдещето на водните ресурси, и с какви инструменти ще се постигат тези цели.\r\nКризата в Перник е сигнал, че трябва да преосмислим цялостния модел на планиране, управление и стопанисване на водния ресурс, отбеляза президентът Румен Радев, според когото това са въпроси с голяма обществена значимост и затова на обществеността се дължат публични и ясни отговори.\r\nВ срещата участват министрите на икономиката, на регионалното развитие и  благоустройството и на околната среда и водите - Емил Караниколов, Петя  Аврамова и Нено Димов, както и представител на Министерството на  здравеопазването.", "date": "2019.12.05", "title": "Радев отсече: Имаме криза във водния сектор!"}
{"url": "https://www.dnes.bg/obshtestvo/2019/12/05/nishto-rabota-tol-taksata-vdiga-cenite-na-hranite-s-do-2-st-kg.431952", "text": "Предложените тол такси няма да имат драстично негативно въздействие върху цените на стоките.\r\nТова заяви регионалният министър Петя Аврамова по време на форум, като цитира анализи на експерти от Световната банка.\n\nМаксималното поскъпване на храните, които са на трапезата на българите, ще е с до 2 стотинки на килограм или литър. Министърът призова да не се спекулира със страховете на хората, предаде БТА.\r\nПътищата не са на ГЕРБ, нито на БСП, нито на една или друга парти, а на всички граждани и затова темата не бива да се политизира, допълни министърът.\r\nТя подчерта, че новата система за събиране на пътни такси се очаква да осигури постоянен и предсказуем източник на средства за ремонти и строителство на нови по-безопасни трасета.\r\nМинистърът призова всички, ангажирани с процеса, за максимална мобилизация, за да се изпълни планираното и системата да влезе в търговска експлоатация най-късно до 1 март 2020 г.\r\n\r\n ", "date": "2019.12.05", "title": "Нищо работа! Тол таксата вдига цените на храните с до 2 ст./ кг"}
{"url": "https://www.dnes.bg/world/2019/12/05/protest-po-frenski-schupeni-vitrini-zapaleno-remarke.432021", "text": "В Париж се стигна до инциденти по време на шествие от няколко хиляди души, които протестираха срещу пенсионната реформа в рамките на национална стачка, предаде БТА като се позова на Франс прес.\r\n\r\nТоварно ремарке беше преобърнато и запалено, а редица витрини бяха потрошени близо до площад \"Република\" в източната част на френската столица.\r\n\r\nСилите на реда бяха замеряни с различни предмети и отвърнаха със сълзотворен газ.\r\n\r\nГражданската организация \"Бунт срещу унищожението\" обяви, че \"е извадила от строя\" 3600 електрически тротинетки за свободно ползване в различни френски градове, за да протестира срещу вредата им за околната среда и да подкрепи стачката срещу пенсионната реформа във Франция.\r\n\r\nСпоред организацията 2020 тротинетки са били извадени от строя в Париж, 1500 в Лион и 90 в Бордо, като кюар-кодът им е бил замазан, за да не могат тротинетките да бъдат задвижени със смартфон от потребители.\r\n\r\n\r\n\r\n ", "date": "2019.12.05", "title": "Протест по френски: Счупени витрини, запалено ремарке"}
{"url": "https://www.dnes.bg/obrazovanie/2019/12/05/mon-sys-strategiia-vuz-ovete-ni-v-evropeiska-mreja-s-obshti-diplomi.431945", "text": "МОН готви стратегия за развитие на висшето образование за периода след 2020 година, каза министър Красимир Вълчев, който представи Рейтинговата система на висшите учебни училища в България за 2019 г.\r\n\"В нея няма да се говори толкова за корекция на грешките от  последните години. Нашите  висши училища трябва да са свързани в европейски университетски мрежи  най-вече, защото тези висши училища, които са в тези мрежи, ще имат  значително конкурентно предимство. Това ще бъдат европейски консорциуми,  които ще издават общи дипломи, ще споделят ресурси. Висшите училища  трябва да са свързани едно с друго и на територията на България по  отношение на споделянето на ресурси. Много малко вероятно е да бъдат  конкурентни, като развиват единствено и само собствени школи от  преподаватели. Почти няма висше училище, което да има достатъчно  преподаватели за всички дисциплини, а учебните програми ще става все  по-комплексни“, добави министърът.\r\n                    \n                    \n                \n                \n                \n                За Вълчев създаването на мрежовия подход трябва да бъде основна политика през следващите години.\r\n\"Общи  дипломи, споделени преподаватели, споделени ресурси, споделена  материална база, общи програми. Ние ще стимулираме със средства, които  са предвидени за утвърждаване в проектозакона за държавния бюджет за  2020 г. определени политики за висшите училища, освен тази политика на  свързаност, която стимулира в много голяма степен ЕК чрез програма \"Еразъм“. Ще стимулираме и свързаност тук вътре в страната. Ще  стимулираме инвестициите в млади преподаватели, промяната в учебните  програми. Със сигурност ще имаме национална програма в системата на  висшето образование за педагогическото образование“, допълни министърът.\r\nСпоред  броят на студентите в българските университети през 2019 г. намалява - за тази година те са с 6000 по-малко.\r\nСредният осигурителен доход на завършилите току-що висше образование  нараства до 1297 лв. през 2019 година,  при нива от 1151 лв. през  миналата година и 867 лв. за 2014 година. С най-високи средни доходи са завършилите \"Информатика и компютърни  науки\", \"Математика\" и \"Проучване, добив и обработка на полезни  изкопаеми\". За поредна година най-високи доходи у нас получават завършилите \"Информатика и компютърни науки\" в СУ \"Св. Климент Охридски\".\r\nПо думите на министъра образованието трябва да е свързано с пазара на труда. Това са два отделни пазара със  собствена логика. Вълчев напомни, че приемът в професионално  направление \"Администрация и управление“ е намалял с близо 70%, в  професионално направление \"Икономика\" с близо 60%, а в социалните,  стопанските и правните науки общо близо с 50%.\n\r\nСпоред него през следващите години ще имаме общ повсеместен  недостиг и на кадри със средно образование, най-вече професионално  техническо образование и на кадри с техническо образование във всички  професионални направления.\r\n\"За най-голям ръст в  БВП, в износа, добавената стойност роля имат  секторите, свързани с  технически науки: \"Електроника“, \"Машиностроене“.  Затова имаме нужда от  повече технически кадри. Така ще се случат повече  национални и външни  инвестиции\", каза още Вълчев.\r\nВ последните години намалява броят на зрелостниците, които избират да  учат в чужбина, каза министърът и посочи, че в предишни години той е  бил 6000 и е паднал до 4200 през 2018 г., като през настоящата година  цифрата е 3500, каза още Вълчев.\r\nВ родните ВУЗ-ове най-голямо увеличение на броя на студентите има при \"Медицина\" (76%), \"Военно дело\" (60%), \"Стоматология\" (41%), \"Педагогика\" (66%) и \"Ветеринарна медицина\" (26%). При тези специалности е и най-ниската безработица (под 1%).\r\nБезработица от над 3% се наблюдава сред завършилите в 3 професионално направления: \"Социални дейности\", \"Психология\" и \"История и археология\". Най-ниско остава приложението на висшето образование сред завършилите \"Туризъм\" (20,41%).\r\nПо думите на Вълчев в момента тече и процес на преструктуриране в системата на гимназиалното образование.\r\n\"Стимулираме профилите и професиите, свързани с математиката, техниката и природните науки. Това ще го видим след няколко години: намаляването на приема в първи курс се вижда в масата на общия брой студенти пълноценно след няколко години или със същия процент се вижда след няколко години“, обясни министърът.\r\nТой обърна вниманието и на училищното и предучилищно образование, като отбеляза голямата нужда от учители.\r\n\"Не можем да рискуваме да останем без учители и затова провеждаме  политика с допълнително финансиране на приоритетните професионални  направления. Важно е не само да мотивираме повече кандидат-студенти, но  да мотивираме и учениците, които завършват с най-добри резултати“,  посочи той. За да се мотивират учениците, МОН ще предложи промяна в Постановлението за стипендиите.\r\n\"За да може 10% от студентите с най-висок резултат от ДЗИ по  Български език и литература да се включат в педагогическо и инженерно  направление да получават трета стипендия“, обясни той, цитиран от \"Фокус\".", "date": "2019.12.05", "title": "МОН със стратегия: ВУЗ-овете ни в европейска мрежа, с общи дипломи..."}
{"url": "https://www.dnes.bg/obshtestvo/2019/12/05/shalamanov-bylgariia-da-pazi-svoite-taini-ot-razuznavane.432022", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Силно притеснение се усети в НАТО по време на юбилейната Среща на върха в Лондон. То бе провокирано от решението на Турция да закупи руски зенитно-ракетни комплекси С-400. Генералният секретар на алианса Йенс Столтенберг заяви, че „руска система за противовъздушна отбрана С-400 никога няма да бъде интегрирана в НАТО“.\n\r\n„Тревогата се изразява в това, че всъщност изтичат пари към Русия, които се използват за разработка на оръжия, заплашващи сигурността на Алианса и използвани за агресия към съседи, какъвто е случаят с Грузия или Източна Украйна. На второ място, придобиването на такива способности с нищо не увеличава способността на Алианса като цяло, тъй като такива ссистеми не могат да бъдат интегрирани в мрежите на НАТО. И не на последно място, всякакъв тип сътрудничество от този род създава и разузнавателни рискове, рискове за сигурността“, коментира в предаването „Видимо и невидимо“ експертът по сигурността Велизар Шаламанов.\n                    \n                    \n                \n                \n                \n                \r\nСпоред Шаламанов, с диалог се постига разбиране за тези рискове и се взимат мерки, те да бъдат намалени, защото в крайна сметка тези решения си остават суверенни за отделните страни.\n\r\nЕкспертът уточни, че „България трябва да намали зависимостта си от съветска техника и технологии, по-добре да пази своите тайни от външно разузнаване, идващо от Изток или извън НАТО, и много по-бързо да интегрираме нашите системи в мрежите на Алианса, тъй като това е истинската гаранция за нашата сигурност и отбрана“.\n\r\nЦелия разговор можете да гледате в предаването „Видимо и невидимо“, неделя, 17.30 часа, по \r\n ", "date": "2019.12.05", "title": "Шаламанов: България да пази своите тайни от разузнаване"}
{"url": "https://www.dnes.bg/crime/2019/12/05/kupeniiat-vot-se-prevryshta-v-osnoven-igrach.432023", "text": "Все повече се засилва натискът на купения вот. Това коментира в предаването ''Директно''  по  Ваня Нушева от Асоциация ''Прозрачност без граници''.\r\n\r\nОстава проблемът и с т.нар. изборен туризъм, въпреки приетите законодателни промени в посока на неговото ограничаване. Между 5 и 10% е делът на новорегистрираните избиратели в някои общини на миналите преди малко повече от месец местни избори у нас, коментира още Нушева.\r\n\r\nГледайте видеото с целия разговор:\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.12.05", "title": "Купеният вот се превръща в основен играч"}
{"url": "https://www.dnes.bg/politika/2019/12/05/pylen-obrat-subsidiiata-za-partiite-skacha-ot-levche-na-8-leva.432024", "text": "Пореден обрат в парламента. След  като отхвърлиха предложението на МС субсидията за партиите през следващата година да е 1 лев на глас и това на БСП да стане 8 лева на глас, се стигна до совалки. \n\r\nВ крайна сметка ГЕРБ и \"Обединени патриоти\" се разбраха субсидията да стане осем лева на глас. \n\n\r\nРешението им обяви финансовият министър Владислав Горанов след политически консултации в голямата коалиция.\n\r\nТой призна, че патриотите са настояли да се подкрепи предложението на БСП за 8 лв. субсидия, а не тази на правителството на 1 лев.\n\r\nГоранов посочи, че ГЕРБ уважава тяхната позиция. \n\r\n\"За нас приоритет е следващата финансова година да има устойчив и предвидим бюджет. Те не са поставили въпросът, че няма да подкрепят бюджета, ако този текст не мине, но помолиха да се обединим върху подобно решение\", обяви Горанов. \n                    \n                    \n                \n                \n                \n                \r\nСпоред него ГЕРБ не са отричали необходимостта от адекватно финансиране на партиите, но не са искали да са заложници на популистки тези. \n\r\n\"По наше мнение този дебат не трябва да бъде част от дебата за Закона за държавния бюджет. Законът за политическите партии сега предвижда да бъде част от дебата за бюджета. С колегите от \"Обединени патриоти\" постигнахме принципно съгласие да влезем в пленарно зала и отново да възобновим дебата\", заяви още Горанов, цитиран от „Фокус“.\n\r\nВ крайна сметка депутатите решиха  със 182 гласа \"За“, 1  \"Против\"  и 1  \"Въздържал се\" да увеличат субсидията на 8 лева. \n\r\nОт ДПС не участваха в гласуването, тъй като напуснаха пленарна зала преди гласуването. \n\r\nТова се случи след като бе направено предложение за прегласуването на текстовете за субсидиите. \n\r\nМустафа Карадайъ призова Цвета Караянчева или да следи за правилника, или да отстъпи тази длъжност. \n\r\nПредседателят на парламента Цвета Караянчева обясни, че Правилникът не изчерпва всички ситуации в живота.", "date": "2019.12.05", "title": "Пълен обрат! Субсидията за партиите скача от левче на 8 лева "}
{"url": "https://www.dnes.bg/notifikacii/2019/12/05/bashta-osmia-navicite-na-dyshteria-si-prevze-profila-i-v-instagram.431987", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Баща от Тексас се превърна в интернет сензация след като превзе профила на дъщеря си в Instagram. Причината за действията му – 15-годишната тийнейджърка поканила момчета у дома на пижамено парти.\n\r\nЕдна грешна стъпка и нарушаване на правилата вкъщи дават на Маделин урок за цял живот, а баща ѝ се превръща в колортина личност в интернет. \n\r\nСлед като момичето води момчета вкъщи и родителите ѝ я хващат, те ѝ дават правото да избира между две наказания. Един месец без телефон или за две седмици да предостави профила си в социалните мрежи на баща си. Момичето избира втория вариант, без да подозира какво може да се случи. \n                \n                \n                \r\nБаща ѝ Лари в продължение на 14 дни редовно публикува снимки и клипове. Той открито се шегува с навиците на дъщеря си. Лари танцува, носи провокативни къси тениски и панталони за тийнейджърки. Мъжът позира в различни пози с дрехите на дъщеря си. И така публикациите му ставали все по-популярни, разказва \n\r\nДори се превръща в сензация сред съучениците на Маделин. Те редовно проверяват профила ѝ, за да видят какво прави баща ѝ. Лари се сдоби с цяла армия от последователи. Още след първия ден от наказанието, Маделин казала на баща си, че е готова да прекара един месец без телефон, но Лари гордо заявил, че има прекалено много идеи.", "date": "2019.12.05", "title": "Баща осмя навиците на дъщеря си, превзе профила й в Instagram"}
{"url": "https://www.dnes.bg/football/2019/12/05/liteks-za-malko-ne-detronira-loko-plovdiv.432025", "text": "Настоящият носител на трофея Локомотив (Пловдив) победи Литекс с 2:1 в последен мач от 1/8-финалите на турнира за Купата на България.\n\r\nПървото полувреме се изигра изцяло пред вратата на гостите от Ловеч, които с изключение на корнер в 42-ата минута, нямаха много шансове. Домакините пък, макар да създадоха повече положения, така и не успяха да затруднят вратаря на ловчанлии с точен удар.\n\r\nЛокомотив стартира втората част с две смени и в игра се появиха Един Бахтич и Георги Илиев.\n\r\nТе обаче не помогнаха на домакините да променят играта си, поне до 65-ата минута. Тогава гостите от Ловеч изненадващо откриха резултата, а настоящият носител на Купата на България тръгна напред. Бирсент Карагерен пропусна да изравни в 67-ата минута, но в 74-ата Димитър Илиев възстанови равенството, а \"смърфовете\" продължиха да търсят победата. Четвърт час след това Илиев се разписа за втори път и донесе победата за Локомотив, с която настоящият носител на трофея продължава към 1/4-финалите.\n                    \n                    \n                \n                \n                \n                \r\nЗа 1/4-финалите вече се класираха ЦСКА, ЦСКА 1948, Левски, Ботев (Враца), Ботев (Гълъбово), Ботев (Пловдив) и Лудогорец. Жребият за следващата фаза ще се тегли идната седмица във вторник или сряда.\n\r\n\r\n ", "date": "2019.12.05", "title": "Литекс за малко не детронира Локо Пловдив"}
{"url": "https://www.dnes.bg/obshtestvo/2019/12/05/zashtitena-li-e-intelektualnata-sobstvenost.432026", "text": "Преди дни поетът и писател Мария Лалева сигнализира в социалните мрежи, че е станала жертва на кражба на интелектуална собственост.\r\n\r\nЗа пореден път нейни текстове са били откраднати. Защитата на авторското право е тема, за която алармират гласно редица поети, писатели, музиканти, актьори, фотографи и други.\r\n\r\nКолко голям проблем е това у нас, има ли адекватно законодателство и прилага ли се то ефективно? Темата коментират Мария Лалева, фотографа Емануил Трейман и адвоката Христо Копаранов в предаването \"Директно\" по .\r\n:\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.12.05", "title": "Защитена ли е интелектуалната собственост?"}
{"url": "https://www.dnes.bg/zvezdi/2019/12/05/novo-20-dua-lipa-s-kosa-dyga.431965", "text": "Дуа Липа показа нова прическа. В последните месеци звездата правеше доста промени с косата си - боядиса се руса, направи си боб и бретон и т.н.\r\nЯвно 24-годишната певица продължава с експериментите и сега е заложила на един хит от лятото. От снимка в социалната мрежа Instagram се забелязва, че Дуа си е направила кичури в зелено, синьо и розово. Така косата ѝ наподобява дъга.\r\n \r\nПрез летните месеци друга певица, Холзи, се появи на събитие с корени, боядисани в цветовете на дъгата и прическата ѝ предизвика фурор. \r\n \r\nНа кадъра Дуа Липа е на две опашки, с лилав костюм и зелени сенки за очи. Вижда се, че снимката е от Токио, Япония.\r\n \r\nНо певицата не е разкрила кой фризьор е направил новата ѝ прическа.\r\n \r\nОт \"Teen Vogue\" съобщават, че шарената коса и различните кичури са голям хит в момента и вероятно ще остане така и в началото на новата година.\r\n", "date": "2019.12.05", "title": "Ново 20: Дуа Липа с коса-дъга"}
{"url": "https://www.dnes.bg/rusia/2019/12/05/arestuvaha-myj-v-rusiia-zaradi-falshivi-granichni-postove.431948", "text": "Мъж бе арестуван в Русия, защото издигнал фалшиви гранични постове и заблудил четирима работници мигранти, че са влезли във Финландия, съобщи Би Би Си. \r\n\r\nСлед това той оставил мигрантите да се лутат, мислейки, че са в страна от Европейския съюз. \r\n\r\nМигрантите от Южна Азия обаче всъщност били в мочурлива местност в околностите на руския град Виборг. След известно време те били открити от граничари.\r\n\r\nМнимият трафикант прибрал по над 10 000 евро от всеки от четиримата мъже. Петимата били задържани на 28 ноември.\r\n\r\nВчера съд в Санкт Петербург глоби четиримата мигранти и постанови те да бъдат депортирани. На задържания мъж, жител на Санкт Петербург, ще бъдат повдигнати по-тежки обвинения в измама и той остава в ареста в очакване на процеса срещу него, пише БТА.", "date": "2019.12.05", "title": "Арестуваха мъж в Русия заради фалшиви гранични постове "}
{"url": "https://www.dnes.bg/obshtestvo/2019/12/05/studentite-praznuvat-policiia-i-jandarmeriia-gi-paziat.432014", "text": "Засилено полицейско присъствие е осигурено около най-посещаваните обекти за студентския празник - 8 декември. Създадена е необходимата организация за опазване на обществения ред и недопускане на инциденти в дните около празника, съобщиха от МВР. \n\r\nОт полицията посочват, че е имало срещи с представители на обектите, в които ще бъдат настанени и ще празнуват студенти, както и с ангажираните от тях частни охранителни фирми, уточнени са начините на взаимодействие. \n\r\nПри необходимост, в големите курорти ще бъдат командировани служители на дирекцията \"Жандармерия\". \n\r\nЗасилено ще бъде и полицейското присъствие по основните пътища и шосетата към големите зимни курорти, където се очаква да има най-много празнуващи.\n                    \n                    \n                \n                \n                \n                \r\nСлужителите на ГД \"Пожарна безопасност и защита на населението\" са извършили проверки за спазване на правилата и нормите за пожарна безопасност в обектите, в които ще се състоят празненствата. Пожарникарите са посетили повече от 630 от местата, в които се очаква да има струпване на хора - съсредоточени предимно в планинските и морските курорти, както и в големите областни центрове. \n\r\nВ над 120 от проверените обекти са били констатирали отклонения от изискванията за пожарна безопасност. Най-честите пропуски са свързани с липса или неактуализирани инструкции за осигуряване на безопасността, неизправно аварийно евакуационно осветление, недостатъчен брой, необозначени или непроверени уреди за първоначално пожарогасене, необозначаване на евакуационни изходи с аварийно евакуационно осветление, използване на помещения не по предназначението им, липса на монтирани брави, тип \"антипаник\", на крайните евакуационни изходи и др. \n\r\nВ хода на проверките са били връчени писмени разпореждания, съставени са актове за установяване на административни нарушения. \r\n ", "date": "2019.12.05", "title": "Студентите празнуват, полиция и жандармерия ги пазят"}
{"url": "https://www.dnes.bg/index/2019/12/05/it-udaryt-za-milioni-evro-parite-v-bg-smetki-sled-tova-kym-kitai.431992", "text": "ГДБОП е разкрило групата компютърни измамници, действали чрез фишинг мейли и ощетили фирми в Европа и САЩ за десетки милиони евро, след подадена информация от български банки за съмнителни преводи.\r\nТова каза директорът на ГДБОП Ивайло Спиридонов на брифинг във връзка с разкриването на международна организирана престъпна група. По думите му разкриването й е отнело време. \r\nВчера МВР съобщи, че са задържани шестима души - ливанец, грък и четирима българи. Групата подменяла банкови сметки в междуфирмена кореспонденция. Установените до момента откраднати пари са над 44 милиона евро и над 15 милиона долара. Група е действала е от 2016 г. Почти всички участници в нея са с предходни осъждания за кражби и документни измами\r\n                \n                \n                \"За тези години в ГДБОП многократно сме провеждали операции по установяване на финансови мулета и само преди няколко дни приключи операцията, разпоредена от \"Интерпол\", за установяване на такива мулета. За първи път се стига до едно ниво над финансовото муле. Стигнали сме до лицата, които правят една фирма, установяват възможност за теглене и прехвърляне на парите по електронен път и набиране на такива финансови мулета. Хората, които хакват имейлите на фирмите, се намират някъде по света. Другите етапи от въпросния процес също не се правят на наша територия“, обясни Спиридонов. \n\r\nПарите се превеждат от компаниите-жертви по сметките в България и впоследствие чрез интернет банкиране организаторите на престъпната дейност превеждат около 44 милиона евро и 15 милиона долара към банкови сметки на финансови мулета в Китай и Хонконг, обясни Явор Колев, ръководител на отдел \"Киберпрестъпност\" към ГДБОП.\n\r\nХакерите, които се занимават с поразяване на компютърните системи, са действали по няколко начина, като единият от тях е така нареченият \"Троянски кон\".\r\n\"Това се използва, когато се контролира активността на конкретното компютърно устройство. Другият вариант е чрез фишинг мейл: мейл, чрез който се крадат пароли за електронна поща. Третият начин е чрез налучкване“, добави той.\r\nБили са компрометирани пощенски кутии на фирми-жертви от САЩ и Европа. Била е следена кореспонденцията, която двете фирми помежду си водят и на определен етап, когато се стига до разплащане, проформа-фактурата се подменя с банковата сметка на дружеството-контрагент. Тогава фирмата-жертва превежда парите не на компанията, с която има финансово-търговски отношения, а на сметка, която се контролира от организираната престъпна група.\r\nЗа петима от участниците в организираната престъпна група за компютърни измами прокуратурата ще поиска съда да наложи мярка за неотклонение „Задържане под стража. На единия от тях е наложена мярка „Парична гаранция“ поради влошеното му здравословно състояние.", "date": "2019.12.05", "title": "IT ударът за милиони евро: Парите в BG сметки, след това към Китай "}
{"url": "https://www.dnes.bg/stranata/2019/12/05/ribari-shte-spasiavat-jivota-na-sharani-s-liubopitna-iniciativa.431925", "text": "Инициатива под наслов \"Купи-пусни шаран\" организират риболовци от Пазарджик, съобщава БТА.\r\n\r\nТя се реализира за втора поредна година, съобщи председателят на секция \"Рибарство\" към УС на ЛРС \"Сокол - 1893\" - Пазарджик Андон Андонов.\r\n\r\nПо повод празника на рибарите Никулден всеки може да подари живот на един шаран, като го закупи и го пусне на свобода в Звъничевския водоем.\r\n\r\nИдеята възникна по предложение на риболовци от Пазарджик и предизвика голям интерес, каза Андонов. Миналата година се се отзовали 30 ентусиасти, които са пуснали на свобода 70 шарана. \r\n\r\nПо думите му целта е хората да станат съпричастни към опазването на рибата във водните пространства.\r\n\r\nТази година организаторите се надяват на още по-активно участие. Подготвени са изненади и томбола с награди за всеки, подкрепил инициативата.", "date": "2019.12.05", "title": "Рибари ще спасяват живота на шарани с любопитна инициатива "}
{"url": "https://www.dnes.bg/cars/2019/12/05/36-750-stila-na-shofirane-kak-karate-vie.431949", "text": "Дали сте нервни или спокойни шофьори? Уверени ли сте или не? Стилът ни на шофиране се влияе от много фактори на пътя, но и от задвижването на самия автомобил. Според корейската автомобилна компания Hyundai и британският университет в Уоруик има 36 750 различни стила на шофиране.\r\nКато част от експеримента беше създаден тест за разликите в шофирането, който взе предвид различните подходи на хората към автомобилите с двигатели с вътрешно горене на бензин и дизелово гориво, а също така хибриди, електрически автомобили и водородни модели. Софтуерът в превозните средства на респондентите, включително разпознаване на лица, сензори за управление, натискане на педалите и анализ на изкуствения интелект, направи възможно създаването на портрети на различни водачи.\n                    \n                    \n                \n                \n                \n                \r\nЕто някои констатации от проучването: Мъжете по-често се определят като ​​уверени шофьори, отколкото жените.   Жените по-често се определят като ​​нервни шофьори, отколкото мъжете.\r\n", "date": "2019.12.05", "title": "36 750 стила на шофиране – как карате вие? "}
{"url": "https://www.dnes.bg/stranata/2019/12/05/otstreliaha-divi-praseta-s-afrikanska-chuma.431928", "text": "В Котленско са отстреляни две диви прасета, които са дали положителни проби за \"Африканска чума по свинете\". Това потвърди  инж. Златка Азманова, директор на Регионална дирекция по горите - Сливен.\n\n\r\nЕдното животно е отстреляно от ловната дружинка в котленското село Нейково, а другото - в дивечовъден участък \"Осенец\" по време на лов, миналата седмица, съобщава БТА.\r\nСъс заповед на инж. Азманова, издадена вчера, се ограничава достъпът в т.нар. подзона \"А\" - в участък от 3 кв.км, където се забранява ловът, сечта, брането на билки и гъби. В подзона \"Б\" е разрешен ловът, но без ловни кучета. В подзона \"В\" ловът е разрешен, но при спазване на всички мерки за биосигурност.\r\nТова е втори случай на установени животни, заразени със заболяването АЧС в област Сливен, като при първия бе открито мъртво диво прасе в края на септември в близост до село Сотиря.", "date": "2019.12.05", "title": "Отстреляха диви прасета с африканска чума"}
{"url": "https://www.dnes.bg/akoshtete-vqrvaite/2019/12/05/4-polzi-ot-iabylkoviia-ocet.431963", "text": " Есента и зимата са идеалното време да пиете ябълков сайдер. Той е чудесна напитка за партита, Хелоуин, разходки в парка, докато още е слънчево, както и за топлите вечери вкъщи. Много е вкусен, а и е пълен с полезни вещества. Но има и една по-полезна алтернатива за студеното време - ябълковия оцет. Той предпазва от настинки, помага да спите по-добре и влияе хубаво на стомаха. Богат е на калий, магнезий и витамините А, B1 и B2 и Е. Ето какви са ползите от него.\r\n \r\n \r\nЕсента и зимата са сезоните на настинките и грипа. Ако подсмърчате, боли ви гърло и всички около вас са болни, ябълковият оцет е вашето лекарство. Гастроентеролог Никет Сонпал, който работи в Ню Йорк, споделя, че този оцет чисти бактериите от гърлото. Той има противовъзпалително действие, така че успешно бори настинките. Пръв помощник е на хората, които често имат възпалени сливици.\r\n \r\n\r\n \r\nЯсно е, че ежедневието на всички е много забързано и хората постоянно се оплакват колко са заети. Ако опитвате да балансирате между работа, учене, социален и любовен живот, спортуване и т.н., навярно не си почивате достатъчно и не се наспивате. Ако трудно заспивате или се пробуждате нощем, сложете една супена лъжица ябълков оцет в чаша с гореща вода. Добавете и малко мед. Това ще ви успокои и ще спите като бебета.\r\n \r\n", "date": "2019.12.05", "title": "4 ползи от ябълковия оцет"}
{"url": "https://www.dnes.bg/eu/2019/12/05/makron-s-ambiciozni-reformi-na-fona-na-protesti.431932", "text": "През 2017 г. френският президент Еманюел Макрон започна мандата си с обещания за насърчаване на икономиката на страната, понижавайки цената на труда и повишавайки гъвкавостта и квалификацията на служителите, пише . \n\r\nДве години и половина по-късно собстевниците на бизнес в регионите с най-ниска безработица във Франция изпитват предимствата и недостатъците на френския президент. Наемането на служители е по-евтино, но напредъка по подготовката им е бавен, което пречи на компаниите да се възползват напълно. Голяма степен от безбройните разпоредби за увеличаване на гъвкавостта на пазара на труда, които Макрон спешно прие, не се използват. \n                    \n                    \n                \n                \n                \n                \r\nТранспортната компания Groupe Mousset среща предизвикателства с недостига на ръботна ръка. Изпълнителният директор се принуждава да използва крайни методи, за да привлече служители. Той им предлага безплатни акции в компанията, коли за едно евро на месец или лични курсове за усъвършенстване.     \r\nЦялата статия можете да прочетете ", "date": "2019.12.05", "title": "Макрон с амбициозни реформи на фона на протести"}
{"url": "https://www.dnes.bg/akoshtete-vqrvaite/2019/12/05/glaven-gotvach-se-izvini-za-rasistka-snimka.431950", "text": "Италианският главен готвач и носител на многобройни награди Джанлука Горини се извини след като беше обвинен в расизъм по повод публикувана от него снимка в Инстаграм този вторник, съобщи в. \"Индипендънт\". Снимката показва Горини и други готвачи да позират като правят жестове, наподобявайки дръпнати очи. \n\r\nГорини наскоро беше удостоен със звезда Мишлен за ресторанта в Баньо ди Романя. Главният готвач се смята за една от изгряващите звезди на кухнята в Италия според food and wine gazette. \n\r\nСлед публикуването на снимката, на коята Горини позира с още шестима готвачи и едно дете, готвачът отнесе много критики и от свои колеги по света. На снимката всички позират с традиционни азиатски шапки, придърпвайки очите си, така че да приличат на характерните черти на азиатските народи. \n                    \n                    \n                \n                \n                \n                \r\nСнимката е публикувана по време на събитието \"Gelinaz shuffle\", което събира ресторанти от цял свят с цел \"размяна на рецепти\". \r\nВ уебсайта на събитието казват, че \"Главни готвачи си остават вкъщи и разменят рецептите си за един ден: 38 страни, 138 ресторанта, 148 готвачи в 17 часови зони\". Описват събитието като \"най- голямата вечеря на Земята\".", "date": "2019.12.05", "title": "Главен готвач се извини за \"расистка\" снимка"}
{"url": "https://www.dnes.bg/temida/2019/12/05/geshev-za-sina-na-miniu-staikov-ne-sme-stranata-mutrite.432018", "text": "Бъдещият главен прокурор Иван Гешев отсече, че в България не живеем в страната на мутрите. \n\r\nКоментарът му е по повод той по повод ареста на сина на бизнесмена Митю Стайков - обвиняем по за участие в организирана престъпна група за акцизни престъпления и източване на еврофондове.\n\n\r\nСтайко Стайков бе задържан снощи в София. Возел се в брониран автомобил с въоръжени мъже и е отказал да предостави документите си за проверка. Пред органите на реда е обяснил, че бил тръгнал на автостоп към Айтос. \n\r\nПосле е звънял на тел.112 и е съобщил, че е отвлечен. \n\r\nСпоред тези действия явно са рецидив при Стайков, защото се случвало за втори път.\n                    \n                    \n                \n                \n                \n                \r\nГлавният секретар на МВР комисар Иван Иванов добави, цитиран от БТА, че приема цялото поведение на Стайков като подигравка с колегите му. \n\r\nЩо се отнасяло до правилата за движение по пътищата, то те са валидни и еднакви за всички. До задържането на Стайков се е стигнало заради отказа му да съдейства и да изпълни разпорежданията на полицията, добави още комисар Иванов. \n\r\nСтайко Стайков е задържан за 24 часа в Четвърто РПУ в София за осуетяване на полицейска проверка.\r\n ", "date": "2019.12.05", "title": "Гешев за сина на Миню Стайков: Не сме страната мутрите!"}
{"url": "https://www.dnes.bg/politika/2019/12/05/nito-levche-nito-8-leva-subsidiia-za-partiite-ostanaha-bez-pari.432020", "text": "Парламентът отхвърли предложението и за един, и за осем лева субсидия на действителен глас. Така на практика политическите сили остават без финансиране от бюджета.\n\r\nВ проекта за държавен бюджет за догодина правителството предлагаше размерът на държавната субсидия за един получен действителен глас по Закона за политическите партии през 2020г. да е един лев.\n\n\r\nПри първото гласуване резултатът беше 103 гласа \"за\", 120 - \"против\" и един \"въздържал се\", с което предложението бе отхвърлено. Последва прегласуване и ново отхвърляне - 104 \"за\", 120 - \"против\", един народен представител се въздържа.\n                    \n                    \n                \n                \n                \n                \r\nДепутатите не приеха и текста на БСП субсидията да стане осем лева. Против бяха 119 народни представители, 98 - \"за\", шестима се въздържаха. ПГ на \"Обединени патриоти\" подкрепиха левицата.\n\r\nРешението партиите да получават по един лев от държавата за действителен глас беше гласувано от парламента още през лятото.\n\r\nНС излезе в десетминутна почивка за уточняване на казуса, съобщи БТА.\n\r\nДПС се обяви за дебат между политическите сили за изработване на модел за финансиране, който да бъде приет от обществото. \n\r\nСоциалистите обявиха, че е застрашен политическият плурализъм, европейските демократически стандарти. ГЕРБ се защити, че са изпълнили волята на над два милиона българи, изразена на референдума.\n\r\nПо-рано днес пред медиите в парламента председателят на Движението за права и свободи Мустафа Карадайъ предположи договорка между Бойко Борисов и Корнелия Нинова искането на левицата за 8 лв. да мине като при гласуването депутати от ГЕРБ не присъстват в пленарната зала.\n\r\nЗа да няма съмнения за аритметически сметки, Йордан Цонев от ДПС предложи поименна проверка преди гласуването. Има 137 депутати до тук, има кворум, обяви по средата на процедурата председателят на НС Цвета Караянчева.\n\r\n\"Окончателният резултат е нула лева субсидия за политическите партии\", коментира лидерът на ДПС Мустафа Карадайъ пред журналисти.\n\r\nТой обясни, че резултатът от гласуването е факт благодарение на това, че от ДПС предварително са ги изобличили в съглашателство.\n\r\n\"Предотвратихме една огромна несправедливост. Това, което се предлагаше обслужва само големите партии\", каза той. \r\n\"БСП няма да се моли на г-н Борисов за пари\", декларира Валери Жаблянов и призова ДПС да гласува заедно с БСП. \n\r\nУчудвам се, че вие от БСП за пръв път няма да молите за нещо Борисов, репликира Десислава Атанасова от ГЕРБ.\n\r\nЙордан Цонев припомни ролята на Движението отпреди много години за въвеждане на държавно финансиране за партиите. Никога не сме били привърженици на друго финансиране, освен от бюджета, декларира той, но след това разясни, че когато са започнали процеси, мотивирани от други събития, ДПС се е оказало в епицентъра на охулванията затова, че политическите сили получават държавни пари. \n\r\nТой обвини социалистите, че на референдума са се уплашили и не са обяснили добре на избирателите си за какво гласуват. Както и, че са позволили финансиране от юридически субекти и ще носят своята отговорност.\r\nЦонев не пропусна и ГЕРБ, припомняйки обещанието им за обществен дебат по време на бюджетната процедура. \n\r\nВместо това, посочи той, се случи \"някаква среща някъде\" и \"изникна\" някаква цифра - 8. ДПС не я приема, 10-11 лв. смятаме, че е добро решение, заяви депутатът.\n\r\nАко не защитим политическия плурализъм, ще превърнем политическия живот в корпоративен диктат. Мисля, че ДПС това иска, коментира Стоян Мирчев /БСП/. Той обяви Движението за най-корпоративната партия в това НС и в скрита коалиция с ГЕРБ и ОП. Вие винаги сте стояли на гърба на вашите избиратели, потискали сте ги, за да стоите в този парламент, обърна се Мирчев към Йордан Цонев. От левицата попитаха за кои права и свободи всъщност се бори ДПС.\n\r\nНе биваше да ни \"дърпате за езика\", за да ви кажем, че ДПС възникна, борейки се за правата и свободите на потъпканите от вашата партия права на българските мюсюлмани, отговори Цонев.\n\r\nЗа ГЕРБ темата за финансирането на политическите партии е въпрос за политическия модел в България. Мястото на дебата обаче не е при закона за държавния бюджет, а при закона за политическите партии, посочи Тома Биков. Управляващите били отворени за разговори. Нека да направим стъпки дебатът да се състои, а бюджетът за 2020 г. да бъде приет такъв, какъвто е предложен, поиска депутатът.\n\r\nБиков отбеляза, че управляващите са съгласни с доводите и на ДПС, и на БСП, но цената на този дебат, който се води от няколко години, я плаща и до днес ГЕРБ като най-голямата парламентарна група. Преди няколко месеца отказахме да плащаме повече тази цена, заяви Биков.\r\n ", "date": "2019.12.05", "title": "Нито левче, нито 8 лева субсидия за партиите, останаха без пари"}
{"url": "https://www.dnes.bg/index/2019/12/05/frenskite-sindikati-s-hubav-moshten-udar-zaradi-pensionnata-reforma.431966", "text": "Блокирани влакове, автобуси и метро, затворени училища, близо 250 предстоящи демонстрации: синдикати, опозиционни партии и \"жълти жилетки\" започват днес схватка с правителството заради пенсионната реформа - едно от ключовите обещания на президента Еманюел Макрон.\n\r\nПротестът е предизвикан от бъдещата точкова \"универсална система\" за пенсиониране, която се предвижда да замени сегашните 42 режима, пише Франс прес.\n\r\nКабинетът обещава \"по-разбираема\" и \"по-справедлива\" система, но опозицията предрича повече несигурност за пенсионерите.\n\r\nЖелезничари, преподаватели, студенти, полицаи, улични метачи, адвокати, партии от опозицията и \"жълти жилетки\" призовават хората да излязат на улицата. В цяла Франция са обявени общо 245 митинги и демонстрации.\n                \n                \n                \r\n\"Трябва да заложим на един хубав мощен удар\", посочи през седмицата Ив Вейрие, генералният секретар на синдиката \"Форс увриер\", който събира участници за днешния \"първи ден\" от протеста наред с други синдикални и младежки организации.\n\r\nТранспортните работници отвърнаха на посланието му с отмяна на 90 процента от скоростните и 80 на сто от регионалните експресни влакове, а в столицата ще бъдат затворени 11 линии на метрото. Освен парижкия градски транспорт, ограничени стачки се очакват в националната жп компания Ес Ен Се Еф.\n\r\n\"Черен четвъртък\" се очертава и за транспорта в провинцията. Авиокомпаниите бяха помолени да свият разписанието на полетите си с 20 на сто.\n\r\nИзглежда ще стачкува и голяма част от училищния персонал; много училища ще затворят врати.\n\r\n\n\r\nЛявата опозиция (социалистическата партия, комунистическата партия, \"Непокорна Франция\"), както и крайнодесният Национален сбор подкрепят движението. Сто и осемдесет интелектуалци, сред които икономистът Тома Пикети и актрисата Ариан Аскарид, също се обявиха против \"нападателните действия на неолибералното и авторитарно правителство\".\n\r\nПредусещайки продължителна конфронтация в напрегнат социален контекст при засилващо се недоволство в различни среди (болници, полиция, пожарникари, преподаватели, железници, \"жълти жилетки\" . . .), изпълнителната власт поддържа досегашния си курс.\n\r\n\"Няма да се откажа\", увери държавният глава и обеща в сряда да се изкаже \"пред французите в момент, който сметне за подходящ\".\n\r\nТочните параметри на проекта ще бъдат огласени в средата на декември с оглед да минат през парламента в началото на 2020 г.\n\r\n\"Всички ще изгубят от това\", обобщава Франсоа Омерил, президент на синдиката на ръководните кадри Се Еф Е - Се Же Се, който ще дефилира в Париж наред с други, по-специално Еф О и Се Же Те, две от трите най-големи синдикални конфедерации в страната.\n\r\nЕдинствено най-мощната - Се Еф Де Те, продължава да подкрепя идеята за \"универсална\" реформа. Нейният генерален секретар Лоран Берже обаче отхвърля възможността за мерки, засягащи пенсионната възраст, времето, през което се плащат вноски, или размера на пенсиите.\n\r\n\"Ако тази реформа предполага да се работи по-дълго време, ще кажем твърдо НЕ\", предупреди той.\n\r\nНа дневен ред е вече въпросът как ще продължи протестът - вечерта ще има общи събрания в ред предприятия и учреждения, а утре сутринта общо събрание на участващите синдикални организации.\n\r\nНякои вече надават глас за нова демонстрация в събота, а после - за една или две междубраншови стачки идната седмица.\n\r\nСиндикатите поемат голям риск. Те не успяха да издействат от властите отстъпки след критикуваната от 2006 г. И въпреки мащабния протест срещу пенсионната реформа от 2010 г - до 2 милиона демонстранти, тогавашният проект бе одобрен.\n\r\n\"Не сме имали голяма победа от 1995 г. насам, надяваме се на голяма победа сега\", казва Лоран Брюн, ръководител на железничарите от Се Же Те.\n\r\nВ Париж вътрешният министър очаква да демонстрират \"няколкостотин\" души от анархисткия \"Черен блок\" и \"радикални \"жълти жилетки\", а в цялата страна - \"няколко хиляди\". Столичното полицейско управление мобилизира близо 6000 полицаи и жандармеристи, получи от властите и заповед за затваряне на магазините и заведенията по маршрута на шествието.\n\r\nИзборът на мястото, от което да тръгне колоната в Париж - \"много тясна зона с цял куп пресечки наоколо\", може да създаде впечатление, че полицейският префект \"не е направил всичко необходимо, за да мине демонстрацията в най-добри условия\", смята Брюн.\r\n \r\n/БТА/", "date": "2019.12.05", "title": "Френските синдикати с хубав мощен удар – заради пенсионната реформа"}
{"url": "https://www.dnes.bg/index/2019/12/05/prekvalifikaciia-bratyt-na-eskobar-vliza-v-biznesa-sys-smartfoni.431946", "text": "Роберто Ескобар дълго време работи като счетоводител в кокаиновия картел на брат си Пабло Ескобар. Но след като империята се разпада, Роберто отправя погледа си към нов бизнес. Той представи своят първи сгъваем смартфон, който е и почти \"неразрушим“.\r\n71-годишният Ескобар основава компанията Еscobar Inc, а първият телефон от серията е кръстен на брат му Пабло - Escobar Fold 1.\r\n\"Екранът е направен от гъвкава пластмаса, която го прави почти неразрушим. Това е най-издръжливият телефонен екран на пазара“, казва пред CNN Олоф Густафсон, изпълнителен директор на  Еscobar Inc. По думите му, единственият начин да бъде разрушен телефона е, ако бъде изгорен, \"нещо, което обикновеният потребител не би направил.“\r\n                \n                \n                Според сайта на  Еscobar Inc, фирмата е създадена през 1984 година, като компания за активи и защита на имуществото на братята Ескобар. По онова време те имат доста пари.\r\nПабло Ескобар държи 80% от трафика на кокаин през късните 70 и ранните 80 години на миналия век. Той е в класацията за милиардери на Forbs от 1987 до 1993 година.\r\nНа 2 декември 1993 г. той е убит в родния си град Меделин. Роберто се предава на полицията през 1992 година и прекарва 10 години зад решетките за съучастничество.\r\nСлед като излиза от затвора, той започва да организира турове за туристи в един от палатите на брат си. След това съобщава, че е открил лекарство за СПИН.\r\nСега, полусляп, полуглух заради бомба, която избухва близо до лицето му в затвора през 1993 година, Роберто мечтае да стане производител на смартфони, подобно на Samsung.\r\n\"Искаме да победим най-голямата конкуренция. Бързо проумяхме, че ако направим добър телефон на ниска цена, той ще се продава много. Това се случва сега“, казва Олоф Густафсон.\r\nEscobar Fold 1 струва 349 долара и използва операционна система Google Android.", "date": "2019.12.05", "title": "Преквалификация: Братът на Ескобар влиза в бизнеса със смартфони "}
{"url": "https://www.dnes.bg/zvezdi/2019/12/05/mila-iovovich-se-pohvali-ochakva-momichence.432006", "text": "Мила Йовович очаква момиченце. Актрисата, която съвсем скоро ще стане майка за трети път, разказа в Instagram за своето трепетно очакване.\n\r\nХоливудската звезда се е снимала в колата, като на кадъра се вижда наедрелият ѝ корем. Тя обяснява, че всичко с бебето е наред и терминът ѝ е след 9 седмици.\n\r\n„По време на тази бременност не съм правила упражнения, както при предните, но това е, защото съм много параноична относно здравето на бебето. Старая се да съм изключително внимателна и да не правя нищо, което евентуално би ме поставило в риск от спонтанен аборт“, обяснява Йовович в своята публикация.\n\r\n\r\nОт началото на бременността до момента Мила е качила общо 27 килограма. По думите ѝ, това изобщо не я притеснява, защото така само се уверява на какви чудеса е способно човешкото тяло. \n                    \n                    \n                \n                \n                \n                \r\n\"Гърдите на мама се завърнаха, което е много забавно за момиче, което цял живот е било плоско като дъска. Така че се наслаждавам на момента, докато го има\", коментира шеговито тя.\r\nВижте още за Мила Йовович в ", "date": "2019.12.05", "title": "Мила Йовович се похвали: Очаква момиченце"}
{"url": "https://www.dnes.bg/akoshtete-vqrvaite/2019/12/05/koi-sa-nai-mrysnite-mesta-po-letishtata.431886", "text": "Вирусите са навсякъде, особено където се събират много хора, а повърхностите наоколо се докосват от хиляди пръсти на ден. Едно такова място е летището. В сезона на празниците, който наближава, много хора ще пътуват, за да празнуват с близките си вкъщи. За да се предпазите от вируси, грип и други инфекции по време на пътуването си, вижте кои са най-мръсните и заразени с вируси места по летищата, за да ги избягвате.\r\n\r\nПо правило претъпканите с хора места винаги са потенциално средище на вируси и зарази. На летището такива пунктове са опашката за чекиране, проверката на багажа, опашката на митническия контрол. Препоръчително е на тези места да не пипате повърхностите наоколо. Ако се наложи да ги докоснете, не забравяйте да не пипате лицето си, докато не се измиете. По възможност носете хирургическа маска, която да сменяте на всеки 4 часа.\r\n                    \n                    \n                \n                \n                \n                \r\nКогато минавате на скенер, обикновено поставяте багажа си в касетка или кошница. Имайте предвид, че тези съдове са изключително замърсени. Те никога не се почистват от обслужващия персонал и са наситени с бактерии и вируси. При контакт с такива съдове измивайте ръцете си при първа възможност.\r\n", "date": "2019.12.05", "title": "Кои са най-мръсните места по летищата? "}
{"url": "https://www.dnes.bg/obshtestvo/2019/12/05/ninova-ne-se-dogovariala-s-borisov-za-partiinite-pari-lyja-e.431986", "text": "Соцлидерката Корнелия Нинова заяви, че е лъжа информацията, че се е договорила с премиера и лидер на ГЕРБ Бойко Борисов за увеличаване на размера на партийната субсидия. \n\r\nДПС искат да замаскират своето участие в управлението, настоя тя пред журналисти в парламента, след като Мустафа Карадайъ обвини ГЕРБ и БСП в договорка.\r\nТя посочи, че е възможно на ДПС да е удобно статуквото в момента  - \"партиите да се финансират от бизнеса, от мафия задкулисно, за да могат бизнесът, лобита и кръгове да диктуват политиката\".\r\n\"Нашата позиция винаги е била ясна и открита - 1 лв. субсидия за партиите е убиване на опозицията, посегателство върху плурализма и многопартийната система в България. Отварянето за безконтролно пълно без ограничение финансиране от бизнеса е намеса на икономически интереси и лобита в правенето на политика\", заяви Нинова.\n                    \n                    \n                \n                \n                \n                \r\nЛидерът на БСП припомни, че е поканила всички партии за обсъждане на размера на субсидията преди обсъждането на държавния бюджет, но не е получила разбиране.\r\nОфициална подкрепа обаче има от ОССЕ.\r\n\"Препоръки се отправят да се отменят измененията изцяло. Т.е. нашата позиция е открита и принципна. Разумно държавно финансиране на партиите, така че да се гарантира многопартийност, плурализъм и нормално функциониране на демокрацията, затваряне на вратата за бизнеса за влияние върху политиката. Днес ние ще защитаваме открито своето предложение. Внесли сме го открито и ще го защитаваме открито. Как ще гласуват другите партии, е решение, в което ние не се месим\", допълни Корнелия Нинова.", "date": "2019.12.05", "title": "Нинова не се договаряла с Борисов за партийните пари: Лъжа е!"}
{"url": "https://www.dnes.bg/obshtestvo/2019/12/05/pojar-obgazeni-nosilki-bchk-s-trenirovka-na-incident.431981", "text": "\n\r\nБЧК демонстрира спасителни действия при инцидент с възникнал пожар в учебна среда по случай Световния ден на доброволеца.\r\n\r\nДемонстрацията се проведе в Националния учебен център на БЧК в село Лозен.\r\n\r\nПо време на демонстрацията бяха наблюдавани дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор. \r\n\r\nУчастие взе и екип на Столична дирекция „Пожарна безопасност и защита на населението“, като част от Единната спасителна система за защита при бедствия.\r\n ", "date": "2019.12.05", "title": "Пожар, обгазени, носилки... БЧК с тренировка на инцидент"}
{"url": "https://www.dnes.bg/cars/2019/12/05/pri-pokupka-na-kola-veche-ne-e-neobhodima-smiana-na-nomerata.431988", "text": "Вече не е нужно да се подменят табелите с регистрационният номер регистрирани в България, съобщават от СДВР.\n\n  \r\n\r\nОт 01.12.2019 влезе в сила промяната на Наредба № i-45 от 24 март 2000 г. за регистриране, отчет, спиране от движение и пускане в движение, временно отнемане, прекратяване и възстановяване на регистрацията на моторните превозни средства и ремаркета, теглени от тях, и реда за предоставяне на данни за регистрираните пътни превозни средства.\r\n\r\nПри покупко-продажба или промяна на постоянният адрес, не е нужно да се подменят табелите с регистрационен номер (става само по желание на собственика) , а се подменя само свидетелството за регистрация.", "date": "2019.12.05", "title": "При покупка на кола вече не е необходима смяна на номерата"}
{"url": "https://www.dnes.bg/politika/2019/12/05/ot-ns-za-izgoneniia-ni-diplomat-v-moskva-standartno-reshenie.431975", "text": "Политиците в парламента определиха обявяването за персона нон грата на български дипломат в Москва като реципрочно и стандартно действие.\n\r\nТова, което се е случило, е реципрочно действие на наше експулсирането на руски дипломат от България, коментира в кулоарите на Народното събрание Тома Биков от ГЕРБ. \n\nСлед разговор с външния министър Екатерина Захариева той е разбрал, че срещата на посланика ни в Москва Атанас Кръстин в руското външно министерство е била съвсем добронамерена. \n\r\n\"Смятам, че няма промяна в отношенията между България и Русия и общите проекти, добронамереността между двете страни остава валидна\", посочи депутатът.\n                    \n                    \n                \n                \n                \n                \r\nСпоред него днешният акт няма връзка с вчерашното изказване на президента Владимир Путин за \"Турски поток\". Включително с немски дипломат беше направено същото действие и както виждате \"Северен поток\" не страда от това, отбеляза Тома Биков.\n\r\nЗам.-председателят на НС и лидер на НФСБ Валери Симеонов също обяви, че не смята, че може да се разрази голям дипломатически скандал, а по-скоро действията са ответни и стандартни, свързани с експулсирането на главния секретар на руското посолство у нас преди около месец.\n\r\nСпоред него би могло да се направи връзка между вчерашното изказване на Путин и днешното действие, но, по думите му, не би трябвало икономическите въпроси да бъдат пряко свързани с безспорно доказан шпионаж.\n\r\nОтношенията ни с Русия, на първо място, трябва да са икономически, посочи Симеонов. С други думи България трябва да си гледа интересите и за т.нар. Турски поток и за евентуалното изграждане на АЕЦ \"Белене\" - винаги трябва да стои въпросът какво печелим ние, уточни лидерът на НФСБ. \n\r\nТой препоръча \"малко по-сериозно отношение към бъдещите икономически проекти\".\n\r\nОт БСП на този етап отказаха коментар по темата. Председателят на ДПС Мустафа Карадайъ на този етап също не се ангажира със становище. Не сме запознати с тази тема, като се запознаем, ще я коментираме, обеща той.", "date": "2019.12.05", "title": "От НС за изгонения ни дипломат в Москва: Стандартно решение"}
{"url": "https://www.dnes.bg/world/2019/12/05/14-bezsledno-izcheznali-pri-pojar-v-odesa.431974", "text": "Четиринайсет души се водят безследно изчезнали в Украйна при пожар в Одеса, съобщи днес президентът Володимир Зеленски, цитиран от Франс прес.\r\n\r\nОгънят обхванал вчера сграда в центъра на града, където са разположени помещения на средни и висши учебни заведения.\r\n\r\nЗагинала е 16-годишна студентка, пострадали са още 27 души.\r\n\r\nТази сутрин пожарът бе потушен, но десетки огнеборци все още претърсват развалините на шестетажното здание, частично разрушено.\r\n\r\nЗеленски изрази във Facebook надежда да бъдат открити живи колкото може повече от изчезналите, пише БТА.\r\n\r\nСред ранените има седем пожарникари, петима от пострадалите са в тежко състояние. Властите са започнали разследване по случая. Едноминутно мълчание бе обявено във Върховната рада - украинския парламент.\r\n ", "date": "2019.12.05", "title": "14 безследно изчезнали при пожар в Одеса"}
{"url": "https://www.dnes.bg/obshtestvo/2019/12/05/goranov-se-kylne-partiinata-subsidiia-ostava-levche.431971", "text": "Позицията на ГЕРБ за размера на партийната субсидия от един лев остава непроменена. Това каза финансовият министър Владислав Горанов пред журналисти в парламента.\r\nС решение на управляващата партия и с промяна на Закона за бюджета за 2019 г. партийната субсидия бе намалена от 11 лв. на един лев още от 1 юли тази година.\r\nЗа догодина в Бюджет 2020 г. левицата предлага субсидията да бъде осем лева за действително получен глас, вместо един.\r\nПо-рано пред журналисти в парламента лидерът на ДПС Мустафа Карадайъ каза, че има договорка между ГЕРБ и БСП. Той заяви, че от движението имат информация, според която Бойко Борисов и Корнелия Нинова са се договорили ГЕРБ да не са в пълен състав в пленарна зала, за да мине предложението на БСП, предаде БТА.\r\n                    \n                    \n                \n                \n                \n                Владислав Горанов коментира, че не му е известно да има такава договорка.\r\n\"Нека да мине гласуването, да видим дали тези подозрения на г-н Карадайъ ще се материализират. Нашата позиция остава непроменена\", обяви Горанов.\r\nВъв връзка с предстоящото гласуване от страна на коалиционните им партньори от \"Обединени патриоти\", Горанов заяви, че не е водил разговори с тях, но в коалиционното споразумение пише, че когато имат различни позиции, всяка партия си запазва правото да си поддържа позицията.\r\n ", "date": "2019.12.05", "title": "Горанов се кълне: Партийната субсидия остава левче!"}
{"url": "https://www.dnes.bg/zvezdi/2019/12/05/keiti-peri-s-koleden-grim.431967", "text": "Кейти Пери е истински фен на Коледа. Тя впечатли феновете с наистина празнична визия за клипа на новата си песен - \"Cosy Little Christmas\", посветена на коледните празници.\r\nТам певицата се появява с интересен грим и наистина клипът носи коледно настроение.\r\n \r\nНай-креативната идея е очната линия, с която е гримирана звездата в част от сцените. Очната ѝ линия е в червени и бели райета и така наподобява цвета на коледните бастунчета и коледните близалки във формата на бастунчета. Тя е и с огромни изкуствени мигли, ярко червено празнично червило, изрисувани лунички по бузите и розов руж.\r\n \r\nДруго интересно решение е свързано с косата на изпълнителката. В някои кадри косата ѝ е оформена като елха и е украсена с коледни топки и гирлянд. \r\n \r\nЗвездата е с обеци-коледни бастунчета, а има и кадри, на които е със сенки, наподобяващи диаманти.\r\n \r\n", "date": "2019.12.05", "title": "Кейти Пери с коледен грим"}
{"url": "https://www.dnes.bg/sofia/2019/12/05/kola-blysna-tramvai-na-ruski-pametnik.431977", "text": "Катастрофа между лек автомобил и трамвай е станала в района на Руски паметник в София, пострадали хора няма, съобщиха от СДВР. \r\n\r\nУстановени са само материални щети, движението в района не е затруднено. \r\n\r\nПричините за катастрофата се изясняват. ", "date": "2019.12.05", "title": "Кола блъсна трамвай на Руски паметник"}
{"url": "https://www.dnes.bg/world/2019/12/05/nad-20-dushi-ostavat-v-bolnica-sled-trusa-v-albaniia.431979", "text": "Европейската комисия е отделила 15 млн. евро за страната като първоначална помощ,  отбеляза премиерът Еди Рама. \r\n\r\nПовече от 22 души остават в болница за лечение след земетресението в страната на 26 ноември. \n\n\r\n\r\n12 366 души живеят в хотели или палатки след като са загубили домовете си след трагедията.", "date": "2019.12.05", "title": "Над 20 души остават в болница след труса в Албания "}
{"url": "https://www.dnes.bg/obshtestvo/2019/12/05/nad-100-tona-pileshko-meso-sys-salmonela-na-bylgarskiia-pazar.431983", "text": "Най-малко 100 тона пилешко месо със салмонела от Полша са стигнали на българския пазар, предадоха от Агенцията по храните, цитирани от Нова тв. Част от заразеното месо е иззето от пазара и до момента няма подадени сигнали за заразени потребители. \r\n\r\n\"По отношение полското месо със салмонела нотификациите не са една или две. В България като засегната страна вече сме получили 16 такива нотификации\", каза д-р Кремена Стоева от Агенцията по храните.\r\n\r\nСтоева отказва да каже кога е дошло предупреждението от Европейската система за бързо реагиране. Въпреки строгите мерки и проверки, месото успешно е стигнало до българските потребители.\r\nСпоред докторката количеството е най-малко 100 тона през една фирма.\r\n\"Аз не мога да кажа дали го е изтъргувала на българския пазар. Салмонелата не е устойчива на високи температури и, ако месото е топлинно обработено, риск от зараза няма\", успокои потребителите д-р Стоева.", "date": "2019.12.05", "title": "Над 100 тона пилешко месо със салмонела на българския пазар"}
{"url": "https://www.dnes.bg/index/2019/12/05/klarkysn-otnovo-napadna-greta-tia-e-luda-da-se-vryshta-v-uchilishte.431982", "text": "Няколко дни след като в интервю за The Independent Джеръми Кларксън нарече Грета Тунберг \"идиотка“, той отново нападна шведската активистка.\r\nВодещият на The Grand Tour промотира новия сезон на предаването си в Австралия, където пред камерата на Seven Sunrise заяви, че Грета е \"луда“ и \"трябва да се върне обратно на училище. \n\n\n\r\n\"Тя е луда и опасна, и причинява безсънни нощи на децата със своите идиотщини. Мисля, че трябва да се върне на училище и да млъкне“, категоричен е Кларксън, който не се интересува от това как обществото ще реагира на коментарите му относно 16-годишната девойка.\r\n                \n                \n                Според любителят на автомобили, речта на Тунберг пред лидерите на ООН, в която тя заяви, че те са \"откраднали детството и мечтите й“, не предлагала никакво решение на проблемите.\r\n\"Тя е странна шведка с лош характер. Нищо няма да бъде постигнато като пътуваш с яхта с дизелов двигател през океана, а след това лъжеш, че няма такъв двигател“, заяви Кларксън.\r\nТой признава, че е осъзнал колко голям е ефектът от климатичните промени, когато е посетил Камбоджа за снимките на The Grand Tour.\r\n“Сега децата ще кажат: \"Ето, видя ли!“ Да, добре... сега се върнете на училище и намерете решение“, казва водещият. Но нападките му към Грета не свършват дотук.\r\n\"Наясно сме с климатичните промени, но сега това странно шведче обикаля света и прави всякакви „всички ще умрем“ звуци, за да сме още по-наясно с това. Но вместо да подскачаме нагоре и надолу и да махаме с ръце като нея, ние отидохме и казахме: \"Пожар! Вижте какво са причинили климатичните промени на това място.“ Просто казахме: \"Ето ви пример.“ Какво искате да направим сега? Да се качим на нашата въглеродно неутрална яхта и да крещим на Доналд Тръмп?“, коментира Джеръми Кларксън.\r\nТой също така заяви, че е \"умрял от смях\", след като е разбрал, че Грета е пътувала до Чили за срещана на ООН, но тя е била преместена в Мадрид.\r\nТунберг пристигна преди дни на пристанището в Лисабон, Португалия. Силни ветрове отложиха с ден пристигането й. Срещата на ООН в Мадрид вече започна, а след като се срещна с португалски активисти и участва в стачка, Грета ще се отправи към Испания, за да говори отново пред световните лидери.\r\nПо какъв въглеродно неутрален начин ще стане това, още не е ясно. В САЩ, за да стигне до яхтата във Вирджиния, с която да отплава към Португалия, тя използва електрическата Tesla на Арнолд Шварценегер.", "date": "2019.12.05", "title": "Кларкъсн отново нападна Грета: Тя е луда, да се връща в училище!"}
{"url": "https://www.dnes.bg/akoshtete-vqrvaite/2019/12/05/alkoholyt-spasil-pradedite-na-chovechestvoto.431984", "text": "Развиването на толерантност към алкохола се е оказало ключов фактор при оцеляването на предците на човека преди милиони години, твърдят британски учени в нова книга, цитирана от в.\"Дейли мейл\"'.\n\n\r\nНамирането на храна винаги е било трудна задача, пишат в своя труд проф. Робин Дънбар от Оксфордския университет и д-р Ким Хокингс от университета в Екзитър. Но маймуните първоначално не могли да преработват малките количества спирт, съдържащи се във ферментиралите паднали от дърветата плодове. Но само един клон от тях се сдобил с тази способност и по-късно еволюирал в съвременния човек, пише БТА. \n\r\nЕтанолът в тези храни им давал допълнителни калории и им помогнал при оцеляването. Тази теза застъпват Дънбар и Хокингс в труда си \"Човечеството и алкохолът: една дълга и социална връзка\".\n                    \n                    \n                \n                \n                \n                \r\nСледи от тази обвързаност виждаме и при съвременните човекоподобни маймуни, които също обичат да похапват ферментирали плодове и да пият палмово вино, когато им бъде предложено от хората.\n\r\nАвторките на книгата припомнят, че алкохолът във ферментиралите плодове е около 1-4 на сто, което се равнява на слаба бира. Първите маймуни, които били способни да метаболизират подобна храна, са живели през миоцена. Те вероятно са приличали на днешните горили и шимпанзета.", "date": "2019.12.05", "title": "Алкохолът спасил прадедите на човечеството"}
{"url": "https://www.dnes.bg/obshtestvo/2019/12/05/pensionerski-syiuz-iska-preizchisliavane-na-pensiite.431964", "text": "Съюз на пенсионерите - 2004 Обединени иска незабавно преизчисляване на всички пенсии със средния осигурителен доход за 2018 година или за 2017 година. Това съобщи на председателят на съюза Валентина Николова, пише БТА.\n\n \n\r\nСпоред пенсионерите за преизчисляване на пенсиите са необходими един милиард и 500 милиона лева. Те смятат, че пари има, но няма политическа воля. По думите им парите могат да дойдат от спестяване на премиите на депутатите и намаляване на заплатите им.\n\r\nВ началото на ноември организации на пенсионери, сред които и Съюз на пенсионерите - 2004, поискаха разчети от експертите на НОИ за това колко пари са нужни за преизчисляване на пенсиите със среден осигурителен доход за 2015, 2016, 2017 и 2018 г. \n                    \n                    \n                \n                \n                \n                \r\nТогава стана известно, че ако пенсиите се преизчислят със средния осигурителен доход за 2015 г. / 726, 40 лева/ , това би довело до допълнителен разход от 133,3 милиона лева на месец за 2020 г.\n\r\nСъюз на пенсионерите - 2004 иска още и увеличението от 6,7 на сто на социалната пенсия да влезе в сила от 1 януари 2020 година, тъй като според организацията парите предварително са \"изядени\" от инфлацията. Увеличени са цените на храна, лекарства, стоки и услуги. Пенсионерите дадоха пример, че килограм свинско в Бургас вече е стигнал 13 лева.\n\r\nОт съюза настояват и за увеличение на минималната пенсия за осигурителен стаж и възраст, да стигне поне 300 лева, защото според тях е станало ясно, че политическа воля минималната пенсия да достигне прага на бедност от 363 лева, няма. В момента 1 милион и 400 хиляди пенсионери са с пенсии до 300 лева, каза Николова. Според организацията минимална пенсия от 250 лева е подигравка, възрастните хора възприемат като унизителна и добавката от 40 лева за коледните празници.\n\r\nТе настояват за незабавно приемане на Закон за възрастните хора, което ще даде възможност за социална защита на възрастните. Те посочиха, че вече 30 години народните представители отлагат приемането на този закон, макар шест пъти да е внасяно законодателно предложение. \n\r\nОт организацията миналата година са събрали подписка, подкрепена с 6000 подписа, с искане за приемане на такъв закон. Тя е внесена в Народното събрание, в Министерския съвет, в президентството, изпратена е и до всички политически партии и комисии в парламента.\r\nПенсионерите смятат, че трябва да имат свои представители в Народното събрание, както и да участват в работата на всички институции на местно и национално ниво по проблемите на възрастните хора.\n\r\nСъюз на пенсионерите - 2004 настоява още за безплатни здравни грижи и здравно обслужване, в съответствие със стареенето на възрастните хора. Те искат още безплатен градски транспорт и междуградски транспорт за хората над 65 години.\n\r\nПенсионерите се обявиха за обединение на всички пенсионерски организации в името на добруването на възрастните хора. По думите на Николова пенсионерите не могат да организират общ протест, тъй като транспортът е скъп и им е трудно да дойдат всички в София. Голяма част от тях са болни.\n\r\nПенсионерите са възмутени от начина, по който е станала смяната на социалния министър. Те смятат, че Бисер Петков е общувал с различните групи в общество, опитвал се е да направи промени и е обидно за парламентаризма това, че премиерът не е присъствал при гласуването на оставката му.\n\r\nПо думите на възрастните хора обидни са и непрекъснато анонсираните прогнози, в които се заявява как един работещ ще издържа еди колко си пенсионери в бъдеще. Защото според тях тук не става въпрос само за работещи и пенсионери, а за друг вид отношения - отношения между деца и родители.", "date": "2019.12.05", "title": "Пенсионерски съюз иска преизчисляване на пенсиите"}
{"url": "https://www.dnes.bg/obshtestvo/2019/12/05/sladko-hobi-da-sybirash-shokoladi-ot-cial-sviat-bez-da-gi-hapnesh.431929", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Албена Стоянова създава своята Работилничка за сладки моменти преди две години. В малкия ѝ приказен свят, напомнящ атмосферата в романите на Луис Карол, може да намерите ръчно направени шоколади, сладоледи с коняк, малиново вино и торти, приготвени по стари класически рецепти, които помним от нашето детство.\r\nПо нейни думи \"Алиса в страната на чудесата\" е любима нейна книга. Всеки един момент от живота си мога да го открrя там, признава тя\n\r\nЕдно от най-забележителните кътчета в работилничката на Албена е стената с колекция от шоколади от цял свят. И колкото и странно да е за всички любители на сладкото изкушение, шоколадите са цели, неотваряни. А каква е точната им бройка – никой не знае.\n                    \n                    \n                \n                \n                \n                \r\n\"Опитвала съм се да ги преброя, но е невъзможно\" , казва тя.\r\nЗатова Албена от страната на чудесата, както я нарекохме, отправи предизвикателство към всички зрители на  -  който успее да ги преброи, ще му направи ръчно изработен шоколад и то по негов избор.\r\nВижте повече в репортажа на Божила Симова, Мартин Ангелов и Симеон Мерджанов.", "date": "2019.12.05", "title": "Сладко хоби: Да събираш шоколади от цял свят, без да ги хапнеш"}
{"url": "https://www.dnes.bg/eu/2019/12/05/sydyt-v-es-reshi-i-bez-parno-smetkata-za-obshtite-chasti-se-plashta.431978", "text": "Европейският съд в Люксембург отсъди, че собствениците на апартаменти трябва да заплащат разходи за общите части и сградната инсталация на блока, дори да са се отказали от централно парно.\n\r\nТе се произнесоха по дело на ЕВН “Топлофикация” срещу двама длъжници от София, които са спрели парното в апартаментите си и отказват да платят за топлината, минаваща по тръбите, както и за отоплението на входа на блока, в който живеят.\n\r\nСпоред магистратите наредбата на “Топлофикация” за плащането на общите части не противоречи на европейското право, има достатъчно технически възможности да се изчисли дължимото само за общите части. Те смятат, че европейската директива за енергийна ефективност допуска сметките за парно да се изготвят индивидуално за всеки собственик на апартамент пропорционално на отопляемия обем.\n\n\n\r\n                    \n                    \n                \n                \n                \n                Като притежатели на недвижимост в етажна собственост всички собственици на апартаменти са част от договора, сключен за доставката на отоплителна услуга, независимо дали индивидуално я ползват, казват съдиите на ЕС. Според тях подаването на топлинна енергия за сградната инсталация, а оттам и за общите части на сграда — етажна собственост, което се извършва по силата на взето от етажната собственост решение за присъединяване на сградата към централното отопление, не представлява непоръчана доставка. За това настояват ишците Николина Димитрова и Митко Димитров от София.\r\nЕвропейският съд преценява, че индивидуалните топломери осигуряват отчитане на реално потребената енергия. В същото време той признава, че е сметките не може да бъдат изцяло индивидуализирани по отношение на общите части и сградната инсталация.\n\r\n“Апартаментите в такива сгради не са топлинно независими, тъй като топлината циркулира между отопляваните и по-малко отопляваните или съвсем неотопляваните помещения”, се казва в решението, публикувано днес.\n\r\nЕто защо за общите части топлофикацията може да изчислява използваната енергия пропорционално на отопляемия обем на всеки апартамент, независимо дали радиаторите в него са свалени, изключени или работят.\n\r\nРешението на европейските магистрати ще бъде задължително за всички съдилища в ЕС при дела от подобен характер.\r\n ", "date": "2019.12.05", "title": "Съдът в ЕС реши: И без парно сметката за общите части се плаща"}
{"url": "https://www.dnes.bg/sport/2019/12/05/ranen-gol-na-sou-klasira-cska-na-1-4-final-za-kupata.432000", "text": "ЦСКА успя да се класира за 1/4-финалите на турнира за Купата на България, след като постигна победа с 1:0 при визитата на Арда в Кърджали.\r\n\r\nЕдинственото попадение бе дело на Соу, който се разписа още във 2-ата минута след кошмарна грешка на Гаич в отбрана.\r\n\r\nПо този начин \"червените\" разочароваха местната публика и продължават във възходяща линия под ръководството на Милош Крушчич.\r\n\r\nИ двата тима завършиха с човек по-малко, след като в 66-ата минута реферът Ивайло Стоянов показа директен червен картон на Соу, а бранителят на Арда Хасани получи втори жълт и респективно червен картон. Всичко се случи заради спречкване между двамата.\r\n\r\n\r\n ", "date": "2019.12.05", "title": "Ранен гол на Соу класира ЦСКА на 1/4-финал за Купата"}
{"url": "https://www.dnes.bg/zvezdi/2019/12/05/blaga-vest-naum-shopov-mladshi-stana-tatko.431999", "text": "Актьорът Наум Шопов стана баща. Приятелката му Теа Минкова роди момиченце, което носи името Амая.\r\nТова съобщи самият актьор чрез публикация в социалната мрежа Instagram. Той публикува снимка от болницата, на която Теа гушка бебето, както и своя снимка с мъничето.\r\n\"Амая Шопова / 05.12.19. Обичам ви\", написа щастливият татко. Феновете веднага го затрупаха с поздравления и пожелания.\r\nВлюбените обявиха, че ще стават родители през юни месец. Теа и Наум са сгодени от ноември миналата година, но още не са обявили кога ще сключат брак.\r\nВчера красавицата постна снимка, на която показва наядрялото си коремче в Instagram и написа: \"Един Стрелец в един Скорпион\". Момиченцето е зодия стрелец, а Теа навърши 27 години на 17 ноември.\r\n", "date": "2019.12.05", "title": "Блага вест: Наум Шопов-младши стана татко"}
{"url": "https://www.dnes.bg/obshtestvo/2019/12/05/protestyt-v-beli-prestilki-aleksandrovska-tyne-v-mizeriia.431998", "text": "\nНа пореден протест излязоха лекари и медицински персонал от Алексанровска болница. \n\r\nНедоволството е заради забавеното подписване на колективния трудов договор и лошото състояние на част от сградите.\n\n\r\nПредседателят на синдикат \"Защита\" в болницата д-р Андрей Коцев, който обяви гладна стачка, отсече, че администрацията на болницата ги размотава от два месеца.\n\r\n\"Самата болница тъне в мизерия. Не само, че са ниски заплатите. Едни празни обещания - лъжи, лъжи, лъжи. Трябва да се ремонтира цялата сграда на ул. Георги Софийски 1, което е лицето на цялата болницата, арката“, коментира той пред БНР.\n                    \n                    \n                \n                \n                \n                \r\nСпоред него сградите се рушат и са опасни.\n\r\nД-р Коцев е категоричен, че цялата болница е за ремонт. \n\r\n\"Тази болница е за проверка. Тази болница се нуждае от нов директор“, каза  председателят на синдикат \"Защита\" в Алексанровска болница.", "date": "2019.12.05", "title": "Протестът в бели престилки: \"Александровска\" тъне в мизерия"}
{"url": "https://www.dnes.bg/obrazovanie/2019/12/05/poredicata-srednovekovna-slava-na-obrazovatelno-turne-po-istoriia.432001", "text": "С открит урок в столичното 58 ОУ „Сергей Румянцев“ започна образователното историческо турне с филмите от новата документална поредица на ЗАД „Армеец“ и сдружение „Българска истрия“ „Средновековна слава“. Вчера пред шестокласници и седмокласници екипът на „Българска история“ разказа за най-големите постижения на българската средновековна държава и прожектира пред тях някои от филмите от новата поредица.\n\n\n\r\nПрез следващите дни предстои „Средновековна слава“ да излезе и извън София. Открити уроци ще се проведат на 10 декември в Стара Загора и Мъглиж, а на 11 декември екипът млади будители поема към Бургас, Ямбол и Карнобат, където ще продължи историческата си обиколка.\n                    \n                    \n                \n                \n                \n                \r\nОбразователното турне с филмите от „Средновековна слава“ в училищата из цялата страна ще се състои през цялата учебна 2019/2020 година. То е част от мисията на проекта на „Българска история“ и ЗАД „Армеец“ да направи историята интересна и вълуваща както за по-широк кръг от хора, така и за учениците. Затова чрез атрактивни 3D анимации и мултимедийни похвати поредицата „Средновековна слава“ разказва за най-големите постижения на България през Средновековието. Филмите се разпространяват безплатно в социалните мрежи на „Българска история“ и ЗАД „Армеец“, а премиерно могат да бъдат гледани и всяка неделя от 16,30 часа в предаването „Операция История“ по Bulgaria ON AIR.\n\r\nВ унисон с образователната мисия на проекта, дискове с поредицата се подаряват безвъзмездно на учители и ученици по време на откритите уроци по история. От съвсем скоро епизодите вече са част и от електронните учебници на издателство „Просвета“.", "date": "2019.12.05", "title": "Поредицата \"Средновековна слава“ на образователно турне по история "}
{"url": "https://www.dnes.bg/notifikacii/2019/12/05/voenen-moriak-e-strelecyt-ubil-dvama-v-pyrl-harbyr.431905", "text": "Военен моряк е човекът, убил двама души и ранил един при стрелба в корабостроителницата към американската военноморска база Пърл Харбър. След това стрелецът се е самоубил, предадоха Ройтерс и Франс прес, като се позоваха на представители на властите.\r\n\r\nДвамата убити и раненият, който е в стабилно състояние, са цивилни служители на министерството на отбраната на САЩ.\n\r\nЗасега няма повече подробности за инцидента във военноморската база, която е знаково място в историята на Съединените щати.\r\n\r\nСтрелбата стана три дни преди отбелязването на годишнината от атаката срещу Пърл Харбър. На 7 декември 1941 г. милитаристична Япония изненадващо напада американската военноморска база на Хавайските острови, което вкарва Съединените щати във Втората световна война, припомня БТА.\r\n\r\n ", "date": "2019.12.05", "title": "Военен моряк е стрелецът, убил двама в Пърл Харбър "}
{"url": "https://www.dnes.bg/obshtestvo/2019/12/05/koi-stava-generalen-direktor-na-bnr.431921", "text": "В 17 часа днес изтича крайният срок за подаване на документи на кандидатите за генерален директор на Българското национално радио. \n\n\r\nКонкурсът за избор на нов генерален директор на общественото радио идва по-малко от половин година след избора на Светослав Костов на поста на 28 юни, припомня . \r\n\r\nНа 17 октомври обаче СЕМ прекрати предсрочно мандата му след безпрецедентното спиране на ефирното излъчване на програма \"Хоризонт\" за близо 5 часа на 13 септември и след създалото се напрежение в радиото.\r\n\r\nЗа временно изпълняващ длъжността беше избран Антон Митов.", "date": "2019.12.05", "title": "Кой става генерален директор на БНР?"}
{"url": "https://www.dnes.bg/stranata/2019/12/05/18-godishen-blysna-jena-na-peshehodna-pyteka.431923", "text": "33-годишна жена е била блъсната на пешеходна пътека в района до Центъра за психично здраве в Морската градина на Бургас, съобщиха от Областната дирекция на МВР.\n\r\n\r\n18-годишният шофьор от Българово е допуснал инцидента при движение на автомобила на заден ход.\r\n\r\nПешеходката от Сунгурларе е с охлузено дясно бедро.Била е прегледана в бургаската болница и освободена за домашно лечение, без опасност за живота.", "date": "2019.12.05", "title": "18-годишен блъсна жена на пешеходна пътека "}
{"url": "https://www.dnes.bg/sofia/2019/12/05/mechkite-vyv-vitosha-se-uvelichavat-turistite-da-sa-bditelni.431918", "text": "Над 16 мечки има на територията на Държавно ловно стопанство \"Витошко - Студена\", според наблюдения на фотокапаните, съобщи директорът на Югозападно държавно предприятие /ЮЗДП/ Дамян Дамянов. \n\r\n\r\nМиналата година те са били 14. Сега има майки с две, майка с три малки, също и отделени свободни мечоци. Заедно със специалисти от Природен парк \"Витоша\" са поставени GPS-нашийници на няколко мечки и се следи миграцията им, пише БТА. \r\n\r\nСпоред Дамянов мечките предпочитат територията на ловното стопанство, защото е по-спокойно и има ежедневно подхранване. В частта на Витоша откъм София няма активни ловно-стопански мероприятия, натоварването с туристи е значително по-голямо.\r\n\r\nЗасега не са регистрирани нападения на хора. Срещите обаче ще стават все по-чести, защото числеността на мечките е голяма, предупреди Дамянов.", "date": "2019.12.05", "title": "Мечките във Витоша се увеличават, туристите да са бдителни"}
{"url": "https://www.dnes.bg/stranata/2019/12/05/ne-redaktiraite-geniia-protest-v-sopot-zaradi-prevoda-na-pod-igoto.431927", "text": "Жители на Сопот изпълниха заканата си и излязоха на протест заради т. нар. \"превод\" на романа \"Под игото\" на съвременен български език. Демонстрацията се проведе пред къщата музей на Иван Вазов, предава БНР.\n\n\n\r\nС плакати с надписи \"Под игото е нашата история\" и \"Не редактирайте гения\" над 50 протестиращите, редом с кмета на общината Деян Дойнов, изразиха недоволството си от подмяната на над 6000 архаични думи в ново издание на романа, обявено като \"превод\" на съвременен български, което има претенциите да е по-разбираемо за учениците.\r\n\"Днес сме тук заедно с моите съграждани, за да изразим дълбокото си  възмущение и недоволство от съвременната редакция на романа, каза  Дойнов, цитиран от БТА. Той подчерта, че не бива историята да се променя  и или манипулира.\r\n                    \n                    \n                \n                \n                \n                Вазов е творец, който отразява две епохи -  Възраждането и след Освобождението и изразява душата на българина по  тези времена, каза още кметът като добави, че тази история трябва да  бъде запазена автентична и не трябва да се допускат опити за  манипулации, особено в навечерието на 170-та годишнина от рождението на  Патриарха на българската литература, която е на 9 юли. Ако Иван Вазов е  неразбираем за съвременните поколения, ние, родители и учители, трябва  да направим всичко възможно да го направим достъпен за младите хора, за  да могат да го разберат, каза още Деян Дойнов.\r\nСред  протестиращите имаше и настоящи и бивши преподаватели по български език и  литература, които нарекоха съвременния превод кощунство и категорично  заявиха, че няма да го прочетат. С този превод романът \"Под игото\" губи  не само своята идентичност, но и колорита, автентичността и  оригиналността си, защото Вазов е бил достатъчно ерудиран и е можел да  направи и \"по-добър текст\", но съвсем умишлено е оставил говора, който е  бил автентичен за тази епоха, коментира бивша учителка по български  език и литература. Според нея има много други начини, по които може да  се обяснят някои думи и изрази и те да станат достъпни за децата, но не и  да се пренаписва текстът.\r\nВсяко едно произведение трябва да  звучи в оригинал и по тази логика нима трябва да \"превеждаме\" Каравелов,  а какво правим със старобългарската литература, която също се изучава в  училище, питат риторично учителите.\r\nКметът на Сопот предложи  празниците по повод кръглата годишнина от рождението на Патриарха на  българската литература Иван Вазов да бъдат под мотото \"Език свещен на  нашите деди\".\r\nХората в Сопот - родния град на Иван Вазов искат и МОН да се произнесе по казуса. \"Склонни сме да приемем вариант на \"Под игото\", в който да има бележки под линия или скоби. Важно е обаче те да бъдат коректно представени. Един съвременен прочит за нас е немислим\", посочи  преди време Борислава Петрова, директор на къща музей \"Иван Вазов\".\n\r\n\n\r\n \r\n \r\n\n\r\n ", "date": "2019.12.05", "title": "Не редактирайте гения! Протест в Сопот заради \"превода\" на \"Под игото\""}
{"url": "https://www.dnes.bg/eu/2019/12/05/gazova-eksploziia-sruti-tri-etaja-na-sgrada-v-polsha.431917", "text": "Експлозия в Полша срути три етажна сграда, съобщи bTV. \r\n\r\nСпасителите издирват затрупани хора под отломките на сградата. Според информацията осем души са живеели в сградата, сред които и деца. За сега не е съобщено за жертви. \r\n\r\nОт газовата компания предполагат, че при течащите в съседство строителни работи може да е засегнат газопровод и това да е предизвикало експлозията. \r\n\r\nНа мястото на инцидента има 100 пожарникари и 50 полицаи. Предстои разследване за причината на инцидента. \r\n ", "date": "2019.12.05", "title": "Газова експлозия срути три етажа на сграда в Полша "}
{"url": "https://www.dnes.bg/politika/2019/12/05/cvetanov-trudno-moje-da-se-razklati-politicheskoto-statukvo.431931", "text": "Срещата между американския президент Доналд Тръмп и българския премиер Бойко Борисов определено беше политическото събитие на 2019 г. за България. Това каза Цветан Цветанов, основател на Евро-атлантически Център за сигурност, в ефира на. \n\n\n\r\nПо думите на Цветанов стратегическата рамка между двете страни дава един много ясен 10-годишен хоризонт за отношенията помежду им. Той изтъкна като положителен факт осъзнатостта на България относно промяната на баланса в Черноморския регион.\r\n\n                    \n                    \n                \n                \n                \n                \r\nГостът коментира и отношенията между Вашингтон и София в сферата на енергетиката. Той подчерта, че според стратегическата рамка се изисква отпадане на монополните състояния у нас, установени от чужди страни и на национално ниво.\n\r\nСпоред Цветанов възможност за реална газова диверсификация на България ще даде изграждането на терминала за втечнен природен газ край Александруполис и интерконекторната връзка между Гърция и България.\n\r\nЦветанов коментира и възможността ядрената енергетика да стане привлекателна за американските инвеститори. Той отбеляза, че по отношение на проекта АЕЦ „Белене“ българското правителство не трябва да прави отстъпление от решението си да търси потенциални инвеститори за изграждането на централата без държавни гаранции, продавайки произведения ток на пазарни цени.\n\r\nПо думите на госта настоящото политическо статукво у нас трудно може да бъде разклатено. Въпреки това той не изключи възможността определени провокативни действия да предизвикат напрежение.\n\r\nОще от коментара на Цветан Цветанов по актуалните теми в страната вижте по ", "date": "2019.12.05", "title": "Цветанов: Трудно може да се разклати политическото статукво "}
{"url": "https://www.dnes.bg/rusia/2019/12/05/rusiia-goni-bylgarski-diplomat-miarkata-e-reciprochna.431938", "text": "Посланикът на Република България в Руската федерация Атанас Кръстин беше извикан днес в Министерството на външните работи в Москва, където му бе връчена нота. Това съобщиха от пресцентъра на външното ни министерство.\n\n\r\nС нотата, позовавайки се на принципа на реципрочността, Министерството на външните работи на Руската федерация обявява за персона нон грата български дипломат от посолството ни в Москва. \r\n\r\nБългарският дипломат е с ранг, равностоен на ранга на руския дипломат в София, който бе обявен за персона нон грата в края на октомври 2019 г.\r\nБългарският дипломат ще напусне Руската федерация в указания в нотата 24-часов срок.", "date": "2019.12.05", "title": "Русия гони български дипломат, мярката е реципрочна"}
{"url": "https://www.dnes.bg/world/2019/12/05/chetirima-sa-zaginali-pri-vzriva-na-gaz-v-polsha.431942", "text": "Четирима души загинаха и четирима изчезнаха безследно при мощната експлозия на газ, разрушила снощи триетажна къща в ски курорта Шчирк в Южна Полша, съобщиха местните власти, цитирани от Франс прес и ТАСС.\r\n\r\nСтотина пожарникари продължаваха тази сутрин да разгребват ръчно димящите развалини в търсене на оцелели след потушения вече пожар, предизвикан от взрива.\n\r\n\"Все още има надежда да бъдат открити оцелели\", заяви в Тwitter президентът Анджей Дуда, цитиран от руската агенция.\r\n\r\nСпоред Ярослав Вечорек, управител на Шльонското воеводство, сред загиналите има дете. По думите му в къщата изглежда е имало осем души по време на експлозията.\r\n\r\nМестният клон на газовия доставчик Пе Ес Ге заяви, че преди взрива налягането в системата е спаднало, което може би е знак, че тръбите случайно са били пробити при ремонт на канализацията недалеч от местопроизшествието, пише БТА.\r\n ", "date": "2019.12.05", "title": "Четирима са загинали при взрива на газ в Полша"}
{"url": "https://www.dnes.bg/index/2019/12/05/kino-vlaikova-ima-nujda-ot-pomosht-za-da-syshtestvuva.431933", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Доброволци правят опит да вдъхнат нов живот на най-старото кино в София - \"Влайкова\". Ръководството на киното има нужда от вашата помощ. Събират се средства за нов прожекционен апарат.\n\r\n\"Това е най-старото работещо кино в София. С колегите решихме да направим дарителска кампания за събиране на средства за обновяване на киното, по-скоро технически. Има нужда от нов прожекционен апарат DCP. Нашият е стар и по-скоро за домашно видео\", обясни Николета Алексиева от кино \"Влайкова\" пред екип на \r\nОт думите ѝ стана ясно, че киното има нужда и от ново осветление, ново озвучаване и от сценичен инвентар.\r\nНай-належащ и важен обаче е прожекционният апарат, който струва 75 хил. лева - непосилна сума за служителите в киното. До момента са събрани близо 3000 лева от необходимата сума.\n                \n                \n                \r\n\"Тази кампания е много важна за нас. Държим да я разпространим и призоваваме за дарения всички хора с усет към изкуството. Пуканки не желаям да има тук, защото уютът тук е много различен\", каза още Алексиева в ефира на \"България сутрин\".\n\r\nМожете да помогнете за съществуването на кино \"Влайкова\" и чрез следната сметка:\r\n", "date": "2019.12.05", "title": "Кино \"Влайкова\" има нужда от помощ, за да съществува"}
{"url": "https://www.dnes.bg/politika/2019/12/05/germanskiiat-biznes-pri-borisov-toi-usloviiata-ni-sa-otlichni.431941", "text": "Премиерът Бойко Борисов определи като отлични условията за бизнес у нас пред германския бизнес.\r\n\"Неслучайно, според проучванията, 88% от германските фирми отговарят положително на въпроса дали отново биха инвестирали у нас\", коментира той на среща с представители на Германо-българската индустриално-търговска камара и Източната комисия на германската икономика.\n\r\nНа разговора в Министерския съвет присъстваха представители на големи германски фирми, които искат да развиват и разширяват своя бизнес в България.\r\nПерспектива за бъдещи инвестиции е интересът, проявяван от германски компании към сферата на транспортната инфраструктура, енергетика и енергийна ефективност, управление на води и отпадъци, машиностроене, производство на автомобилни части и детайли, електроника и електротехника, хранително-вкусова промишленост и др., съобщиха от правителствената пресслужба.\n                    \n                    \n                \n                \n                \n                \r\nУчастниците в срещата приветстваха личната ангажираност на министър-председателя за увеличението на германските инвестиции в България.\r\n\"Връзките между двете държави са изключително добре развити. Над 1400 германски фирми, в които работят над 60 000 души, са представени в България. Развитието на нашите връзки е изключително позитивно\", подчерта Януш Кулик, говорител на работната група за Югоизточна Европа при Германската източна бизнес асоциация.\n\r\nГермания остава водещ външнотърговски партньор на България. За периода януари – август 2019 г. износът ни за Германия е в размер на 2,876 млрд. евро и бележи ръст от 1.3% спрямо същия период на 2018 г.\r\n\"България е една от малкото държави по света, която може да се похвали, че има положително търговско салдо с Германия\", каза премиерът. През 2018 г. стокообменът между двете държави достигна до рекордните 8 153 млн. евро и се очаква тази година да бъде над 9 млрд. евро.\n\r\nЗа 2018 г. преките чуждестранни инвестиции от Германия възлизат на 105.4 млн. евро. Около 30% от 100-те най-големи инвеститори в България са германски или с германско участие.\n\r\nГермания е водещ туристически партньор на България сред страните от ЕС и е един от най-важните пазари за българския туристически продукт за 2018 г. Страната ни е посетена от над 850 000 германски туристи.", "date": "2019.12.05", "title": "Германският бизнес при Борисов, той: Условията ни са отлични!"}
{"url": "https://www.dnes.bg/sofia/2019/12/05/stolichni-kvartali-ostavat-bez-voda-utre-6-dekemvri.431947", "text": "\"Софийска вода” временно ще прекъсне водоснабдяването в някои части на столицата утре, 6 декември, съобщиха от дружеството.\r\nВъв връзка с изграждане на сградно водопроводно отклонение на ул. \"Георги Минчев\", кв. \"Подуяне\", се налага спиране на водоподаването от 10:00 до 18:00 часа на клиентите на \"Софийска вода”, живеещи в района на:\r\nул. \"Георги Минчев“ - от ул. \"Велчо Атанасов“ до ул. \"Иларион Драгостинов“, ул. \"Братя Жекови“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Георги Минчев“.\r\n                    \n                    \n                \n                \n                \n                Във връзка с извършване на строително-монтажни работи на ул. \"Флора Кънева\", кв. \"Кръстова вада\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на:\r\nул. \"Флора Кънева“ №19, №21, №23, ул. \"Проф. Георги Йолов“ №37, №37А, №39. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Флора Кънева“ и ъгъла с ул. \"Акад. Иван Буреш“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.12.05", "title": "Столични квартали остават без вода утре, 6 декември"}
{"url": "https://www.dnes.bg/stranata/2019/12/05/zaradi-studa-priiutite-za-hora-bez-dom-prepylneni.431904", "text": "Почти всички места в дома за временно настаняване в столичния квартал \"Захарна фабрика\" и неговия филиал са заети след 17 часа.\n\r\nОбщият капацитет е за 180 човека, но при наплив, когато температурите паднат под нулата, имаме възможност да приютим до 230 души. Това обясни неговият директор Пепи Джуренов. В дома хората получават само вечеря – топла супа и хляб, от социалния патронаж. Стаите са добре отоплени, леглата са застлани със спално бельо, хората разполагат с баня и медицински грижи, съобщава \"Монитор\".\r\nЗа клошарите всяка вечер в дома дават дежурства лекари от общинските болници в София. Ако някои се нуждае от хоспитализация или преглед от специалист, но няма здравни осигуровки, му се издава направление, като лечението му се поема от Столична община, която към момента е единствената в страната, която осигурява такава здравна услуга.\n                    \n                    \n                \n                \n                \n                \r\nНезависимо че бездомниците имат право на четири месеца подслон, от 1 декември до 31 март, няма такива, които остават толкова продължително време.\n\r\nДори при минусови температури още на разсъмване хората напускат дома и се връщат едва за вечеря. В сряда следобед там бяха останали само седем човека – инвалиди.\n\r\nНе ги гоним, но в дома наркотиците, алкохолът и тютюнопушенето са забранени,затова бързат да излязат. Повечето просят, но има и работещи на черно или на граждански договор за малко пари, с които не могат да си позволят квартира, разказа директорът Джуренов.\n\r\nНезависимо че в длъжността на персонала не влиза задължението осигуряване на работа, те търсят възможности да им намерят препитание.\n\r\nНа някои успяваме да намерим, неотдавна настанихме едно момче да работи в автомивка, но малцина са тези, които скланят да работят, не крие Пепи Джуренов.\n\r\nМного от хората, търсещи подслон в дома, нямат лични документи – едни ги губят, други ги продават. В такива случаи им вадим акт за административно нарушение от МВР, за да имат все пак някакъв документ, допълва той.\n\r\nТопла храна, задължителна баня, чисто бельо, лични санитарни принадлежности и медицински грижи осигурява и приютът \"Добрият самарянин\" на католическата организация \"Каритас\" в Русе. Там разполагат с места за 60 човека, но при голям наплив могат да осигурят походни легла за още 20 души.\n\r\nНуждаещите се могат да останат в приюта до три месеца, уточни неговият директор Камен Кънев.\n\r\nДневният център на БЧК в Русе също отвори врати за клошарите с падането на температурата. Там обаче хората могат да останат само от 11.30 до 14.00 часа.\n\r\nОсигуряваме им топла храна, чай, за вечеря им даваме сандвичи, разказа пред „Монитор“ председателят на регионалната организация на червенокръстците Антоанета Ябанозова.\n\r\nКапацитетът му е 40 човека, но има възможност да изхранване на още 28.\n\r\nРусенската червенокръстка организация поддържа заредени с храна, одеяла и газ за отопление и четири пункта за закъсали шофьори. Те се намират в Бяла, Бъзън, Сливо поле и Пиргово, като във всеки от тях могат да бъдат настанени по 10 човека. Информационно-туристическият център в село Бръшлен също е в готовност да приюти закъсали и премръзнали от ниските температури.\r\n ", "date": "2019.12.05", "title": "Заради студа: Приютите за хора без дом - препълнени"}
{"url": "https://www.dnes.bg/stranata/2019/12/05/piian-shofior-blysna-nepravilno-presichasht-diado.431943", "text": "Пиян шофьор блъсна 76-годишен мъж пред хотел в Девин. Възрастният мъж е с комоцио и разкъсно контузни рани в областта на главата, счупен прешлен, фрактура на коляно, съмнение за счупване на дясна бедрена шийка и съмнение за счупване на дъгите на 4,5,6 шиен прешлен. Настанен е за лечение в МБАЛ-Смолян за лечение без опасност за живота.\n\n\r\n\r\nПострадалият не е пресичал на пешеходна пътека, съобщава полицията в града. \r\n\r\nШофьорът, който го е блъснал е от Девин. Веднага след инцидента е тестван за алкохол. Установено е, че управлявал личния си лек автомобил след употреба на алкохол. \r\n\r\nДрегерът отчел 1,31 промила алкохол на водача. Той е отказал кръвна проба. Срещу извършителя е образувано бързо производство.", "date": "2019.12.05", "title": "Пиян шофьор блъсна неправилно пресичащ дядо "}
{"url": "https://www.dnes.bg/sofia/2019/12/05/arestuvaha-sina-na-miniu-staikov-vozil-se-v-broniran-djip.431951", "text": "Синът на бизнесмена Миню Стайков – Стайко, е задържан снощи в София, съобщава Нова тв.\n\r\n\r\nПо информация на медията, Стайков се возил в брониран автомобил с въоръжени мъже и отказал да даде документите си за проверка.\r\nПред органите на реда той обяснил, че е тръгнал на автостоп към Айтос и така се озовал в джипа.\r\n\r\nТой е арестуван за 24 часа за осуетяване на полицейска проверка и се намира в Четвърто РУП в столицата.", "date": "2019.12.05", "title": "Арестуваха сина на Миню Стайков, возил се в брониран джип"}
{"url": "https://www.dnes.bg/stranata/2019/12/05/kyshtata-muzei-na-dimityr-nenov-v-razgrad-se-rushi.431940", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Често пъти минаваме през процеса на забрава, за да възкресим значими личности и факти от миналото. Световноизвестният диригент маестро Йордан Камджалов решително се обявява срещу опасността къщата и творчеството на малко познатия музикален гений Димитър Ненов да изчезнат. \n\r\n\"Къщата-музей на Димитър Ненов в Разград се руши и има нужда от спешен авариен ремонт. Експонатите са евакуирани. Архивът му - нотен, архитектурен, снимков, ръкописен и др., има неотложна нужда от консервация, реставрация и дигитализация, за да остане за поколенията. Не можем да допуснем да изчезнат още свидетелства за неговия гений\", каза по маестро Йордан Камджалов.\n                    \n                    \n                \n                \n                \n                \r\nТой сподели, че се е запознал с творчеството на Димитър Ненов още като малък, когато майка му го е отвела на негов концерт в Разград. \n\r\n\"Още първите ноти ме пронизаха и останаха в сърцето ми завинаги. Той е гордост за нацията ни\", допълни маестрото.\n\r\nВсеки, който желае, може да подкрепи каузата му, като закупи специални коледни благотворителни картички, изработени от деца от цялата страна на възраст от 4 до 14 години, участници в националният ни конкурс на тема \"Коледа\".\n\r\nКартичките могат да бъдат поръчани на contact@kamdzhalov-foundation.org или закупени по време на концертите на Йордан Камджалов. Те ще се проведат на 09 декември от 19 ч.в Габрово, ДК \"Емануил Манолов\", 10 декември от 19 ч. в Благоевград, зала \"Яворов\", 11 декември от 20 ч. в София, зала \"България\".\n\r\nGENESIS ORCHESTRA и Музикална лаборатория за Човека, под диригентството на Йордан Камджалов ще изпълнят вокален цикъл \"Родина\" и оратория \"Коледа\" на Димитър Ненов. Диригент на хора е Мая Василева. Солисти - Гиргина Гиргинова и Иво Йорданов.", "date": "2019.12.05", "title": "Къщата-музей на Димитър Ненов в Разград се руши"}
{"url": "https://www.dnes.bg/akoshtete-vqrvaite/2019/12/05/3-syveta-za-dylgotraini-kydrici.431839", "text": "Къдриците са идеална прическа за официални събития, особено в сезона на коледните партита и празници. Но всички знаем, че е трудно да ги задържим много време, особено през зимата - когато вали сняг и въздухът е влажен.\r\nЕто и няколко съвета как прическата да остане непокътната до вечерното парти, ако първо сте на училище, на лекции или на работа.\r\n\r\n \r\nСигурно това ви се струва ад през зимата, но трябва да се къпете с хладка вода, особено когато миете косата. Горещите душове изсушават кожата и разрушават целостта на косата ви. Прекалено топлата вода и парата могат да увредят кутикула - защитния слой на косата, както и да изсушат кичурите. Затова преди къдрене, измийте косата с хладна вода.\r\n \r\n", "date": "2019.12.05", "title": "3 съвета за дълготрайни къдрици"}
{"url": "https://www.dnes.bg/world/2019/12/05/korabche-se-obyrna-57-migranti-zaginaha.431896", "text": "Най-малко 57 мигранти загинаха при преобръщане на корабче в Атлантическия океан край бреговете на Мавритания вчера, предаде Асошиейтед прес, като се позова на Международната организация по миграция.\r\n\r\nСред мъртвите има жени и деца.\r\n\r\nКорабчето отплавало от Гамбия с около 150 мигранти, като 83 души били спасени. ", "date": "2019.12.05", "title": "Корабче се обърна, 57 мигранти загинаха"}
{"url": "https://www.dnes.bg/usa/2019/12/05/melaniia-trymp-biasna-na-prepodavatelka-koiato-se-posheguva-sys-sina-i.431897", "text": "Мелания Тръмп се разгневи на преподавателка по право, която се пошегува с името на сина й Барън при изслушванията за импийчмънт на президента Доналд Тръмп в Конгреса на САЩ, предаде Франс прес.\n\r\nОбикновено сдържаната първа дама реагира остро, след като Памела Карлан, професор в Станфордския университет, направи сравнение в подкрепа на своята теза, че американската конституция не дава на президента правомощия на абсолютен монарх.\n\n\n\"Доналд Тръмп може да кръсти сина си Барън, но не може да го направи барон\", даде пример тя при изслушванията в правната комисия към Камарата на представителите.\n\r\nМелания Тръмп бързо реагира гневно в Twitter, като заяви, че Карлан \"трябва да се срамува\" от своите \"очевидно пристрастни политически\" действия и че е \"използвала дете\" за целта. \n                    \n                    \n                \n                \n                \n                \r\n\"Едно малко дете заслужава личният му живот да бъде уважаван и да бъде държано встрани от политиката\", заяви още първата дама на САЩ.\n\r\n13-годишният Барън е третият син на Доналд Тръмп, но единственото дете на Мелания.\n\r\nРепубликанците в Конгреса също разкритикуваха университетската преподавателка. \n\r\n\"Да атакувате Барън Тръмп, един непълнолетен, не придава правдоподобност на вашите аргументи, а ви придава зъл вид\", заяви по адрес на Памела Карлан конгресменът от Флорида Мат Гец. Той освен това припомни, че тя е правила политически дарения за демократи.\n\r\nВидимо съжаляваща, Памела Карлан побърза да се извини, че е намесила президентския син в изслушването за импийчмънт на баща му. \n\r\n\"Сгреших. Бих искала президентът да се извини за нещата, които е направил и които са лоши, но съжалявам, че използвах тези думи\", заяви тя.\n\r\nПодобно на двама други университетски преподаватели, поканени от демократите в правната комисия към долната камара на Конгреса, Памела Карлан каза, че разследването за импийчмънт срещу Тръмп е оправдано. \n\r\n\"Въвличането на чуждестранно правителство в нашия изборен процес е изключително тежка злоупотреба с власт, защото отслабва демокрацията\", аргументира се тя, визирайки искането, отправено от американския президент към Украйна да разследва неговия потенциален съперник демократ на изборите догодина Джо Байдън.\n\r\n(БТА)", "date": "2019.12.05", "title": "Мелания Тръмп бясна на преподавателка, която се пошегува със сина й"}
{"url": "https://www.dnes.bg/world/2019/12/05/myj-otkri-strelba-v-pyrl-harbyr-rani-trima.431898", "text": "Най-малко трима души са били ранени при стрелба в корабостроителницата към американската военноморска база Пърл Харбър. Стрелецът се е самоубил, предаде Франс прес, като се позова на местни медии.\r\n\r\nТримата ранени са цивилни. Двама от тях са в тежко състояние.\r\n\r\nВоенноморската база, знаково място в историята на САЩ, бе отцепена временно - мярка, която вече е отменена.\r\n\r\nСтрелбата стана три дни преди отбелязването на годишнината от атаката срещу Пърл Харбър. На 7 декември 1941 г. милитаристична Япония изненадващо напада американската военноморска база на Хавайските острови, което вкарва Съединените щати във Втората световна война.", "date": "2019.12.05", "title": "Мъж откри стрелба в Пърл Харбър, рани трима"}
{"url": "https://www.dnes.bg/obshtestvo/2019/12/05/v-grada-zaplatite-po-golemi-na-selo-hapvat-i-piivat-rakiia-poveche.431895", "text": "Контрастът в доходите на живеещите в градовете и селата е доста голям, разлика има и за какво ги харчат.\n\r\nДоходите на жителите на градовете са с близо 38% по-високи от тези в селата, сочат данните на НСИ, цитирани от \"Труд\". Средният годишен доход на човек за цялата страна е 6013 лв., но в града взимат средно по 6484 лв. Което прави по 540 лв. на месец. Съответно в селата тези цифри са са 4714 лв. на година или месечно по 393 лв. \n\r\nСумите на пръв поглед са малки на фона на средната заплата за страната, която вече надмина 1266 лв. Но ако в семейството има деца, безработен или пенсионер средният доход на човек пада значително, дори родителите да взимат високи заплати.\n                    \n                    \n                \n                \n                \n                \r\nСемействата в градовете получават от заплати 87,5% повече пари, спрямо тези в селата. За сметка на това доходите от пенсии на село са с 6% по-високи спрямо тези на градските жители. В селата получават и повече семейни добавки за деца, както и други социални помощи. Като се съберат пенсиите и всички социални плащания са оказва, че всяко домакинство на село взима средно по 4222 лв. на година от държавната хазна, а в гладовете семействата получават средно по 3960 лв.\n\r\nЖивеещите на село печелят от продажба на собствена селскостопанска продукция, докато в градовете такива доходи почти няма.\n\r\nЗа какво се харчат парите?\n\r\nВ градовете хората харчат много повече пари за данъци, транспорт, мобилни телефони и интернет, свободно време и образование. Отделената сума за храна също е повече. Но пък на село ядат повече.\n\r\nВсеки жител на градовете яде средно по 2197 калории на ден, докато в селата ядат по 2530 калории, което е с 15% повече.\n\r\nДанъците и осигоровките на гражданите са средно по 1886 лв. на година, докато в селата в тази графа сумата е под 1000 лв. За транспорт домакинствата в градовете харчи по 1042 лв. годишно, при 645 лв. в селата. Но най-голямата разлика е в свободното време и образованието. В градовете за развлечения и обучения отиват 5,4% от всички разходи на домакинствата, или по 745 лв. годишно, докато на село сумата е само 284 лв.\n\r\nТрапезата в градовете и селата се различава най-много по хляба, плодовете и ракията. Всеки жител на градовете изяжда по 74,9 кг. хляб на година. В селата потреблението на хляб е доста по голямо – 113,8 кг. В селата ядат и повече месо, кисело и прясно мляко, яйца, олио, картофи и близо два пъти повече компоти.\n\r\nИзненадващо в градовете ядат повече плодове и зеленчуци отколкото в селата. \n\r\nНа село вървят повече също ракията и виното, докато в града водят при консумацията на бира. Всеки жител на градовете пуши средно по 713 цигари на година, при 567 цигари в селата.", "date": "2019.12.05", "title": "В града заплатите по-големи, на село хапват и пийват ракия повече "}
{"url": "https://www.dnes.bg/snimka-na-denia/2019/12/05/vremeto-dnes-tiho-slynceto-se-pokazva.431899", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес ще бъде предимно слънчево и почти тихо. Максималните температури ще са между 2 и 7 градуса по Целзий, съобщиха от Националния институт по метеорология и хидрология.\r\n\r\nПреди обяд на места по поречието на Дунав и по високите полета на Западна България ще има мъгла или ниска слоеста облачност. Атмосферното налягане ще остане по-високо от средното за месеца\r\n\r\nПо Черноморието ще е предимно слънчево, почти тихо и студено. Максималните температури ще са между 6 и 9 градуса. Вълнението на морето ще е 1-2 бала. Температурата на морската вода е 11-12 градуса.\r\n\r\nВ планините ще е предимно слънчево. Ще духа слаб вятър от южната четвърт. Максималната температура на височина 1200 метра ще е около 3 градуса, на 2000 метра - около минус 2 градуса.", "date": "2019.12.05", "title": "Времето днес: Тихо, слънцето се показва"}
{"url": "https://www.dnes.bg/balkani/2019/12/05/zadyrjaha-rodni-nepylnoletni-djebchiiki-v-atina.431900", "text": "Четири непълнолетни български джебчийки – на 14, 15, 17 и 18 години, бяха задържани от полицията в Атина. Техният периметър на действие бил в центъра на гръцката столица, като обирали най-често портфейли от чанти на туристи и местни граждани.\r\n\r\nТе са задържани в началото на тази седмица на централната улица \"Ерму\", докато измъквали предмети от раница на група туристи захласнати по информационна карта, съобщава \"Труд\". От българските ромки са иззети 180 евро, четири мобилни телефона и три карти на града.\r\n\r\nСпоред полицията джебчийките \"заработвали\" поне от три месеца по натоварени с търговско-историко-археологически интерес райони в центъра на Атина. \r\nДо момента са констатирани 13 кражби от непълнолетните българки.", "date": "2019.12.05", "title": "Задържаха родни непълнолетни джебчийки в Атина"}
{"url": "https://www.dnes.bg/football/2019/12/05/livyrpul-razbi-evertyn-naniza-5-gola.431901", "text": "Ливърпул разгроми с 5:2 Евертън на \"Анфийлд\" и направи нова крачка към жадуваната вече 30 години шампионска титла.\n\r\nШест от головете в мача паднаха през първото полувреме, когато зрителите се насладиха на най-доброто от футболната игра. Две попадения за домакините вкара Ориги (6 и 31), по едно добавиха Шакири (17), Мане (45) и Жоржиньо Вайналдум (90). За първото попадение на Ориги и гола на Шакири асистира Мане, който през второто полувреме пропусна на два пъти сам срещу вратаря.\n\r\nТочни за гостите бяха Кийн (21) и Ричарлисон (45).\n\r\nТака Ливърпул запази преднината си от осем точки пред Лестър и от цели 11 пред Ман Сити в битката за шампионската титла. Тимът на Юрген Клоп през този сезон има 14 победи и само едно равенство.\n                    \n                    \n                \n                \n                \n                \r\nТрябва да се отбележи, че в тази среща за Ливърпул играха част от резервните футболисти, но те изцяло оправдаха гласуваното им доверие.\n\r\nОт друга страна Евертън продължава да затъва и вече е сериозно застрашен за оцеляването си.\n\r\n\n\r\nПодробности за ", "date": "2019.12.05", "title": "Ливърпул разби Евертън, наниза 5 гола"}
{"url": "https://www.dnes.bg/temida/2019/12/05/dojivoten-zatvor-za-miursel-ubil-priiatelkata-si.431902", "text": "Силистренският съд присъди доживотен затвор за 34-годишния Мюрсел, който бе признат за виновен в предумишленото убийство на 22-годишната си приятелка Ангелка. Той ще трябва да плати и 250 000 лева обезщетение за близките на жертвата.\n\r\nУбийството става на 25 януари 2017 г. в местността Келявица край дуловското село Руйно, съобщава Булфото. То е разкрито едва на 6 март 2017 г., когато двама служители по поддръжката на железния път открили на около 30 метра от жп спирката на село Руйно тялото на млада жена, захвърлено в дере. На следващия ден самоличността на убитата била установена. \n\r\nЖертвата била обявена за издирване от майка си още на 27 януари. Ангелка работела в ресторант в Германия, където се запознала с подсъдимия Мюрсел, а по-късно – в публичен дом. Двамата живеели заедно с 5-годишното дете на Ангелка от друг мъж. След побой над детето, което наложило животоспасяваща операция, Прокуратурата в Хамбург образувала дело за опит за убийство срещу Мюрсел и Ангелка. \n                    \n                    \n                \n                \n                \n                \r\nВ началото на януари 2017 г. двамата се прибрали в България, но на 10 януари потеглили обратно за Германия, за да се явят на насроченото за 16 януари дело срещу тях. Съдът отнел детето от майка му и го настанил в дом. Няколко дни по-късно – на 23 януари, двамата отново се върнали в България. \n\r\nМюрсел искал да закупи агне за жертвоприношение за омилостивяване. Мюрсел замислил да се освободи от приятелката си, дори потърсил съвет от брат си как да стори това. Разиграл пред полицията театър, че Ангелка е изчезнала с неговите 18 000 евро, каквито няма данни да е притежавал, и поискал да бъде издирена. В същото време младата жена била настанена в къщата на вуйчо му. \n\r\nНа 25 януари около 20,00 часа Мюрсел отишъл в село Ножарево и заявил пред роднините си, че се връща в Германия с Ангелка. Жената се качила в колата му, а братът на подсъдимия ги последвал със своя автомобил по искане на Мюрсел. Без да знае за престъпните му намерения, брат му взел със себе си и сина си.  \n\r\nМюрсел и Ангелка се качили в колата на брат му, а синът му оставили в автомобила на подсъдимия. По пътя подсъдимият ударил младата жена, свидетелят чувал реплики помежду им, държал я за врата. Когато стигнали до жп прелеза на село Руйно, Мюрсел наредил на брат си да изкара момичето от колата. Той отказал. \n\r\nТогава подсъдимият я взел на ръце и побягнал към релсите. След това се върнал сам и потеглили. Преди да отпътува за Германия на 26 януари след полунощ, Мюрсел заявил на брат си, че не трябва да говори по трите мобилните телефона, тъй като се подслушват. \n\r\nСъдебномедицинската експертиза по делото е открила наличието на 1,5 промила алкохол и амфетамини в кръвта на жертвата, което обяснява липсата на съпротива, за която говори в свидетелските си показания братът на подсъдимия. \n\r\nЕкспертите от петорната съдебномедицинска експертиза сочат като причина за настъпването на смъртта на 22-годишната жена мозъчна травма, изразяваща се в кръвоизлив и мозъчен оток, довели до остра дихателна и сърдечно-съдова недостатъчност. \n\r\nМотивът за добре планираното убийство е воденото наказателно дело за опит за убийството на детето на Ангелка в Германия, както и фактът, че тя е знаела много за заниманията на Мюрсел в чужбина. \n\r\nДоживотната присъда на Силистренския окръжен съд подлежи на обжалване в Апелативния съд във Варна.", "date": "2019.12.05", "title": "Доживотен затвор за Мюрсел, убил приятелката си"}
{"url": "https://www.dnes.bg/stranata/2019/12/05/bolnica-shte-plashta-obezshtetenie-za-nad-40-000-lv-dete-oslepia.431903", "text": "Областна болница беше осъдена да заплати обезщетение на дете в размер на 41.667,50 лв. по чл. 49 ЗЗД заради непоставена диагноза за ретинопатия.\r\nПричината е за случай от 2016 г. Тогава жена ражда близнаци в областна болница. Майката се свързва с адвокат Мария Шаркова заради едно от децата - момченцето Д., което е недоносено, ражда се едва 1 килограм, в резултат на ненавременна диагностика и лечение детето развива тежка форма на ретинопатия, а сестричката му е със спасено зрение благодарение на късмет. \n\r\nМайката се е интересувала специално за офталмологичните прегледи на децата й, тъй като била запозната с рисковете, на които са изложени. Лекари от болницата са я уверили, че  имат добър метод на изследване на очните проблеми при недоносени деца и разполагат с един от най-добрите апарати за диагностика на ретинопатия – болест, засягаща зрението при недоносени деца.\n                    \n                    \n                \n                \n                \n                \r\nСлед изписване от болницата и двете деца са \"без проблеми\" според проведените им офталмологични прегледи. Лекарите лично уверили родителите, че нямат повод за притеснение – зрението на децата им е наред. Майката решава да заведе близнаците в София и да потърси и второ мнение. На прегледа е установено, че и двете деца са с ретинопатия. Едното – момиченцето, е с 3-та степен, а момченцето е в края на 4-та степен – и процесът на ослепяване за него е необратим, съобщава \"Монитор\".\r\nМайката на децата изисква от болницата, в която са родени, снимки от извършения преглед с апарата, от където й заявяват, че такива няма, защото той тогава е бил развален, а прегледите са извършени по друг метод, които обаче не можел да открие ретинопатия, защото изследвал едва 20% от окото.\r\nТова е и големият проблем – родителите са били заблудени за здравето на двете си деца, защото никой от медиците не е информирал, че всъщност преглед със специален очен апарат не е имало.\r\nТова е и причината едно от децата да ослепее за цял живот, защото ненавременното лечение на ретинопатия води до трайна слепота. Адвокат Шаркова разясни, че друго нарушение на медиците било, че самият преглед се извършва и описва по определен начин и това също не е било спазено, и след изписване на децата не са дадени никакви препоръки на родителите, свързани със зрението на техните деца.\r\nСлед диагнозата заминават на спешно лечение в чужбина, където успяват да овладеят процеса на ослепяване на момиченцето, но не и на момченцето, разяснява Шаркова. Очите на момчето са увредени трайно - едното око е със 100% слепота, а с другото вижда само бледи сенки, констатират лекарите в чужбина.\n\r\nНяма обезщетение, което да върне зрението на двегодишния Д., нито да успокои родителите му според адвокат Шаркова, но е абсолютен успех, че Върховен касационен съд окончателно осъди болницата.\r\n ", "date": "2019.12.05", "title": "Болница ще плаща обезщетение за над 40 000 лв., дете ослепя"}
{"url": "https://www.dnes.bg/index/2019/12/05/receptata-dnes-italianska-koledna-torta.431805", "text": ":\r\n\r\n:\r\n \r\nБрашното, содата и бакпулверът се пресяват заедно. В купа комбинирайте маслото, захарта, ванилията и бадемовия екстракт. Разбийте с помощта на миксер, докато се получи кремообразна смес. Яйцата се добавят едно по едно, като разбивайте отново с миксер след добавянето на всяко. Не забравяйте да сложите млякото, орехите, кокосовите стърготини. Полученото тесто се разпределя в 2-3 кръгли тавички с диаметър около 20-22 см, които предварително са намаслени и набрашнени. За тортата ще са ви необходими 2 или 3 блата. Печете блатовете в предварително загрята фурна на 180 градуса за около 25-30 минути или до готовност.\r\n \r\nПригответе крема като комбинирате всички съставки, като след като се получи гладък крем прибавете ядките и кокосовите стърготини. В подходяща чиния за торта сложете първия блат (блатовете трябва да са изстинали) и го намажете с крема. Поставете втория, също го намажете и накрая третия блат. С останалия крем намажете последния блат, както и тортата от всички страни. Украсете тортата с няколко ореха и сложете в хладилник, за да стегне поне за поне 1 час.\r\n \r\n", "date": "2019.12.05", "title": "Рецептата Dnes: Италианска коледна торта "}
{"url": "https://www.dnes.bg/akoshtete-vqrvaite/2019/12/05/kakvo-shte-triabva-da-promeni-vsiaka-zodiia-prez-2020-g.431885", "text": "Очакваме 2020-а година да ни донесе повече положителни емоции. Промените са неизбежни, някои от тях ще ни носят радост, други ще бъдат нашите уроци. Какъв ще бъде урокът за всяка от 12-те зодии, вижте в следващите редове.\r\n\r\nПрез 2020 ще трябва да се научите да живеете в момента. С темпото, с което ще се движите, това може да ви бъде трудно. Ако бързате твърде много, ще пропуснете хубавите моменти в настоящето, които ще ви носят усмивки.\r\n\r\nПредстоящата година ще ви научи, че не е нужно повече да криете своите емоции и това как се чувствате. Всъщност, Телци, това е против вашата природа. Твърде силно вярвате в своите убеждения, за да премълчавате по съществени за вас въпроси.\r\n", "date": "2019.12.05", "title": "Какво ще трябва да промени всяка зодия през 2020 г.? "}
{"url": "https://www.dnes.bg/notifikacii/2019/12/05/psihiatyrkata-iztochvala-nzok-objalva-aresta-si.431906", "text": "Обвинената в източването на Здравната каса с повече от половин милион лева психиатър д-р Инна Бончева обжалва днес пред Апелативния съд в Пловдив ареста си.\n\n\n\r\nОбвинението твърди, че психиатърката е фалшифицирала прегледи на 52-ма пациенти и незаконно е получавала скъпи ампули с лекарства за шизофрения, които след това е пласирала на половин цена на черния пазар, припомня bTV.\r\nПреди седмица Районният съд остави лекарката в ареста с аргумента, че може да повлияе на разследването и на длъжностни лица, ако бъде освободена. Тя скри лицето си пред съда, но обясни, че не разбира точно в какво я обвиняват.\r\nСпоред прокуратурата, схемата за източване на НЗОК с участието на психиатърката е действала от 2017 г. До този момент са разпитани 80 свидетели. Законът предвижда от една до осем години затвор, както и конфискуване на имуществото.\r\n ", "date": "2019.12.05", "title": "Психиатърката, източвала НЗОК, обжалва ареста си"}
{"url": "https://www.dnes.bg/health/2019/12/05/mikrogravitaciiata-moje-da-e-lek-sreshtu-rak.431832", "text": "Учени от Технологичния университет в Сидни установиха, че микрогравитацията (условията на безтегловност) може да унищожи ракови клетки, взети от агресивни и труднолечими тумори, съобщи Сайънс алърт, цитиран от БТА. \n\r\nСпециалистите са тествали въздействието на микрогравитацията върху ракови клетки, поставени във въртяща се центрофуга.\r\n80-90 процента от клетките, засегнати от рак на яйчниците, млечната жлеза, носа и белите дробове, в условия на безтегловност спират растежа си дори без използването на препарати и медикаменти. Обяснението за това е, че клетките трябва да си взъимодействат помежду си, а при условия на безтегловност това е невъзможно. \n\r\nПредстоят да се направят 7-дневни експерименти на борда на Международната космическа станция. Модулът ще бъде доставен с кораб на \"Спейс Екс\". След края на експеримента клетките ще се замразят и върнат обратно на Земята. След това учените ще направят генетичен анализ. \n                    \n                    \n                \n                \n                \n                \r\nАко резултатите от него са успешни ще започне работа по разработването на нови методи за лечение на коварните заболявания, които използват ефекта на микрогравитация.", "date": "2019.12.05", "title": "Микрогравитацията може да е лек срещу рак?"}
{"url": "https://www.dnes.bg/rusia/2019/12/05/komersant-putin-s-neumolim-ultimatum-kym-bylgariia.431908", "text": "\"Комерсант\" нарича \"неумолим ултиматум\", поставен на българските власти, вчерашното изявление на руския президент Владимир Путин за газопровода \"Турски поток\".\n\r\nПутин заяви, че България - \"очевидно под външен натиск\", умишлено бави продължението на \"Турски поток\" на своя територия. Ако България се откаже от проекта, Русия ще успее да намери други варианти за доставка на газ в Южна Европа, изтъкна руският лидер, цитиран от ТАСС, на обща пресконференция в Сочи след разговор със сръбския си колега Александър Вучич.\n\r\nРуският президент е разтревожен от странното поведение на България, пише \"Московский комсомолец\". Путин обвини България, че проваля плановете на \"Газпром\" да пренасочи от началото на 2020 г. част от газа, транзитиран през Украйна, в новата тръба, предназначена за износ на горивото, уточнява \"Ведомости\".\n\n\r\n                    \n                    \n                \n                \n                \n                Българският премиер Бойко Борисов отговори на Путин, отбелязват изданията в Русия. Борисов разчита България да убеди Русия, че е сигурен транзитьор за руския газ, пише \"Правда\".\n\r\nБългария строи \"Балкански поток\", който ще стане част от \"Турски поток\", с максималната възможна скорост, цитира \"Лента\" изявление на министър-председателя пред телевизия Би Ти Ви.\n\r\nСпоред Борисов газопроводът се изгражда със средна скорост пет километра на ден. Той обясни забавеното започване на процеса с провеждането на задължителни процедури, посочва електронният вестник, цитиран от БТА.\n\r\nБългарският премиер изрази надежда до края на идната година газопроводът да заработи и Владимир Путин лично да види строежа догодина, добавят изданията.\n\r\nПо думите на Борисов, щом строежът приключи, България ще стане \"единствената бърза и добра алтернатива\" за руския газ, посочва \"РБК\". Според министър-председателя България ще стане газоразпределителен център на Балканите, което вече е съгласувано и с ЕС, и със САЩ, отбелязва \"Лента\".\r\n ", "date": "2019.12.05", "title": "\"Комерсант\": Путин с неумолим ултиматум към България"}
{"url": "https://www.dnes.bg/eu/2019/12/05/franciia-blokirana-stachkuva-sreshtu-pensionnata-reforma.431913", "text": "Франция е блокирана от историческа по мащабите си стачка на държавните служители срещу пенсионната реформа на президента Еманюел Макрон. Парализирани са транспортът и услугите в цялата страна, предаде БНР.\n\r\nОпустели гари, навалица пред оскъдния транспорт и съкратени до минимум услуги - това ще бъде днешният ден на французите. \n\r\nПарижкото метро е почти замряло - не работят 11 линии. Ж.п. компанията „SNCF“ ще осигури едва 10% от трафика си. Влаковете из страната са рядкост, но стачката се усеща и във въздуха - съкратени са 20% от полетите за деня, 30% в „Ер Франс“, 233 полета компанията „Изи джет“. \n\r\nУчениците също ще останат без уроци - стачкуват над половината френски учители, в Париж те са близо 80%. Болничният сектор ще работи на забавен ход.\n\r\n                    \n                    \n                \n                \n                \n                Обявени са 240 митинга срещу пенсионната реформа, която предвижда универсална пенсионна система и отмяна на десетките специфични пенсионни режими. \n\r\nМотивите на протестите обаче са по-широки, лидерите на т.нар. „жълти жилетки“ не закъсняха да ги подкрепят. \n\r\nВ Париж  над 6000 полицаи ще се борят с евентуални безредици. \r\n ", "date": "2019.12.05", "title": "Франция блокирана, стачкува срещу пенсионната реформа "}
{"url": "https://www.dnes.bg/rusia/2019/12/05/mond-ruski-shpioni-bazirani-vyv-franciia-deistvali-i-v-bylgariia.431911", "text": "Руски шпиони са използвали Френските Алпи като базов лагер за операции в цяла Европа, пише в. \"Монд\", цитиран от Франс прес.\n\r\nСпоред френския ежедневник 15 служители на руското военно разузнаване ГРУ, специализирани в убийствата, са се придвижвали на континента от 2014 г. Те са преминали за последно през Франция през септември 2018 г. Контраразузнаванията на Франция, Швейцария и Великобритания са предприели операция по издирване на руските шпиони.\n\r\nЕдин от 15-имата агенти е бил идентифициран от британските служби като един от тримата извършители на атаката в Солсбъри през март миналата година, при която бяха отровени с нервнопаралитичното вещество Новичок бившият руски разузнавач Сергей Скрипал и дъщеря му Юлия. Това нападение изостри рязко отношенията между Русия и Запада и накара западните служби да издирват усилено неговите извършители.\n\n\r\n                    \n                    \n                \n                \n                \n                \"Монд\" излезе с тези разкрития в момент, когато Германия обвини Русия, че стои зад убийството на грузински гражданин в Берлин през август, отбелязва Франс прес.\n\r\nСпоред изданието 15-имата руски агенти не са провели никакви операции на френска земя, но на няколко пъти са пребивавали в малки градове като Анмас, Шамони и Евиан, в алпийския департамент Горна Савоя.\n\r\nШпионите служат в поделение 29 155 в ГРУ. Те се занимават с убийства, саботаж и тайна размяна на съобщения, твърди \"Монд\".\n\r\nНикакви оръжия и материали не са били иззети, нито пък е идентифициран местен съучастник на руските шпиони. 15-имата агенти изглежда не са имали никакъв контакт със служителите на посолството на Русия във Франция.\n\r\nРуските шпиони са действали според \"Монд\" във Великобритания, България, Крим, Молдова и Черна гора, отбелязва Франс прес, цитирана от БТА.\n\r\nНаличните данни са насочили френските служби към хипотезата, че департамент Горна Савоя, който граничи със Швейцария и Италия, е бил използван като базов лагер за тайните операции в Европа на подразделение 29 155 на ГРУ, казал високопоставен представител на френското разузнаване, цитиран от вестника.", "date": "2019.12.05", "title": "\"Монд\": Руски шпиони, базирани във Франция, действали и в България"}
{"url": "https://www.dnes.bg/notifikacii/2019/12/05/trus-ot-5-6-po-rihter-krai-bregovete-na-kurilskite-ostrovi.431916", "text": "Земетресение с магнитуд 5.6 по Рихтер е станало край бреговете на Курилските острови, съобщи Геоложката служба на САЩ. \r\n\r\nТрусът е бил регистриран в 02,03 часа по Гринуич. \r\n\r\nЕпицентърът му е бил на 171 километра източно от град руския град Курилск. Огнището е било на дълбочина от е 35 километра.\r\n\r\nНяма данни за жертви или разрушения, предаде РИА Новости.\r\n\r\nОт филиала „Сахалин“ на Единната геофизична служба на Руската академия на науките в четвъртък в района на Курилските острови са регистрирани две земетресения, със сила съответно 4,9 и 5,2 по Рихтер. Не е обявена тревога за цунами.", "date": "2019.12.05", "title": "Трус от 5,6 по Рихтер край бреговете на Курилските острови"}
{"url": "https://www.dnes.bg/football/2019/12/05/futbolna-blokada-v-kyrdjali-predi-macha-arda-cska.431920", "text": "Полицията в Кърджали днес ще е на крак заради дербито за Купата на България между местния Арда и ЦСКА.\n\r\nЩе има засилено полицейското присъствие в района на Арена \"Арда\", както и на улиците в околната зона преди и по време на футболната среща, съобщи старши комисар Атанас Илков, директор на ОДМВР - Кърджали. пред радио \"Фокус\".\n\r\nДвижението по булевард \"Беломорски\" ще бъде частично ограничено от кръстовището пред Съда до стадиона в парк \"Простор\". Това ще стане от 12:30 часа до 30 минути, след последния съдийски сигнал. \n\r\nЧетири контролно-пропускателни пунктове ще има край стадиона - един за гостуващите фенове и 3 за привържениците на домакините. Зрителите трябва да бъдат един час преди срещата на стадиона и да са трезви, да не носят оръжие и опасни вещества.\n                    \n                    \n                \n                \n                \n                \r\nЩе има охрана вътре в стадиона. \n\r\n\"Има частна охранителна фирма, но една такава рискова среща аз и който да било от моите колеги, не бихме допуснали и не бихме неглижирали ситуацията, така че вътре ще има наше присъствие. Независимо от всичко това и при необходимост ще изведем допълнително сили и вътре в спортното съоръжение, така че да не допуснем нежелателни инциденти, на каквито сме били свидетели, инциденти, които са малко грозни и опорочават тези уникални спортни събития\", заяви Илков.\n\r\nС оглед гарантиране на по-голяма безопасност по отношение на паркирането и придвижването на автомобилите към стадиона, ще има създадена временна организация на движението с частично затваряне на булевард \"Беломорски\", който е непосредствено пред спортното съоръжение. \n\r\nВременната организация на движението един час преди спортното събитие и докато феновете се изтеглят е от 12:30 часа, когато ще бъде затворен бул. \"Беломорски\" от Хасково към Кърджали. Движението ще е пренасочвано по бул. \"Тракия\", бул. \"Сан Стефано\" и ул. \"Булаир\" . В посока от Кърджали към Хасково моторните превозни средства ще бъдат отклонявани по ул. \"Булаир\", бул. \"Сан Стефано\", бул. \"Тракия\".", "date": "2019.12.05", "title": "Футболна блокада в Кърджали преди мача Арда - ЦСКА"}
{"url": "https://www.dnes.bg/obshtestvo/2019/12/05/semeistvoto-na-pochinaliia-stefcho-iska-da-se-vyrne-u-doma-no.431910", "text": "Многодетното семейство от село Кардам, което бе сполетяно от трагедия и едно от децата почина от отравяне, все още не могат да се приберат в дома си. \r\nХората живеят в нов дом, тъй като старото жилище крие риск за децата. В къщата бе открита отрова за гризачи, а според прокуратурата именно тя е причинила и смъртта на 9-годишния Стефан.\n\n\n\r\nСлед трагичния инцидент, семейството е настанено в къща, предоставена им от съседка за временно ползване. Жената им е казала да останат в нея колкото им е необходимо, но семейството на Стефан не се чувства добре там, предава bTV.\r\nСпоред бабата Стоянка домът им е безопасен, а остатъците от отровата са унищожени. \r\n                    \n                    \n                \n                \n                \n                \"Дойдоха от Русе, измерваха хората с някакъв уред и казаха, че всичко е било на нула\", обясни жената. \r\nВ момента къщата е празна. Въпреки мъката от загубата на детето, семейството иска отново да се върне в дома си. Другите пет деца се възстановяват и вече ходят на училище и детска градина. Много хора им помагат като им осигуряват храна и дрехи.\r\nЗа да се върнат в дома си обаче е необходимо къщата да се ремонтира. И тъй като това е непосилно за семейството, са сложени дарителски кутии и има разкрита банкова сметка. Организиран е и коледен базар за набиране на средства.\r\nКметът на Кардам Георги Събев иска в къщата да се пристрои тоалетна и баня, да се пусне топла вода и да има кухня за децата. \r\n\"Има много бедни хора по селата. За жалост ги виждаме като станат някои бели от битов характер и разбираме колко са бедни хората и, че не живеят добре\", коментира той.", "date": "2019.12.05", "title": "Семейството на починалия Стефчо иска да се върне у дома, но..."}
{"url": "https://www.dnes.bg/sofia/2019/12/05/nezakonni-kyshti-niknat-v-stolichniia-ovcha-kupel-nikoi-ne-gi-maha.431919", "text": "От години хората в столичния квартал \"Овча купел\" подават сигнали за незаконна къща, но до ден днешен тя не е премахната. Местните не знаят как да се справят с нерегламентираното строителство, а не им съдейства и столичната администрация.\n\r\nНа мястото се вижда, че е построен цял комплекс от жилища. \r\n\"В тях живеят над 40 души. Постоянно се пристроява и надстроява. Палят се гуми, замърсява се въздуха. Блокира се улицата. Никой не може да ги контролира тези хора”, коментира местен пред Нова тв.\n\r\nТой допълни, че от администрация в района са ги уведомили, че сградата е построена без документация и не са изпълнени условията на ЗУТ.\n\r\n\"След направена проверка на мястото са констатирани незаконни пристройки и е издадена заповед за премахването им. Към момента в техническия отдел на общината не са открити одобрени строителни книжа. Досега не са открити свидетелства за налагани наказателни постановления”, обясни Георги Чичков, заместник- кмет на \"Овча купел\".\n                    \n                    \n                \n                \n                \n                \r\nТой допълни, че предишното ръководство на районната администрация е започнала процедура за премахване на незаконните пристройка и надстройка, която ще приключи в срок.\n\r\nВ същото време един от живущите в сградата Явор Димитров заяви, че всичко в къщата е законно и има документи за това.\n\r\nА жителите на квартала дадоха 4 месеца на районната администрация да извърши всички необходими действия за премахването на незаконната сграда. Те са готови да блокират работата й, ако това не се случи.", "date": "2019.12.05", "title": "Незаконни къщи никнат в столичния \"Овча купел\", никой не ги маха"}
{"url": "https://www.dnes.bg/obshtestvo/2019/12/05/ivan-neikov-ima-svryhochakvaniia-kym-biudjet-2020.431930", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Изведнъж се намериха 5 млн. лева за увеличение на заплатите на социалните работници, което означава, че има резерви и за втората година майчинство. Винаги в един бюджет има резерв, въпросът е какви са приоритетите\", заяви в студиото на \"България сутрин\" Иван Нейков - директор на Балканския институт по труда и социалната политика и бивш социален министър. \n\nСпоред Бюджет 2020 майчинството за втората година остава непроменено - 380 лв., а минималната пенсия се увеличава на 250 лв. Бившият министър на финансите проф. Христина Вучева посочи за Bulgaria ON AIR, че положението в социалната сфера зависи повече от министъра на финансите, а не толкова от министъра на труда и социалната политика. \n                    \n                    \n                \n                \n                \n                \r\n\"Винаги би трябвало в тази сфера да се проявява много по-задълбочен подход, отколкто ние го правим от години\", допълни тя.\n\r\n\"Наистина отношенията между двамата министри са много тънък лед. Добрият резултат е, когато и двамата са недоволни - тогава е достигнат добър баланс\", заяви от своя страна Иван Нейков.\n\r\nСпоред него Бюджет 2020 има една особеност, която липсва в предишните бюджети - създадена била среда на свръхочаквания към него. Това е причината да има много недоволни.\n\r\nДвамата гости в студиото смятат, че приоритетното връщане на работа на майките е изоставане от световните тенденции и практики. Проф. Вучева каза, че пак се движим след събитията в Европа. \"Трябваше да се обмисли по-задълбочено. Въпросът е на подход, виждане и концепция\", заяви тя.\n\r\nНа въпрос имало ли е възможност да се отделят повече пари от бюджета за втората година майчинство, Иван Нейков беше категоричен, че е имало такава. \"Когато трябва да се направи нещо в чисто практически аспект, нашите политици не използват експертите, с които разполагат\", отбеляза проф. Вучева.", "date": "2019.12.05", "title": "Иван Нейков: Има свръхочаквания към Бюджет 2020"}
{"url": "https://www.dnes.bg/world/2019/12/05/10-shokirashti-ikonomicheski-prognozi-za-2020-g.431937", "text": "Тези, на които им е омръзнало от безкрайните прозаични прогнози на Wall Street, Saxo Bank публикува 10 шокиращи прогнози за следващата година, съобщи . \r\n\r\n- Тръмп да обяви данък „Америка на първо място“, за да намали търговския дефицит на страната;\r\n\r\n- Швеция да отприщи „огромен фискален стимул“ за потушаване на антимигрантските настроения, като да предизвика силно поскъпване на кроната;\r\n\r\n- Демократите да спечелят изборите в САЩ, благодарение на масово гласуване от страна на жените и милениалите;\r\n\r\n- Унгария да напусне Европейския съюз;\r\n\r\n- Азия да пусне нова резервна валута, за да прекрати зависимостта си от долара.\r\n\r\nКакви са другите прогнозите на банката можете да прочетете ", "date": "2019.12.05", "title": "10 шокиращи икономически прогнози за 2020 г.    "}
{"url": "https://www.dnes.bg/notifikacii/2019/12/05/shofior-obyrna-avtovoza-si-krai-burgas-i-si-trygna-pesh.431939", "text": "Водач на автовоз, превозващ три леки автомобила, е катастрофирал в Бургас, след което е избягал от местопроизшествието.\r\nКатастрофата е станала около 5:25 тази сутрин в близост до квартала \"Сарафово\", съобщиха от Областната дирекция на МВР.\r\nПри ляв завой водачът най-вероятно е изгубил управление на превозното средство, излиза извън платното за движение, преобръщайки се странично.\r\nВодачът е напуснал местопроизшествието пеша като до момента самоличността му е неустановена. Извършени са действия по вдигане на автовоза и трите леки автомобила.", "date": "2019.12.05", "title": "Шофьор обърна автовоза си край Бургас и си тръгна... пеш"}
{"url": "https://www.dnes.bg/sport/2019/12/05/ronaldo-se-kani-bitkata-s-mesi-edva-sega-zapochva.431954", "text": "Голямата звезда на Ювентус Кристиано Роналдо не смята да пада духом от факта, че вече изостава от Лео Меси в постоянната надпревара за Златната топка.\r\n\r\nВ понеделник асът на Барса грабна отличието за шести път и вече има една награда в повече. За ибериеца обаче това не изглежда като проблем.\r\n\r\n\"Завършило ли е съперничеството между мен и Меси? Не, изобщо. То едва сега започва\", отсече Роналдо, който остана едва трети за Златната топка за 2019 година и дори не присъства на церемонията.\r\n\r\nРоналдо навърши 34 години през февруари и според някои анализатори формата му започва да спада драстично. От началото на сезона той има седем гола в 16 мача за Ювентус. Меси има 11 попадения, като е изиграл две срещи по-малко от португалеца.\r\n\r\n", "date": "2019.12.05", "title": "Роналдо се кани: Битката с Меси едва сега започва"}
{"url": "https://www.dnes.bg/notifikacii/2019/12/05/bvp-raste-s-3-7-vdiga-go-potreblenieto.431956", "text": "Брутният вътрешен продукт възлиза на 31 764 млн. лв. по текущи цени през третото тримесечие на 2019 г.\r\nПреизчислен в евро, БВП е съответно 16 241 млн., като на човек от населението се падат 2 323 евро.\r\nСезонно изгладените данни показват растеж от 3.7% на БВП в сравнение със съответното тримесечие на предходната година и 0.8% спрямо второто тримесечие на 2019 година.\r\nРъстът на брутната добавена стойност се определя основно от  регистрираното нарастване при: Финансови и застрахователни дейности -  6.4%, Професионални дейности и научни изследвания; административни и  спомагателни дейности - 5.0%, Строителство - 4.7%, Операции с недвижими  имоти - 4.2%.\n\r\nПринос за регистрирания положителен икономически растеж имат  индивидуалното крайно потребление - с ръст от 5.1%, колективното  потребление - с ръст от 5.0%, и бруто образуването в основен капитал - с  ръст от 1.8%. Износът на стоки и услуги нараства с 1.3%, а вносът на  стоки и услуги - с 1.2%.\r\n                \n                \n                По предварителни данни през третото тримесечие на 2019 г. БВП на един зает се увеличава с 3.0% в сравнение със същото тримесечие на предходната година.\r\nЗаетите лица в икономиката са 3 685.2 хил., а общият брой отработени часове е 1 480.1 милиона. Структурата на заетостта по икономически сектори през третото тримесечие на 2019 г. спрямо съответното тримесечие на 2018 г. показва увеличение на относителния дял на индустриалния сектор и сектора на услугите.\r\nНа едно заето лице се падат 8 619.2 лв. от текущия обем на брутния вътрешен продукт (БВП), като всеки зает създава средно 21.5 лв. БВП за един отработен час.\n\r\nБрутната добавена стойност (БДС) средно на един зает през третото тримесечие на 2019 г. се увеличава реално с 3.1%, а БДС за един отработен човекочас се увеличава реално с 3.0% за същия период. \n\r\nПо предварителни данни за третото тримесечие на 2019 г. равнището на производителността на труда в индустриалния сектор е 7 971.0 лв. брутна добавена стойност средно на един зает и 19.1 лв. за един отработен човекочас.\r\nВ сектора на услугите всеки зает произвежда средно 7 761.3 лв. БДС, като за един отработен човекочас се създават средно 19.5 лв. от текущия обем на показателя. Най-ниска е производителността на труда в аграрния сектор - 2 513.2 лв. БДС на един зает и 6.4 лв. за един отработен човекочас.", "date": "2019.12.05", "title": "БВП расте с 3.7%, вдига го потреблението"}
{"url": "https://www.dnes.bg/stranata/2019/12/05/pojar-plamna-v-restorant-na-hotel-v-stara-zagora.431958", "text": "Пожар е избухнал тази сутрин в ресторант на хотел в Стара Загора, съобщиха от Областната дирекция на МВР в Стара Загора.\r\n\r\n42-ма души са евакуирани. Двама души са леко обгазени, а трима са с контузии, уточниха от полицията.\r\n\r\nСигналът е постъпил на телефон 112 в 4,20 ч.\r\n\r\nСега на мястото се извършва втори оглед. По случая е образувано досъдебно производство.", "date": "2019.12.05", "title": "Пожар пламна в ресторант на хотел в Стара Загора"}
{"url": "https://www.dnes.bg/politika/2019/12/05/ataka-iska-deklaraciia-ot-ns-za-istanbulskata-konvenciia.431960", "text": "\"Атака\" ще внесе предложение за декларация на парламента, с която да се информира Европейския парламент (ЕП) за решението на Конституционния съд на България за Истанбулската конвенция, обяви народният представител от Десислав Чуколов по време на брифинг в Народното събрание. \n\n\n\"С нея искаме да посочим на депутатите от Европейския парламент, че все пак в България има Конституционен съд. Става въпрос за Истанбулската конвенция. Както знаете, това е тема, която беше широко обсъждана в нашето общество. Беше наложена отвън, беше направено всичко възможно тази конвенция да бъде приета\", каза Чукулов, цитиран от \"Фокус\".\n                    \n                    \n                \n                \n                \n                \r\nПо думите му Истанбулската конвенция \"трябва да получи адекватния отговор от българското общество\". “Има решение на Конституционния съд и по никакъв начин европейски институции не могат да влияят на суверенното все още право на България да взема своето решение и да казва кое е правилно и кое е неправилно\", допълни още Чуколов.\n\r\nТой уточни, че в предложената от \"Атака\" декларация се заявява твърдата решимост да се продължи борбата срещу насилието над личността по принцип и че се информира европарламента за решението на Конституционния съд по Истанбулската конвенция.\n\r\nЧоколов призова колегите си народни представители да подкрепят декларацията на \"Атака\".", "date": "2019.12.05", "title": "\"Атака\" иска декларация от НС за Истанбулската конвенция"}
{"url": "https://www.dnes.bg/obshtestvo/2019/12/05/album-margaritka-uchi-decata-na-polezni-navici.431953", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Каузата \"Маргаритка\" e социален, музикален проект, който по забавен начин приучава децата на полезни навици. Създателите на албума с авторски детски песнички са Яна Липованска и Виктория Величкова, които разказаха повече за каузата си в студиото на \"България сутрин\".\n\r\n\"Днешните деца са много по-различни от нас. Те разбират и усещат нещата по различен начин. Затова смятаме, че нашите песни могат да помогнат много на родителите в различни битови ситуации\", сподели Виктория Величкова за Bulgaria ON AIR.\n\r\nАлбумът е създаден от личния опит на двете майки. В него те се опитват да се справят с трудностите да провокират едно дете да повярва и да разбере защо трябва да се случва нещо, което на пръв поглед му е досадно.\n                    \n                    \n                \n                \n                \n                \r\nС посланията в песните двете се опитват да научат децата на простички, но полезни навици.\n\r\nИдеята за образователни песнички на български език ни дойде след като установаихме, че нашите деца се научиха да броят първо на английски, защото има песничка за цифрите на английски, а на български няма такава, която да разбират и харесват, разказа Липованска.\n\r\nДвете кукли от песничките са се превърнали в супергерои за българските деца, а като изпълнители са се включили Дичо от D2, Михаела Филева, Поли Генова и още редица популярни звезди.", "date": "2019.12.05", "title": "Албум \"Маргаритка\" учи децата на полезни навици"}
{"url": "https://www.dnes.bg/world/2019/12/05/v-samoa-spirat-vsichko-zaradi-masova-vaksinaciia-za-morbili.431907", "text": "Властите в Самоа започнаха двудневна кампания за ваксиниране на населението срещу морбили на фона на епидемията, причинила смъртта на десетки деца в островната страна в южната част на Тихия океан, предаде Франс прес.\n\r\nДържавните учреждения и търговските обекти ще останат затворени днес и утре. Фериботните връзки между отделните острови бяха спрени и властите поискаха от хората да не карат личните си автомобили.\n\r\nОбичайно оживените улици на столицата Апия са почти пусти.\n\r\nХората, които не са се ваксинирали, трябва да поставят на дома си червено знаме или кърпа, за да могат отговорните служители да ги забележат.\n\r\n62 души, сред които 54 деца на четири или по-малко години, починаха от началото на епидемията от дребна шарка (морбили) в Самоа. От средата на октомври бяха регистрирани 4214 случая на заразата в страната с население от 200 000 жители.\n                    \n                    \n                \n                \n                \n                \r\nСамо 30 процента от жителите на Самоа са били ваксинирани преди избухването на епидемията. Делът им достигнал 55 на сто при започването на кампанията по ваксиниране преди две седмици, пише БТА.\n\r\n\"Виждал съм масови кампании за мобилизация, но никога като тази в цяла страна\", довери пред Франс прес Шелдън Йет, представител на Детския фонд на ООН (УНИЦЕФ) за Тихоокеанския регион. Той отбеляза, че \"цялата страна е на път да се ваксинира\".", "date": "2019.12.05", "title": "В Самоа: Спират всичко заради масова ваксинация за морбили"}
{"url": "https://www.dnes.bg/obshtestvo/2019/12/05/protest-v-aleksandrovska-ujasiavashti-usloviia-na-trud-za-lechenie.431912", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                          В юбилейната 140 година от създаването на \"Александровска\" болница емоциите там не са приятни. За пореден път медиците от болничното заведение излизат на протест. От месеци те алармират за окаяното състояние на болницата и настояват за спешен ремонт.  Председателят на синдикалната организация \"Защита\" д-р Андрей Коцев започва безсрочна гладна стачка до изпълнение на исканията. \n\r\nДнес изтича крайният срок, който медиците поставиха на управата на болницата, за да бъдат предприети действия.\n\n\n\n\r\nЗаради окаяното състояние на сгради и помещения в \"Александровска\" болница, ужасяващите условия на труд и лечение, на 7 ноември медици, студенти и пациенти на болницата излязоха на протест.\n                    \n                    \n                \n                \n                \n                \r\n\"След като разбра, че организираме протест управата на болницата се разбърза и разпространи едно писмо, което ще бъде четено във всички клиники. В него ще бъдат изложени обаче непотвърдени с факти твърдения\", обясни пред  д-р Андрей Коцев.\n\r\nТой подчерта, че от \"Защита\" са изпратили писмо до здравния министър Кирил Ананиев, в което се пита дали е необходимо той да парафира Колективния трудов договор за увеличение на заплатите, за който медиците са се договорили с ръководството на болницата от месеци. И който все още не е подписан.\n\r\nЛекарите от \"Александровска\" болница настояват за незабавно финансиране от здравното министерство. Болницата е построена преди 140 години и се състои от 24 сгради. От цялостен ремонт се нуждаят Клиниката по хематология и отделението по алергология, където преди няколко месеца рухна покривът.\r\nВ някои от клиниките, по думите му,  пациентите нямат сигнализационна система. Вият, крещят, когато имат нужда от лекар, което е недопустимо в този век и в Европа. \"Ние сме изостанала болница, в която студентите не смеят да влязат и се оплакват от невероятната мизерия, в която трябва да се обучават. Работи се трудно, с обещания за светлото бъдеще и това ни храни години наред\".\r\nЛекарят добави, че персоналът в болницата обикаля от месеци и се усеща невероятен страх. \"Всеки казва - този или онзи има невероятен гръб. Аз искам да кажа на колегите: Гърбът на тази болница сте вие. Без вас тя не може, без онези в администрацията - може\".\n\r\nОт здравното министерство обещаха, че ще отпуснат 800 хиляди лева за ремонт на двете клиники. Лекарите обаче казаха, че средствата са крайно недостатъчни. \n\r\nПротестът на медиците ще започне в 14.00 ч. днес. В 14.30 ч. се очаква синдикатът да се срещне с директора на болницата.", "date": "2019.12.05", "title": "Протест в \"Александровска\": Ужасяващи условия на труд, за лечение"}
{"url": "https://www.dnes.bg/stranata/2019/12/05/spasiteliat-na-napadnata-s-noj-vyv-vlak-gasi-i-pojar.431914", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМладият мъж от влака, който спаси живота на нападнатото с нож момиче, преди дни извърши нов подвиг - изгаси пожар в апартамент. Това стана ясно по време на награждаването на Петър Бонев, който беше отличен за смелата си постъпка от кмета на Лесичово. \n\n\n\nПреди 2 седмици Петър Бонев от село Церово спаси младо момиче от нападател в нощния влак. Преди три дни среща ново предизвикателство, когато успява да изгаси пожар в апартамент в Пазарджик и да спаси семейството в него. \n\r\nВ региона всички говорят за геройската постъпка на Петър в нощния влак.  В нощта, когато спасява момичето, младият мъж не мисли за последиците, още по-малко пък си представя, че ще бъде вдъхновител за малките деца, но става точно така с малчуганите от Боримечково. \n                    \n                    \n                \n                \n                \n                \r\nДнес Петър признава, че не е очаквал толкова много внимание. Иска само добро бъдеще за семейството си, както и да си намери работа, съобщава .\r\nДва пъти се е виждал с нападнатото момиче, на което пожелава да сбъдне мечтите си.", "date": "2019.12.05", "title": "Спасителят на нападната с нож във влак гаси и пожар"}
{"url": "https://www.dnes.bg/mish-mash/2019/12/05/britankite-se-kontiat-za-kolednoto-parti-harchat-po-300-paunda.431944", "text": "Средностатистическата британка харчи по 281.78 лири всяка година за тоалет за коледното офис парти, установи изследване, цитирано от \"Метро\".\r\n\r\nЗа целия си трудово активен период поданичките на Нейно Величество харчат за това перо впечатляващите 13 243 британски лири. \r\n\r\n92% от запитаните признали, че отиват на фризьор и козметичка в деня на офис партито, с което сметката им набъбва с допълнителни 53 лири. Осемнадесет процента от британките започват да търсят идеалния си коледен парти тоалет още през есента. Само 8 процента от тях го избират в последния момент.\r\n\r\nПовишените грижи и харчове за коледните офис тържества се обуславят от факта, че снимките от тях веднага се качват в социалните мрежи и никоя дама не иска да изглежда като повлекана. \r\n\r\nВ този контекст не е учудващо, че 8 процента от анкетираните признали, че отделят на прическата и грима си за офис събитието над 3 часа, съобщава БТА.", "date": "2019.12.05", "title": "Британките се контят за коледното парти, харчат по 300 паунда"}
{"url": "https://www.dnes.bg/obshtestvo/2019/12/05/finite-prahovi-chastici-v-sofiia-10-pyti-nad-normata.431970", "text": "Въздухът над столицата е замърсен с фини прахови частици, показаха данните на платформата airbg.info, цитиран от bTV. \n\r\nИма места с норми пет пъти по- високи от нормалното. Столична община също съобщиха за замърсяването, но с по- ниски предполагаеми стойности. \n\r\nПризовават се столичани да използват градския транспорт вместо личните си автомобили. Стимули за това обаче не са посочени. \n\r\nНе спират и проверките за нерегламентирано изгаряне на отпадъци. За изминалия месец общината е направила 400 проверки и е съставила 74 акта.  \n\r\n„Санкциите и глобите са от 100 до 5000 лева за физически лица, като за маловажни случаи се съставят и фишове на място. Не бива да се горят текстилни отпадъци, отпадъци от опаковки, кабели, стари мебели. Най-често получаваме сигнали от район „Красна поляна”, „Западен парк”,  „Факултета”,  „Слатина”, „Лозенец””, обясни  Теодора Полимерова, директор Дирекция \"Климат, енергия, въздух\" към Столичната община.\r\n ", "date": "2019.12.05", "title": "Фините прахови частици в София – 10 пъти над нормата"}
{"url": "https://www.dnes.bg/kino/2019/12/05/otnovo-s-bond-v-smyrtta-ne-moje-da-pochaka.431924", "text": "Готов е трейлърът на новия филм от поредицата за Джеймс Бонд \"Смъртта не може да почака\". Освен Даниел Крейг, който за пети път се превъплъщава в ролята на тайния агент, участие в \"Смъртта може да почака\" вземат и редица други изключителни актьори. Рами Малек,познат с ролята си в \"Бохемска рапсодия\", влиза в кожата на злодея. Мистериозният му образ, който представлява изключителна заплаха и провокация за Бонд, поставя нови перспективи и дава заявка за една успешна симбиоза между едни от най-впечатляващите холивудски актьори.\r\nСред останалите звезди във филма са Лашана Линч (Капитан Марвел), която ще бъде изключително противоречив герой във филма и успя да привлече доста внимание със спекулациите дали ще бъде следващият агент 007. Тук са и Леа Сейду, Наоми Харис като един от най-вдъхновяващите образи, Ралф Файнс също се завръща като М, \"поемайки щафетата\" от Джуди Денч, Бен Уишоу, Били Магнусен, Ана де Армас, Рори Киниър и други.\r\n                    \n                    \n                \n                \n                \n                В \"Смъртта може да почака\" плановете на Джеймс Бонд за заслужена почивка отново са нарушени от поредната опасна мисия, възложена от ЦРУ. А този път може би и най опасната. Но очаква ли някой агент 007 да предпочете спокойствието? Залогът е голям, желанието за справедливост също. А това означава единствено, че филмът гарантира разтърсващи емоции и много адреналин!\r\n\"Смъртта може да почака\" излиза на 10 април в кината и IMAX.\r\n", "date": "2019.12.05", "title": "Отново с Бонд в \"Смъртта не може да почака\""}
{"url": "https://www.dnes.bg/world/2019/12/05/niama-danni-za-postradali-bg-grajdani-pri-pojara-v-odesa.432003", "text": "Няма данни за пострадали или загинали български граждани при пожара, избухнал в сградата на Одеския колеж по икономика, право и хотелско-ресторантски бизнес и довел до жертви и десетки пострадали. Това съобщиха от външното ни министерство.\r\n\r\nПо информация на Генералното консулство на България в Одеса продължават усилията за откриването на четиринадесет души, които се водят в неизвестност.\n\r\nВъв връзка с пожара 5 и 6 декември са обявени за траурни дни в града, където са отменени всички официални и празнични мероприятия, допълват от ведомството.\r\n\r\nГенералното ни консулство е в постоянен контакт с местните власти.\r\n\r\nПри необходимост от съдействие българските граждани могат да се свържат с генералното консулство в Одеса на телефони: +380 48 746 65 54, +380 48 746 65 58, +380 68 293 0048, както и с посолството ни в Киев на телефони: +380 44 235-22-02; +380 44 246-72-37, пише в съобщението.", "date": "2019.12.05", "title": "Няма данни за пострадали БГ граждани при пожара в Одеса"}
{"url": "https://www.dnes.bg/stranata/2019/12/05/legenda-v-skite-otkriva-sezona-v-bansko-na-14-dekemvri.432004", "text": "Ски сезонът в Банско ще бъде открит официално на 14 декември, съобщиха от общината. Стартът по снежните писти ще бъде даден от ски легендата Марио Мат, а кулминация на спортните събития е Световната купа по ски алпийски дисциплини, чийто домакин отново е Банско.\r\nКонцесионерът на ски зоната - \"Юлен\" АД, и Българската федерация по ски са декларирали готовност за сезона и състезанията.\r\nОбщина Банско също се подготвя за предизвикателствата на зимата и за гостоприемно посрещане на туристи и състезатели. На последното си заседание общинските съветници са приели единодушно решение общината да задели средства от бюджета си във връзка със Световната купа.\r\nНа пресконференция за откриване на ски сезона и Световната купа кметът на Банско Иван Кадев е заявил, че туристическият бранш ще продължи да бъде основен за общината и ще може да разчита на нейната подкрепа.\r\n                    \n                    \n                \n                \n                \n                \"Ще продължим да надграждаме това, което към момента са постигнали всички управленци на община Банско. Заедно с нашите партньори от туристическия бранш ще правим всичко, което е по силите ни, за да обезпечим един добър и силен туристически сезон\", коментира Кадев.\n\r\nПо отношение на наболелия от години въпрос за изграждане на втора кабинкова линия, кметът на Банско отново заяви, че докато ВАС не излезе с решение по казуса, никакви действия не могат да бъдат предприети. Решението на съда ще предопредели и следващите стъпки за решаване на проблема с достъпа на туристите до ски-зоната.", "date": "2019.12.05", "title": "Легенда в ските открива сезона в Банско на 14 декември"}
{"url": "https://www.dnes.bg/index/2019/12/05/ruski-miliarder-blysnat-ot-tri-koli-na-ostrova-ubit-li-e.431985", "text": "Преди една седмица руският милиардер Димитрий Обрететски излиза да разхожда кучето си в британският град Сурей. Но така и не се прибира.\r\nПреди седмица полицията в града обявява, че мъж на около 40 години е бил блъснат от кола. Оказва се, че това е именно 49-годишният Обрететски. Според данните на властите, в инцидента са участвали три коли.\r\nДнес приятелят на бизнесмена Павел Бороков се усъмни, че той най-вероятно е убит. По думите му, Обрететски от дълги години живял във Великобритания, но често се връщал в Русия.\r\n\"Знаете, хората на Острова карат внимателно. Не изключвам, че елиминирането му е било планирано“, казва Бороков пред руското издание Life. Това е поредната мистериозна смърт на руски гражданин. Още повече, че се случва, когато отношенията между Русия и Запада са изключително обтегнати.\r\n                \n                \n                Тримата шофьори, които са участвали в инцидента са спрели на мястото. Полицията е иззела кадрите от камерите в колите. Кучето също е загинало в катастрофата.\r\nДимитрий Обрететски е натрупал своето състояние във Волгоград след разпада на Съветския съюз, преди да се премести във Великобритания със семейството и децата си. Той се превръща в герой за руските футболни фенове, след като кадри от Евро 2008 показват, как развява руския флаг сред море от холандски привърженици. Тогава Русия побеждава Холандия с 3:1.\r\nСпоред властите Обрететски е бил в кома в продължение на няколко дни преди да почине. \r\n ", "date": "2019.12.05", "title": "Руски милиардер блъснат от три коли на Острова. Убит ли е? "}
{"url": "https://www.dnes.bg/obrazovanie/2019/12/05/vuzf-e-chetvyrtoto-nai-dobro-visshe-uchilishte-v-napravlenie-ikonomika-v-bylgariia.432013", "text": "Висшето училище по застраховане и финанси (ВУЗФ) запазва водещото си четвърто място сред най-добрите университети в професионално направление „Икономика“. Това показва новото издание на а. Тя беше официално представена днес  от министъра на образованието Красимир Вълчев.\n\n\n\r\nВ професионално направление „Икономика“  отличените висши училища са общо 16. Високата оценка от 56 точки нарежда ВУЗФ на 4-то място,  изпреварвайки Нов български университет.\n\r\nДанните на МОН сочат, че дипломантите на ВУЗФ са и едни от най-добреплатените в сектора със среден облагаем доход от 2223 лв. За сравнение средно облагаемият доход за професионалното направление в страната е от 1410 лв.\n                    \n                    \n                \n                \n                \n                \r\n\n\r\nПрез последните години университетът се доказа като една от най-активните образователни институции в България, която се отличава с иновативни и практически академични програми. Университетът поддържа Лаборатория за научно-приложни изследвания, която целогодишно анализира и предлага решения по актуални финансови, икономически и други казуси както на национално, така и на международно ниво.", "date": "2019.12.05", "title": "ВУЗФ е четвъртото най-добро висше училище в направление „Икономика“ в България"}
{"url": "https://www.dnes.bg/akoshtete-vqrvaite/2019/12/05/3-zodii-koito-da-ochakvat-godej-po-koleda.431969", "text": "Коледните празници са най-романтичното време от годината. Тогава хората са с близките си, споделят щастливи моменти заедно, разчувстват се, стават по-емоционални и любвеобилни. Затова много хора се сгодяват през това време от годината. Ето кои зодии може да очакват годеж.\n\r\n\r\nПрез 2019 г. имаше много неочаквани обрати в живота ви. Не ви беше лесно и отношенията ви бяха пълен хаос. По празниците отново ще има промени, обрати, вълнуващи събития и емоции. Ще е натоварено и ще сте емоционални, но ще усетите, че тези промени за добро и ще видите нещата по един нов начин. \r\nЩе помъдреете и ще станете по-сериозни, ще осъзнаете, че трябва да се стегнете. Затова е по-вероятно вие да предложите брак на някого - искате да докажете, че държите на партньора и сте отговорни. Ще осъзнаете, че повече от всичко искате да запазите връзката си.\r\n                    \n                    \n                \n                \n                \n                ", "date": "2019.12.05", "title": "3 зодии, които да очакват годеж по Коледа"}
{"url": "https://www.dnes.bg/index/2019/12/05/deniat-v-snimki-5-dekemvri.431993", "text": "\n", "date": "2019.12.05", "title": "Денят в снимки - 5 декември"}
{"url": "https://www.dnes.bg/eu/2019/12/05/plamna-luksozen-hotel-v-atina-trima-raneni.432010", "text": "Най- малко трима души пострадаха при пожар, който избухна днес в луксозен хотел в Атина, предаде Асошиейтед прес. Пожарникарите затвориха цялата сграда и спасяваха хората  по стълбите. \r\n\r\nВсе още не е ясна причината за пожара в седеметажния хотел \"Атенеум палас\". Няма и информация за броя на хората, които са били в сградата по време на избухването на пожара. \r\n\r\nНа място са били изпратени 35 служители с 12 пожарни коли. Огънят бързо е бил овладян. \r\n\r\nДим е излизал от прозорците на горните етажи. Репортер на Асошиейтед прес е видял как спасяват камериерка със стълба. 20 души са били евакуирани от сградата. \r\n\r\nВсички други са напуснали хотела през странични входове. \r\n\r\nПарамедици преглеждат на място пострадалите, а пожарникари проверяват всички стаи, за да са сигурни, че няма останали хора  в сградата. ", "date": "2019.12.05", "title": "Пламна луксозен хотел в Атина, трима ранени"}
{"url": "https://www.dnes.bg/notifikacii/2019/12/05/ubitiiat-v-burgas-i-ubiecyt-mu-uchastvali-v-dva-grabeja.432011", "text": "Убитият в бургаския квартал \"Долно Езерово\" 33-годишен мъж и извършителят са участвали в два въоръжени грабежа през 2015 и 2016 година.\r\nПри двете престъпления са откраднати големи суми пари, стана ясно днес на брифинг в Бургас.\r\nЗадържаният за убийството 32-годишен мъж е направил самопризнания. Той е от Шумен, но от дълги години живее в Бургас.\n\nУбийството е извършено с автомат \"Калашников\", като оръжието е било открито на около 350 метра от мястото на престъплението.\r\nЗа огласяване на подробностите около разкритото престъпление в морския град пристигна зам.-главният прокурор Иван Гешев.\r\nБългария е безопасна страна от гледна точка на такъв вид престъпления, каза Гешев и добави, че това е факт, с който може да се гордее всяка европейска страна.\r\n                \n                \n                Административният ръководител на Окръжната прокуратура в Бургас прокурор Георги Чинев каза, че мястото на убийството е в землището на квартал \"Долно Езерово\", след което тялото на убития е било преместено, предаде БТА.\r\nПо случая са работили специалисти от Национална полиция - София, както и водолази, които са претърсвали езерото Вая за оръжието.\r\nГлавният секретар на МВР Ивайло Иванов отбелязва, че случаят е бил тежък за разследване поради липсата на отправна точка.\r\n ", "date": "2019.12.05", "title": "Убитият в Бургас и убиецът му участвали в два грабежа"}
{"url": "https://www.dnes.bg/stranata/2019/12/05/inspektori-izzeha-500-m-mreji-na-brakoneri-ot-iazovir.432007", "text": "\n\r\nПрез нощта на 3 декември по сигнал е направена проверка на общински язовир край село Долно Церовене в община Якимово, където са открити 500 метра хрилни мрежи на бракониери. Те са извадени от водата и са конфискувани в полза на държавата, а намерената в тях риба от вида шаран е пусната обратно в язовира. \n\r\nПри якция в язовир \"Огоста\" край Монтана преди няколко дни са извадени други мрежи на бракониер, който е установен, но успява да избяга с лодка във вътрешността на водоема. \n                    \n                    \n                \n                \n                \n                \r\nНощните проверки на язовири в региона продължават постоянно, обявиха от ИАРА в Монтана.\n\r\nВ индустриалната зона в Монтана е открит мъж, който продава риба с неустановен произход. Тя е конфискувана, а на нарушителя е съставен акт, съобщиха още от клона на ИАРА в Монтана. \n\r\nОт агенцията в Монтана обявиха, че се прави всичко възможно да се прекрати практиката да се продава риба на открито в кварталите на градовете, тъй като в повечето случаи тя е с неясен произход, застояла е и е опасна за здравето на хората.\r\n", "date": "2019.12.05", "title": "Инспектори иззеха 500 м мрежи на браконери от язовир"}
