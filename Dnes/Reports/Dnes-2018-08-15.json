{"url": "https://www.dnes.bg/akoshtete-vqrvaite/2018/08/15/kit-omotal-se-v-ribarska-mreja-spasen.385132", "text": "Кит беше спасен от военоморските сили в Чили.\r\nБозайникът се е оплел в рибарски мрежи до брега на Патагония, съобщават от телевизия \r\nЗа спасяването на кита спасителите са пътували над три часа, за да стигнат до мястото.\r\nВъпреки това, обаче те не се отказали и бозайникът е бил освободен от капана си. \r\nЗаради инцидента от военоморските сили призовават рибарите да премахнат мрежите си от района. \r\n ", "date": "2018.08.15", "title": "Кит, омотал се в рибарска мрежа – спасен! "}
{"url": "https://www.dnes.bg/usa/2018/08/15/prezidentyt-na-iran-trymp-da-vyzstanovi-izgorenite-mostove.385148", "text": "Иранският президент Хасан Рохани заяви днес, че американският му колега Доналд Тръмп трябва да възстанови мостовете, които е изгорил по време на президентството си, ако иска двустранна среща, предаде ДПА.\r\nПо време на заседание на правителството, Рохани каза, че \"мостът за комуникация\", който е бил изграден благодарение на ядреното споразумение от 2015 г. между Иран и световните сили, е бил разрушен от решението на Тръмп да се оттегли от сделката.\r\n\"Разговорите със САЩ вървяха доста добре, но после американците сами разрушиха този мост\", каза Рохани.\r\nТръмп заяви миналия месец, че е готов да се срещне с иранските лидери, включително с президента, по всяко време и без предварителни условия, припомня БТА.", "date": "2018.08.15", "title": "Президентът на Иран: Тръмп да възстанови изгорените мостове"}
{"url": "https://www.dnes.bg/usa/2018/08/15/tejka-taina-na-katolicheskata-cyrkva-perverzni-otcheta-nasilvali-deca.385096", "text": "\r\nТези деца не са част от \"Декамерон\". Те са част от една далеч по-зловеща и истинска история. А в нея са включени още над хиляда такива деца и 300 свещеници. Всичко това става ясно след публикуването на доклад на американските власти. Данните са за период от 70 години и обхващат шест епархии в Пенсилвания. Това е най-мащабното разследване срещу католическата църква. Обвинени са служители на църквата в системно покриване на оплаквания за насилие, сред които и архиепископа на Вашингтон.\n\r\r\n                    \r\n                    Броят на насилените деца от божи служители може би е много по-голям. Голяма част от данните, обаче, са загубени с времето, а някои от жертвите отказват да търсят правата си. Към днешна дата епархиите се стремят незабавно да отнасят оплакванията до органите на реда. Очевидно е, че духовенството се стреми да въведе промяна. Въпреки това, обаче, голяма част от духовниците отказват публично да поемат отговорност.\r\n\"Свещеници са изнасилвали момчета и момичета – невръстни деца. Служителите на Бог, които носят отговорност за тях не само не са направили нищо по въпроса, а са покрили историята\", пишат властите в доклада.\r\n\n\r\nАко е грях да пожелаеш жена, то да пожелаеш дете е престъпление. Момиченцето започнало да плаче. \n\r\n- Шшшт... Не се бой, чадо мое. Бог така е пожелал. - казал отецът и бавно прокарал ръката си под роклята на детето. \r\nПовечето случаи, обаче, са с изтекла давност. Това означава, че властите не могат да направят нищо и на престъпниците, по-точно – на противните педофили, не могат да бъдат повдигнати обвинения. Над 100 от свещениците дори вече са мъртви. Много други са пенсионирани отдавна и са освободени от духовно служение.\r\n\r\nИзслушани са десетки свидетели и са разгледани близо половин милион страници, част от вътрешна документация на епархиите, включително и доклади на епископи до официални представители на Ватикана, които разкриват детайли за насилници, които да бъдат оповестени публично и да бъдат предадени на властите.\r\nЕпископите, както и други водачи на католическата църква, упорито и системно се опитвали да се предпазят от лош PR, както и финансови пречки. Заради това решението било не да се докладва на полицията, а жертвите да бъдат принудени да запазят мълчание. Обвинените духовници са били изпращани в \"лечебни заведения\", които да пречистят служителите на църквата и те отново да се върнат към служба.\r\nПринудителното мълчание се разпространило и отвъд църквата – полиция и прокурори често пъти са отказвали да разследват обвинения от уважение към църковните служители или пък директно отхвърляли оплаквания.\r\n\r\nСлед публикуване на доклада във вторник архиепископите изразиха своето съжаление към жертвите. Те подчертаха, че нещата наистина са се променили и разкриха, за пръв път, списък със свещеници, обвинени в сексуално посегателство.\r\nСексуалният тормоз над малолетни от страна на църквата е нещо като публична тайна. Всички знаят за него, но повечето или се страхуват, или се срамуват да говорят по темата. През 2015 г. след премиерата на филмът \"Спотлайт\", носител на Оскар за най-добър филм, темата за насилието в църквата е поставена на фокус.\r\nЛентата е създадена по действителен случай и разказва историята на група журналисти от изданието \"Бостън глоуб\", които започват собствено разследване по сигнал, който се оказва повърхността на нещо много по-голямо. Журналистите достигат до мрачни разкрития, които показват как насилието в католическата църква е много по-голямо и по-перверзно, отколкото някой е предполагал.\r\n\r\nЗа жалост, обаче, това е много далеч от истината.", "date": "2018.08.15", "title": "Тежка тайна на католическата църква – перверзни отчета, насилвали деца"}
{"url": "https://www.dnes.bg/notifikacii/2018/08/15/rai-za-turistite-i-za-djobovete-im-v-turciia-vsichko-e-po-evtino.385105", "text": "Насир Елнабир, саудитски тийнейджър, дошъл да прекара няколко дни в Истанбул със семейството си, излиза с широка усмивка на лицето от луксозен бутик. \"Всичко става все по-евтино\", казва той, смеейки се. \"Това, което струваше 1000 долара вчера, ми струва 600 долара днес\".\n\r\nМакар да е синоним на спад на покупателната способност за турците, сривът през последните дни на турската лира, която загуби над 40% от стойността си от началото на годината, се превърна в голям късмет за туристите с джобове, пълни с чужда валута, пише Франс прес.\n\r\nОт петък, когато турската лира загуби 16 процента от стойността си, туристи, пристигнали основно от Азия и страните от Залива, образуват дълги опашки пред луксозните бутици като Луи Вюитон или Шанел в богатите квартали на Истанбул.\n\n\n\n\rЦелта им: да напазаруват изгодно преди корекцията на цените в съответствие със спада на лирата.\n\r\n\"Това е сякаш е имало 30-процентно намаление на цените\", казва с радост Насир. \"Лично за мен имаше много положително отражение\".\n\r\nКсенос Лемис - турист, дошъл от Кипър, от няколко дни следи спада на турската лира в реално време.\n\r\n\"Гледаме курса на лирата на всеки два часа. Всеки път той се променя много. За турист, който пазарува, това е голям късмет\", казва той.\n\r\nДруги туристи се оплакват, че са обменили чуждата си валута много рано, преди срива на лирата в края на миналата седмица.\n\r\n\"Аз съм много изненадан, защото изтеглих много голяма сума в турски лири от банката и когато се събудих на следващата сутрин открих, че съм загубил /при обмена/\", казва с въздишка Кобе Вю Кецзиа, китайски турист. \"Това е наистина ужасяващо\", отбелязва той.\n\r\nИндустрията на туризма в Турция, която бе тежко засегната от нестабилността на сигурността след вълна от атентати и опита за преврат през 2016 г., изглежда се е съвзела тази година въпреки икономическите проблеми, които преживява страната.\n\r\nСекторът успя да разнообрази предлагането си, за да привлече туристи от Саудитска Арабия и Иран, докато европейците се връщат отново в Турция, след като избягваха страната. И спадът на лирата има с какво да съблазни още повече туристи, разполагащи с евро.\n\r\nСпоред Фируз Баглъкая, председател на могъщата Асоциация на турските туристически агенции /Тюрсаб/, броят на туристите, посещаващи Турция, бележи 30-процентно увеличение тази година.\n\r\n\"Ние разчитаме на постъпления от 32 милиарда долара в чуждестранна валута\", заяви той пред държавната Анадолска информационна агенция. \"От 2017 г. нашата цел беше да привличаме 40 милиона туристи /годишно/. Ако няма негативно развитие, тази цел ще бъде постигната\" тази година, добави той.\n\r\nВ историческите квартали на Истанбул като Еминьоню в европейската част на бившата османска столица туристите спокойно признават, че спадът на лирата е изиграл роля за избора на тяхната дестинация.\n\r\n\"На първо място, разбира се, това е предимство за нас\", споделя Барбара, германка, която се разхожда със съпруга си в района на Златния рог - историческия и туристически център на европейската част на Истанбул.\n\r\n\"Но от друга страна на нас ни е малко мъчно за всички тези търговци в магазините, които вече не печелят толкова. Следователно има две страни\" на спада на лирата, отбелязва тя.\n\r\nМартен Бифрар, пристигнал със семейството си от Швейцария, планира да се възползва от щастливия случай, като удължи престоя си в Истанбул - град, станал по-достъпен заради проблемите на турската лира.\n\r\n\"С тази икономическа ситуация това би могло да накара човек да реши например да остане още една седмица\", казва той, \"или пък да си позволи някои екскурзии, които иначе не би направил непременно\".\n\r\n/БТА/", "date": "2018.08.15", "title": "Рай за туристите и за джобовете им в Турция: Всичко е по-евтино!"}
{"url": "https://www.dnes.bg/stranata/2018/08/15/kat-proveri-4-hil-mps-ta-vze-69-knijki-za-den.385144", "text": "Пътна полиция прибра книжките на 69 водачи при спецакции по пътищата вчера - заради неплатени глоби.\r\nПроверени са 4189 моторни превозни средства, съобщават от пресцентъра на МВР.\r\nАкцентът при проверките е бил за скорост, употреба на алкохол, наркотични вещества и/или техните аналози, за ползването на обезопасителни колани и система.\r\nПътните полицаи са следили още за неспазването на предимство на пешеходни пътеки и неправилно пресичане от пешеходците, неправоспособни водачи, техническа неизправност на автомобилите и неправилно изпреварване.\r\nВ хода на операцията полицейските екипи са проверили 5725 души. Установени са 3249 нарушения, като са издадени 1655 фиша, 642 акта за установяване на административно нарушение и са констатирани 952 случая на превишена скорост.\r\nПо време на осъществените проверки на място на гражданите са връчени общо 250 електронни фиша.", "date": "2018.08.15", "title": "КАТ провери 4 хил. МПС-та, взе 69 книжки – за ден"}
{"url": "https://www.dnes.bg/notifikacii/2018/08/15/turski-syd-osvobodi-mesten-shef-na-amnesti-interneshynyl.385146", "text": "Турски съд постанови да бъде освободен от затвора Танер Кълъч, местният председател на Амнести интернешънъл, предадоха световните агенции, позовавайки се на правозащитната организация.\n\r\nКълъч бе задържан през юни миналата година по обвинения, че подкрепя Фетхуллах Гюлен, живеещия в САЩ турски ислямски проповедник, обвиняван, че стои зад опита за преврат в Турция през юли 2016 г., предава БТА. \n\r\n\"Извънмерно щастливи сме от тази новина. Отне ни повече от година, за да стигнем до тук\", заяви Куми Найду, генерален секретар на организацията, цитиран от ДПА.\n\r\n\"Страхотна новина: Истанбулският съд постанови да бъде освободен почетният председател на Амнести Танер Кълъч!!! Очакваме пускането му на свобода тази вечер. Празненствата ще започнат тогава,\" написа в Туитър Андрю Гарднър, представител на същата организация.\r\nСъдебният процес срещу Кълъч, който прекара 14 месеца в затвора, все още продължава, посочва Асошиейтед прес. Той е съден заедно с още 10-има други правозащитници, обвинени в подпомагане на терористични организации. Всички те бяха задържани по време на семинар в Истанбул през юли 2017 г.\n\r\nЕвропейският съюз силно критикува задържането на Кълъч, като изрази безпокойства за върховенството на закона в страната, която е кандидатка за членство в ЕС.\n\r\nРешението за освобождаването на Кълъч идва ден след като турски съд нареди да бъдат освободени двама гръцки войници, задържани, след като, както твърдят, неволно пресекли границата и влезли в Турция.", "date": "2018.08.15", "title": "Турски съд освободи местен шеф на Амнести интернешънъл"}
{"url": "https://www.dnes.bg/obshtestvo/2018/08/15/v-nimh-nepreklonni-iskame-razvod-s-ban.385154", "text": "Според просветния министър Красимир Вълчев НИМХ иска развод с БАН, но те не дават. Ще се разреши ли конфликтът до 22 август? След тази дата премиерът Борисов каза, че ще се намеси и ще вземе решение. \n\r\n\"Ние сме сериозни и категорични. От БАН твърдяха, че ние имаме пари, а сега вече никой не се съмнява, че нямаме. Дори се търси причината да нямаме. Диалог ще има. 89% процента от хората в НИМХ са участвали в допитването. 94% от тях са категорични за напускане на БАН. Това не е някаква емоция. Това е проблем с години наред. Тази година придоби нетърпими размери. Различията ни са сериозни\", обобщи директорът на НИМХ проф. Христомир Брънзов. \n\nВ студиото на \"Денят ON AIR\" ученият уточни, че новостите в науката трябва да влязат в практиката, но за това, уви, трябват средства.\r\n                    \r\n                    \r\n\"Парите, които получихме бяха така дадени, както се дава на един институт, който се занимава с чиста научна дейност. Нощният труд не бе предвиден. Ние нямаме охрана, нямаме чистачки, нямаме поддръжка. Ние не сме чисто научен институт. При нас работата е 24 часа в денонощието\", посочи гостът пред Bulgaria ON AIR.\n\r\nПо изчисленията на проф. Брънзов НИМХ може да издържи до края на август или най-много първата седмица на септември със скорошната финансова инжекция.\n\r\n\"Безпаричието пречупва младите кадри, които искат да работят при нас. Единствено ги мотивира любовта към това, което са учили, но тя е временна. Заплатите при нас са максимум до 600-700 лева. Крайно недостатъчни\", заключи специалистът.\r\n", "date": "2018.08.15", "title": "В НИМХ непреклонни: Искаме развод с БАН!"}
{"url": "https://www.dnes.bg/travel/2018/08/15/chetiri-plaja-u-nas-si-tyrsiat-koncesionera.385116", "text": "Четири морски плажа у нас са предоставени на концесия от правителството. Това са \"Балчик-централен\" в община Балчик, \"Бургас- централен\" в община Бургас, \"Созопол-Хармани\" в община Созопол и \"Поморие-изток\" в община Поморие.\r\nЦелта е плажовете да бъдат обезопасени и да се предоставят услуги от обществен интерес за срока на концесията.\r\nРазмерът на минималното годишно концесионно заплащане е определен съгласно приетата от Министерския съвет Методика за определяне минималния размер на концесионното плащане за морски плажове.\r\nЗа морски плаж \"Балчик- централен\" възлиза на 56 639 лв., за \"Бургас-централен\" - 297 560 лв., за \"Созопол-Хармани\" - 198 872 лв. и за \"Поморие-изток\" - 107 946 лв.\r\r\n                    \r\n                    Четирите плажа следва да бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, както и услуги от обществен интерес.\r\nВ критериите новият концесионер трябва да предлага плажни принадлежности като чадъри и шезлонги на общодостъпни цени.\r\n ", "date": "2018.08.15", "title": "Четири плажа у нас си търсят концесионера"}
{"url": "https://www.dnes.bg/notifikacii/2018/08/15/sys-78-km-ch-otgore-dvama-djigiti-krai-kamera-v-shumen.385145", "text": "Стационарната камера около 7-ми километър край Шумен е засякла през юли водачи на леки автомобили \"Фолксваген Пасат\" и \"БМВ\", които са преминали покрай нея със 138 км/ час, при ограничение на скоростта от 60 км/час.\r\nЗа превишение на скоростта извън населено място им е наложена санкция в размер на 850 лева, съобщиха от МВР при отчитане на резултатите от проведената миналата седмица в Шуменско спецоперация по линия на TISPOL.\r\nПо време на акцията са установени 1458 нарушения на скоростта. Най-много водачи - 1258, са засечени да шофират с превишена скорост на територията на РУ - Шумен.\r\nОт началото на юли, до специализираната полицейска операция, от полицията в Шумен са издадени малко над 1700 електронни фиша за нарушаване на скоростните режими.\r\nГоляма част от наложените глоби - 894, са за превишение на скоростта между 11 и 20 км/ час над максимално разрешената, за което санкцията е 50 лева.", "date": "2018.08.15", "title": "Със 78 км/ч. отгоре! Двама джигити край камера в Шумен"}
{"url": "https://www.dnes.bg/zvezdi/2018/08/15/azis-zaradva-fenovete-s-lipsink-shturee-v-kompaniia.385138", "text": "\"Мила Роберт! Къртиш с това парче! Обичаме те и благодарим за това, че ни направи лятото... и на твойта майка също Ваня Щерева\". Това написа попфолкпевецът Азис, който пусна интересно видео във Фейсбук. В него той, Катето Евро и други две жени правят липсинг на песен на младата изпълнителка Мила Роберт. \r\nЧетиримата приятели видимо се забавляват пеейки песента, съдейки по мимиките и жестовете им.\r\nТипично в негов стил, Азис е седнал на преден план, а жените отзад изпълняват хореография по бански, едната дори дърви куче. Всички са със слънчеви очила. \r\n\"Сладури! Все пак парчето стана още по-добро с включването на Принц Азис!\", написа последовател на изпълнителя под видеото, което само за няколко дни събра над 15 хиляди гледания. Предполага се, че е снимано в дома на Катето Евро, който попфолк изпълнителят често посещава. \r\r\n                    \r\n                    Песента \"Квартална кръчма\", на която Азис и компания правят липсинг е Мила Роберт. Тя е в стил сатиричен поп и нещо като ремикс на хита на Ивана \"Води ме в някоя квартална кръчма\". Само за няколко дни клипът към нея е гледан над 44 хиляди пъти. \r\n", "date": "2018.08.15", "title": "Азис зарадва феновете с липсинк. Щурее в компания!"}
{"url": "https://www.dnes.bg/stranata/2018/08/15/izdirvat-2-momcheta-izcheznali-v-moreto-krai-varna.385152", "text": "Две деца се издирват, след като са паднали в морето в района на вълнолома във Варна, съобщава \"Фокус\".\r\nСъобщението за инцидента е получено в 17.40 часа. Издирването им е започнало незабавно от полицейски служители, които в този момент са били в района на Морска гара. \r\nКъм момента децата все още не са намерени. \r\nСамоличността им е установена. В търсенето участват освен полиция, екипи на РДПБЗН и катери на Морска администрация.\r\nЗаради инцидента празничният концерт за Деня на Варна, който трябваше да се проведе на Морска гара в града, както и зарята за празника, се отменят, съобщиха от общината.", "date": "2018.08.15", "title": "Издирват 2 момчета, изчезнали в морето край Варна"}
{"url": "https://www.dnes.bg/notifikacii/2018/08/15/spipaha-34-godishna-motoristka-s-3-45-promila.385130", "text": "34-годишна мотористка е задържана за шофиране с 3,45 промила алкохол, съобщиха от полицията в Благоевград.\r\nОколо 08:05 часа по ул. \"Първи май\" в Сандански тя е управлявала мотоциклет \"Ямаха\" в нетрезво състояние.\r\nЖената е задържана в ареста за 24 часа.\r\nСрещу нея е образувано бързо производство.", "date": "2018.08.15", "title": "Спипаха 34-годишна мотористка с 3,45 промила"}
{"url": "https://www.dnes.bg/obshtestvo/2018/08/15/6000-nedonoseni-deca-v-bylgariia-kak-da-namalim-cifrata.385150", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТревожна статистика, която Националният център за обществено здраве оповести, показва, че 7000 аборта са направени по желание на пациента в първите шест месеца на 2018 г. Това означава, че средно около 40 жени на ден се подлагат на тази процедура, показват данните на Националния център по обществено здраве и анализи (НЦОЗА).\n\r\nЗа съжаление все още са единици бъдещите родители, които правилно се подготвят за раждането на децата си. Специалистите са категорични, че тази подготовка е много важна, но въпреки това ниската култура на хората е причина за лоши резултати - преждевременните раждания. \n\r\n6000 деца годишно са родени недоносени в България. Висока ли е тази цифра за страната ни - коментар в предаването \"Директно\" по Bulgaria ON AIR на Нина Николова фондация от \"Нашите недоносени деца\" и Мария Евгениева от фондация \"За майчино и детско здраве\". \r\n                    \r\n                    \r\n\"Около 10-11% е броят на недоносените деца в страната и той не се променя. Надяваме се все повече да спада, защото говорим за спад до 4% в Европа. Най- основната причина е стресът и начинът, по който живеем, това че прекалено късно се сещаме да станем майки, все по трудно става забременяването\", коментира в предаването Нина Николова. \n\r\nГоляма част от родителите смятат, че знаят всичко за бременноста, но всъщност в нейния ход нещата често се объркват. Колко случая на преждевременно раждане могат да бъдат предотвратени, ако се търси специализирана помощ? \n\r\n\"Форумите не са правилното място за информираност. Добре е родителите да се замислят, че има организации, които се занимават с подготовка на родителите\", заяви Мария Евгениева. \n\r\nСпоред гостите в студиото на \"Директно\" българката обича да се лекува по Интернет, да пита различни сайтове и други майки.  \"Все още няма доверие в лекарите и търсим по-добрия начин тип \"Гугъл\", коментира Нина Николова. \n\r\nКакво можем да направим, за да се намали броя на недоносените деца? Вижте още ", "date": "2018.08.15", "title": "6000 недоносени деца в България. Как да намалим цифрата? "}
{"url": "https://www.dnes.bg/zvezdi/2018/08/15/megan-skloni-shte-se-vidi-s-bashta-si-no.385137", "text": "Тъй като Томас Маркъл не спря да се жалва в медиите, че не се е срещал с дъщеря си Меган, херцогинята на Съсекс най-сетне реши, че двамата могат да се видят, но при определено условие. А то е – господин Маркъл да започне да проявява повече уважение, пише OK Magazine.\n\r\nТомас доста свободно общува с пресата на тема – собствената му дъщеря. Той чудесно знае, че неговата бивша съпруга поддържа връзка с Меган и иска и той да има подобни отношения с дъщеря си. Според източник, той винаги може да предаде писмо до дъщеря си като го даде на майката – Дория.\n\r\nИзточникът добавя, че Меган не е спирала да обича баща си и е готова да отиде на среща с него. Но до този момент Томас често е употребявал обиди в пресата и това е причината двамата да не се видят толкова дълго време.\r\n                    \r\n                    \r\nСестрата на Маркъл – Саманта също обвинява съпругата на принц Хари за поведението й и дори заяви, че ако баща им умре,  вина ще носи някогашната звезда от сериала \"Костюмари\".\r\nВижте още за звездите в ", "date": "2018.08.15", "title": "Меган склони: Ще се види с баща си, но..."}
{"url": "https://www.dnes.bg/sofia/2018/08/15/niama-stiga-studyt-pristiga-no-samo-za-5-stolichni-kvartala.385153", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПет столични квартала остават без топла вода от днес до 26 август. Причината – профилактика. Част от тях обаче помнят тежката авария от началото на миналата година, която остави жителите на десетки квартали без топло по време на най-студените дни в годината.\n\r\nПрез следващите десет дни кварталите \"Младост\" 1, \"Дървеница\", \"Мусагеница\", \"Студентски град\" и \"Витоша\" ще са без топла вода. Михаела Хаджиева помни кризата от миналата година и не иска да я изживява отново.\n\r\nСемейството на Михаела вече е свикнало с топленето на вода. Всичко започва през ноември 2016 г., когато тежка авария оставя на студено 20 квартала в София и десетки хиляди абонати на \"Топлофикация\".\r\n                    \r\n                    \r\nОсем квартала са без топло и на 11 декември, и отново - на 21 в дните преди Коледните празници. На студено започва и новата 2017 година. В началото на февруари десетки хиляди домакинства са без топла вода – заради токов удар.\n\r\nА днес от \"Топлофикация София\" отговарят, че се извършва профилактика, която е задължителна преди началото на отоплителния сезон и няма общо с авариите от миналата година.\r\n", "date": "2018.08.15", "title": "Няма стига - студът пристига! Но само за 5 столични квартала"}
{"url": "https://www.dnes.bg/akoshtete-vqrvaite/2018/08/15/280-kila-i-v-cvetushto-zdrave-nai-tejkiiat-chovek-v-bylgariia.385086", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСело Гигинци е място, познато с невероятния си манастир и красивата си природа, както и с пеещите си по празници свещеници. Тук живее и най-тежкият човек в България - Кирил Искренов.\r\n\"В момента тежа около 280 кг. Опазил ме Господ, нямам никакви заболявания, не използвам никакви лекарства\", заяви Искренов пред камерата на  в цветущо здраве и с ведър тон.\r\nВсяка сутрин става много рано, пие чай с мед, разхожда се, не спи на обяд. Вечер обикновено около 22.30 ч. си е в леглото.\r\n\"Това е формулата за оцеляване. Имам перфектно кръвно налягане като на спортист, хората не вярват. В юношеските години играех във футболния отбор на \"Миньор\" (Перник), стигнахме до юношеския национал, тренирахме около 10 г. През 1981 г. ми счупиха крака. След интервенциите в \"Пирогов\" опитах, но вече изпитвах страх от двубоя и прецених да спра. Тогава тежах 73 кг.\", разказа големият българин.\r\r\n                    \r\n                    \"Очакваха да стана голям спортист. На един обяд след боледуването баба ми каза: \"Само Кирчо не яде. Изяде днеска само 15 кюфтета, а когато е здрав поне 20-30 кюфтета хапва. Поддържам се и с хубава домашна ракия\", похвали се Кирил Искренов.", "date": "2018.08.15", "title": "280 кила и в цветущо здраве. Най-тежкият човек в България"}
{"url": "https://www.dnes.bg/eu/2018/08/15/razlichen-v-germaniia-vyvedoha-treti-pol.385128", "text": "Германското правителство одобри днес въвеждането на трети пол в официалните регистри, като човек ще има възможност да се вписва като \"различен\", предаде Асошиейтед прес.\n\r\nПрез ноември Федералният конституционен съд постанови, че трябва да се разреши хора да бъдат вписвани в регистрите нито като жени, нито като мъже, и нареди на властите или да въведат възможност за посочване на трети пол, или изобщо да премахнат графата \"пол\".\n\r\nРешението беше по дело, заведено от ищец, чието искане в данните за него в регистъра на ражданията полът му да бъде променен от \"женски\" на \"интерсексуален/различен\" или \"различен\" не било удовлетворено.\r\n                    \r\n                    \r\nДосега единствената друга възможност беше квадратчето за пол да се остави празно, отбелязва АП.\n\r\nДнешното решение да бъде добавено квадратче за трети пол с формулировката \"различен\" в регистъра на ражданията изисква и парламентарно одобрение.\n\r\nМинистърът по въпросите на семейството Франциска Гифай, която е представител на левоцентристите - по-малкия партньор на консерваторите в управляващата коалиция - заяви, че това е \"важна стъпка напред в правното признаване на хората, чиято полова идентичност не е нито мъжка, нито женска\".\n\r\nВ съседна Австрия Конституционният съд постанови през юни, че властите трябва да позволят в официалните регистри да бъдат вписвани хора като лица с различен от мъжкия и женския пол, ако желанието им е такова.\r\nТой обаче постанови и че няма нужда да се променя съществуващото законодателство, защото в него не е изрично упоменато, че полът на хората трябва да бъде мъжки или женски, отбелязва АП, цитирана от БТА.\r\n ", "date": "2018.08.15", "title": "\"Различен\"... В Германия въведоха трети пол!?"}
{"url": "https://www.dnes.bg/temida/2018/08/15/peiko-iankov-se-kril-v-druga-dyrjava-10-dni.385124", "text": "Пейко Янков остава зад решетките по обвинението, че е изнудвал свои съдружници да се откажат от дяловете си в общата им фирма \"Хермес груп\", съобщават от .  \r\nСпоред спецсъдът общинският съветник от Несебър е действал с престъпна упоритост.\n\n\n\n\r\nЯнков беше издирван в продължение на повече от 10 дни по обвинение в участие в групата на Митьо Очите. \r\nОбщинският съветник се е укривал в друга европейска държава, но прокурорът Детелина Ганчева не уточни в коя точно страна.\r\nСрещу Янков са повдигнати 3 обвинения – за участие в престъпна група, за палеж на казино в Слънчев бряг и изнудване на съдружник.\r\nАдвокатът на Янков отрече клиентът му да се е укривал. По думите му общинарят бил призован като свидетел, не като обвиняем.", "date": "2018.08.15", "title": "Пейко Янков се крил в друга държава – 10 дни! "}
{"url": "https://www.dnes.bg/politika/2018/08/15/borisov-pak-ne-delia-kmetovete-na-partii.385131", "text": "Премиерът Бойко Борисов откри ремонтираните 30 километра от пътя Старо Оряхово - Долни Чифлик - Гроздьово - Провадия. Рехабилитацията е финансирана от Оперативна програма \"Региони в растеж\" и е на стойност 18 милиона лева.\r\nБорисов каза при откриването, че никога не е делил кметовете на  партии. Той обясни, че на този етап никой от кметовете не е намерил  разлика в отношението на правителството към него, предаде БТА.\r\nПремиерът съобщи, че е възложил на Томислав Дончев, Комисията за финансов надзор и финансовия министър Владислав Горанов да се занимават със случая с фалиралия застраховател \"Олимпик\". Той допълни, че заедно с КФН ще бъде направено необходимото нарушителите да понесат тежки санкции.\r\r\n                    \r\n                    \"Проверките на пътните мостове и съоръжения сме ги направили отдавна, разпоредих финансиране и незабавно строителство, за да не се чака\", коментира в отговор на въпрос премиерът. По думите му още следващата седмица на всички съоръжения в лошо състояние ще се вкара техника за ремонт.\r\n\"Ще намерим начин да ги финансираме, независимо колко пари са необходими, защото когато стане трагедия, вече е късно\", смята премиерът. В отговор на въпрос трябва ли да се притесняват хората, Борисов каза, че е трябвало да се притесняваме и преди 20 години, но понеже никой не се е притеснявал, всичко идва при неговото правителство.\r\nРегионалният министър Николай Нанков допълни, че планова поддръжка на съоръженията се прави и те се поддържат в добро експлоатационно състояние. За 17 съоръжения в тежко състояние по магистралите ще са необходими около 130 милиона лева.\r\nДосега в ремонти на мостови съоръжения в тежко състояние са инвестирани над 108 милиона лева. В отговор на въпрос за ремонта на Аспарухов мост министърът потвърди, че той ще бъде отложен, защото съоръжението не е в критично състояние. Дунав мост при Русе не е включен в тези съоръжения - той в момента не бил в тежко експлоатационно състояние. ", "date": "2018.08.15", "title": "Борисов пак: Не деля кметовете на партии! "}
{"url": "https://www.dnes.bg/obrazovanie/2018/08/15/pari-za-nauka-dyrjavata-v-opit-da-spre-iztichaneto-na-mozyci.385104", "text": "\n\r\nДържавата ще опита да задържи младите учени у нас или да ги върне от чужбина с увеличаване на средствата за наука. Правителството одобри днес 11 национални научни програми на обща стойност 61 млн. лв. за периода 2018-2022 г. \n\r\nЗа тази година одобрените бюджетни средства са 18 млн. лв., съобщи просветният министър Красимир Вълчев пред журналисти в МС. Една от тези програми е за млади учени и постдокторанти, по която ежегодно ще се отпускат по 5 млн. лв.\n\r\nПостдокторантите ще вземат между 1500 и 3 хил. лв. месечно, като всеки университет или научна организация ще реши колко души да привлече. За позициите ще се кандидатства по ред, подобен на този за асистентско място.\r\r\n                    \r\n                    Постдокторант е учен, който има докторска степен, но не са минали повече от 5 г. от придобиването й. По тези позиции ще могат да бъдат назначавани и чужденци.\n\r\nМагистри, завършили преди не повече от 10 г., които решат да се върнат в научните организации, ще вземат 900 лв., а ако вече работят в тях – от 200 до 500 лв. допълнително над заплатата си.\n\r\nУвеличават се и стипендиите на докторантите, които в момента получават по 500 лв. месечно - с между 200 и 500 лв. в зависимост от научния принос. \n\r\nПредвидените пари за това са 1.5 млн. лв. до края на годината, а от догодина ще бъдат 3 млн. лв.\n\r\nПредседателят на БАН акад. Юлиан Ревалски каза, че голяма част от одобрените програми са насочени към младите хора. Това ще позволи в България да се връщат наши учени от чужбина, както и да спре \"изтичането на мозъци\" от страната ни.\n\r\nВ рамките на отделните тематични програми се планират изследвания на климата, водните ресурси, бедствията, цифровите технологии, технологии за електронно здравеопазване и др.", "date": "2018.08.15", "title": "Пари за наука – държавата в опит да спре \"изтичането на мозъци\"!"}
{"url": "https://www.dnes.bg/eu/2018/08/15/merkel-do-erdogan-iskame-silna-turska-ikonomika.385147", "text": "Силната икономика на Турция е важна за Германия. Това каза германският канцлер Ангела Меркел по време на телефонен разговор с турския президент Реджеп Тайип Ердоган, предават световните агенции, цитирани от БТА.\r\nДвамата лидери обсъдиха двустранните отношения, ситуацията в Сирия и други регионални въпроси. Обсъдена беше и планираната за края на септември среща между Меркел и Ердоган в Берлин.\r\nПо време на разговора са разисквани и планове за среща на турският министър на финансите Берат Албайрак и министрите на икономиката и финансите на Германия. Ангела Меркел е категорична, че за страната е важно турската икономика да е силна. \r\n ", "date": "2018.08.15", "title": "Меркел до Ердоган: Искаме силна турска икономика!"}
{"url": "https://www.dnes.bg/football/2018/08/15/levski-udari-na-kamyk-s-kapitana-na-beroe.385149", "text": "Соченият за сигурен трансфер на капитана на Берое Мартин Райнов в Левски най-вероятно ще пропадне.\r\nХалфът отказа предложението на Левски и остава под Аязмото, стана ясно от съобщение на \"зелените\" от Стара Загора.\n\r\n\"Сините\" направиха опит да привлекат Райнов и трансферът се смяташе за формалност, но в крайна сметка удариха на камък. Това зарадва феновете на Берое, които реагираха бурно на евентуалното преминаване на своя юноша и капитан при \"сините\".\r\nЕто и изявлението на Берое, публикувано на официалния сайт на клуба:\r\n\r\n                    \r\n                    \r\nНие благодарим на Райнов за решението и се надяваме, че като капитан на този отбор ще помогне за постигане на нашите цели. Знаем, че заедно ще бъдем по-силни. Тук е мястото да съобщим на нашите фенове, че ръководството на Берое не желае да се разделя с никой от ключовите играчи в отбора.\n\r\nКато капитан на Берое Райнов смята, че взе правилното решение, с което да остане лидер на отбора и ще даде всичко от себе си на терена в предстоящите битки.", "date": "2018.08.15", "title": "Левски удари на камък с капитана на Берое"}
{"url": "https://www.dnes.bg/obshtestvo/2018/08/15/agenciiata-po-lekarstvata-ima-nov-shef.385141", "text": "Богдан Кирилов е новият директор на Изпълнителната агенция по лекарствата, считано от 17 август.  Проф. Асена Стоименова напуска поста изпълнителен директор по лични причини,  съобщиха от МЗ.\r\nОт ноември 2017 г. до момента Богдан Кирилов е заместник-изпълнителен директор на ИАЛ. Той е член на Управителния съвет на Европейската агенция по лекарствата, а през 2016/2017 г. е бил член и на Централна комисия по Eтика към Български фармацевтичен съюз,\r\nЗавършил е \"Фармация\" в Медицински университет - София, има и специалност \"Обществено здраве и здравен мениджмънт\" от същия университет. \r\nПроф. Стоименова ще бъде съветник на министъра на здравеопазването в областта на лекарствената политика. Тя остава член на Управителния съвет на Европейската агенция по лекарствата, член на CHMP (Комитет за лекарствените продукти в хуманната медицина), както и програмен координатор за СЗО в областта на достъпа до лекарства и реимбурсиране на лекарствените продукти.\r\n ", "date": "2018.08.15", "title": "Агенцията по лекарствата има нов шеф"}
{"url": "https://www.dnes.bg/health/2018/08/15/zelenchucite-koito-sa-po-zdravoslovni-ako-sa-sgotveni.385033", "text": "Зеленчуците са здравословна и полезна храна, на която трябва да наблягаме. Свикнали сме да смятаме, че консумацията на пресни зеленчуци е най-доброто, което можем да направим за себе си. \r\nОказва се, че определени видове зеленчуци са още по-полезни след като преминат през термична обработка. Освен това вкусовите качества на някои зеленчуци се подобряват при готвене.\r\n \r\n\r\n \r\n\r\n \r\nТози зеленолистен вкусен зеленчук е изключително богат на калций, магнезий и желязо. За да се абсорбира по-добре от организма обаче, спанакът трябва да е сготвен. Така калцият увеличава количеството си почти тройно.\r\n\r\n\r\n \r\nОсвен че къдравото зеле е по-вкусно, когато е сготвено, то е и по-здравословно. В него се съдържат големи количества фибри, намаляващи холестерола и предпазващи от опасни сърдечносъдови заболявания.\r\n \r\n\r\n\r\n\r\n\r\n\r\n\r\n\r\n ", "date": "2018.08.15", "title": "Зеленчуците, които са по-здравословни, ако са сготвени "}
{"url": "https://www.dnes.bg/stranata/2018/08/15/angelkova-ot-feisa-osyjdam-nasilieto-nad-kamerierkata.385143", "text": "Осъждам насилието върху камериерката, ударена от чуждестранен турист в хотел на \"Златни пясъци\". Това написа в личния си профил във Facebook Николина Ангелкова.\r\nМинистърът на туризма е категоричен, че всички трябва да спазват законите на страната ни – както чуждестранни гости, така и българските граждани.\r\n написа още Ангелкова.\r\nТя увери още, че от Министерството на туризма следят състоянието на пострадалата жена и са готови да съдействат, ако се наложи.\r\nПостът на Николина Ангелкова е провокиран от случката, при която пиян австриец нокаутира камериерка в хотел в курорта \"Златни пясъци\". \r\r\n                    \r\n                    За инцидента, който е станал на 13 август, съобщиха от Областна дирекция Варна. Австриецът е задържан за 24 часа.\r\nМъжът вдигнал скандал в коридора на хотела, крещял по персонала, бил агресивен и в крайна сметка ударил юмрук зад врата на една от камериерките и я съборил на земята.\r\nНаложена му е глоба по Указа за борба с хулиганството. Сумата не се съобщава.\r\n ", "date": "2018.08.15", "title": "Ангелкова от фейса: Осъждам насилието над камериерката!"}
{"url": "https://www.dnes.bg/stranata/2018/08/15/opasen-razliv-na-neften-otpadyk-v-ruse.385115", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНезаконни сметища и разлив на опасен нефтен остатък откриха екоинспектори в Русе, съобщават от телевизия  Хората, които живеят в района на Източната промишлена зона се оплакват от замърсяването и силната миризма през лятото.\r\nНавремето остатъчният от близкото предприятие нефтопродукт – гудрон, е бил заравян директно в земята.\r\nОт екоинспекцията са наредили на общината да почисти терените и да извършва периодичен контрол.\r\nОсвен на разлива на гудрон екоинспекцията е попаднала и на многобройни незаконни сметища. Собствениците на терените са уведомени, че трябва да ги почистят.\r\nОт общината също са направили проверка на място. Още утре фирмата, която рекултивира старото сметище ще предприеме необходимите действия. Екоинспекцията е дала едномесечен срок, в който нередностите трябва да бъдат отстранени.\r\n ", "date": "2018.08.15", "title": "Опасен разлив на нефтен отпадък в Русе "}
{"url": "https://www.dnes.bg/notifikacii/2018/08/15/1968-syvetskite-voiski-edva-ne-vlizat-v-bitka-s-filmovi-statisti.385108", "text": "Облъчените с пропаганда съветски войници, нахлули през 1968 г. в Чехословакия, са очаквали да се изправят срещу американските и западногерманските \"империалисти\". Тъй като такива не е имало, те едва не влезли в битка с филмови статисти, пише Франс прес.\n\r\n\"Спомням си шума, дошъл от колона от танкове на 21 август 1968 година. След това съветските (войски) пристигнаха в центъра на Давле, където се натъкнаха, за тяхна огромна изненада, на хора, които взеха за германци\", разказва пенсионирана дама.\n\r\nПодобно на много други жители на Давле - живописно селище в долината на река Вълтава, намиращо се непосредствено до Прага, Кветослава Дуфкова, по онова време на 14 години, е участвала като статист в снимането на американския военен филм \"Мостът при Ремаген\" на Джон Гилермин.\r\n\"Тези момчета в танковете се слисаха, когато изведнъж видяха пред себе си \"германска армия\". Започнаха преговори, които продължиха няколко часа\", каза тя и добави, че си спомня идеално случилото се точно преди 50 години, което лесно е можело да се превърне в кошмар.\n\r\nВсъщност на нашествениците им е трябвало известно време да разберат, че си имат работа със снимачен екип, а не с \"империалистически\" главорези.\n\r\nОт март 1968 г. Далве е живеело в ритъма на филмовите снимки. Жителите му са срещали по улицата холивудски звезди като Джордж Сегал и Робърт Вон, облечени в американски и нацистки униформи, и са се разхождали покрай танковете и други военни коли, разположени сред репликите на сгради, имитиращи тези в града в германската провинция Райнланд-Пфалц.\n\r\nБлизо до нашия дом имаше купчина манекени на мъртви войници, които снимачният екип поставяше тук-там по време на снимките\", спомня си друг жител на селището. Той се казва Антонин Дворак и сега е на 78 години.\n\r\nФилмът разказва за събитията около превземането през март 1945 г. от американската армия на последния останал здрав мост над Рейн, който Вермахтът се е готвел да взриви, но не е искал да бърза, за да не попречи на изтеглянето на десетки хиляди нацистки войници, блокирани на западния бряг на реката.\n\r\nБлагодарение на размразяването на политическите отношения, което отваря Чехословакия към Запада, компанията \"Юнайтед артистс\" е успяла да се възползва от фрапантната прилика на металния мост в Далве с този в Ремаген, както и от уменията на хората, отговарящи за аксесоарите, каскадьорите и други местни специалисти.\n\r\n\"При заснемането на драматична сцена от бомбардировката на моста един кон премина през загражденията и падна във водата. Всички бяхме убедени, че ще умре, но го спасиха. Беше вълнуващ момент\", спомня си Дуфкова.\n\r\nСред около 800-те статисти е имало ученици от Давле в униформи на Хитлерюгенд, се казва в написана на ръка местна хроника, пазена грижливо в кметството.\n\r\n\"Декорите бяха разположени с такова прецизност, че случаен минувач би се прекръстил\", виждайки тази ужасяващи сцени, пише на пожълтелите страници.\n\r\nТова достойно за възхищение усърдие за малко обаче да предизвика драма в деня на нашествието на съветската армия и на войските на четири други страни от Варшавския договор. Само през първите 24 часа от нахлуването в Чехословакия загиват петдесетина души и са брутално смазани либералните реформи от \"Пражката пролет\".\n\r\n\"Пристигането на съветските (сили) в Давле бе ужасяващо. Над нас прелиташе хеликоптер. Войниците бяха уплашени, можеше да стане трагедия\", разказва Дворак.\n\r\n\"Някой им бил казал, че Давле е превзет от американската армия и че трябва да но освободят. Те не разбираха защо нашите хора им размахваха юмруци. Бяха много нервни, дълго време се усещаше силно напрежение\", разказва той.\n\r\nСнимките на \"Мостът при Ремаген\" незабавно били спрени и целият екип на филма бързо се върнал на запад с таксита, изоставяйки временно всички танкове и други материали, използвани като аксесоари.\n\r\nПрез есента им било разрешено да се върнат за кратко в Чехословакия, за да снимат още няколко сцени, които били необходими, и филмът бил довършен в Западна Германия и Италия, след което излиза на голям екран в САЩ през 1969 г.\n\r\nМеждувременно платото на Давле не опустява: екипът на Джон Гилермин бързо бил заменен от усърдни оператори, дошли от Москва. Целта била да се покажат възможно най-бързо на съветската публика кадри на американските и нацистките танкове на 20 км от Прага, за да се оправдае съветското нашествие.\r\n \r\n/БТА/ \r\n ", "date": "2018.08.15", "title": "1968: Съветските войски едва не влизат в битка с... филмови статисти"}
{"url": "https://www.dnes.bg/cars/2018/08/15/tolerantni-na-pytia-kakvo-triabva-da-vzemem-ot-shofiorite-na-zapad.384998", "text": "За никого не е тайна, че шофьорската култура при голяма част от българските водачи е на ниво, което е далеч от идеалното. А основата причина за това е освен голямата самоувереност, така и липсата на желание да се спазват негласни правила, които активно се използват в Западна Европа.\r\nМоже да шофираш цял месец в страни от континента и да не попаднеш в рискова ситуация, докато у нас само за едно пътуване до работа сутрин това вероятно ще ти се сучи няколко пъти.\n\r\nНеспазвването на правилата на движение в комбинация с желанието да се докажеш на пътя често стават причини за тежки инциденти, при които загиват хора. И вместо да направим пътуването си по-леко и приятно, то често се превръща в състезание по оцеляване на пътя.\r\r\n                    \r\n                    . Те със сигурност ще помогнат, стига да се изпълняват.\r\n\r\nГолям брой шофьори у нас нямат желание да правят подобно нещо, като няма значение дали се движат в градския трафик или на извънградски шосета и дори магистрали, където скоростта е по-висока. За някои от тях нямат значение дори метеорологичните условия.\n\r\nНе трябва да си особено мъдър, за да се сетиш какво се случва при рязко спиране. В Европа шофьорите не се притесняват от това, тъй като предварително са оставили достатъчно място от движещото се пред тях превозно средство. Това позволява да се избегне сблъсък, дори човекът зад волана да не внимава много в градския трафик, например. А всеки спестен дори лек сблъсък в градски условия спестява затруднения в трафика. Подобно действие помага и при ускорение, като прави движението по плавно и пречи за получаване на задръствания.\r\n\r\nУ нас аварийните светлини се използват в три случая. Първият е при повреда или пътно-транспортно произшествие. Вторият – когато трябва да паркира колата на непозволено място с обяснението \"аз само за малко\". И трето – когато трябва да се извърши някаква маневра, най-вече престрояване.\n\r\nАварийните светлини обаче са много полезни при внезапно или интензивно спиране, например при образувано задръстване. По този начин шофьорът отзад получава предупредителен сигнал и има време да реагира. Това е особено ценно например при инцидент на магистрала, когато колите се движат с висока скорост, а пред тях изведнъж изниква тапа. В такива случаи е хубаво последният в тапата да пусне аварийните светлини, за да предупреди идващите зад него. А те от своя страна да направят същото, за идващите зад тях. Има обаче много водачи, които не си правят труда да натиснат бутона, разположен на централната консола. Понякога това е заради липсата на бърза реакция. Или пък заради това, че не ги интересува какво се случва извън техния автомобил.\r\n\r\nШофьорите на запад реагират много бързо, когато им се наложи да се престроят внезапно заради ремонт на пътя или заради някакво друго препятствие. Когато се стигне до такава ситуация, те получават помощ от движешите се до тях, които ги пропускат. У нас често подобна ситуация става игра на нерви – опитваш се да се престроиш надясно, например, но не си убеден, дали колегата ти ще те пусне.\n\r\nВажна роля в случая, освен вежливостта и желанието да улесниш останалите на пътя, играе и спазването на дистанция. Когато има достатъчно пространство между автомобилите, подобна маневра се получава много лесно и сравнително бързо. И което е най-важното – не се налага рязко спиране и колоната продължава да се движи плавно.\r\n\r\nОставяне на свободен коридор по скоростните шосета и магистралите е единственият начин аварийните служби бързо да достигнат до местропроизшествието и съответно да окажат помощ на пострадалите. При последните катастрофи, особено на магистрала \"Тракия\", се видя, че българинът не е готов за подобно нещо. Движението в аварийна лента е строго забранено, но винаги се намират тарикати, на които не им се чака (дори при катастрофа) и гледат да се измъкнат.\r\nВ държавите на Запад това не е така. Аварийната лента на магистралата е аварийна и никой не си и помисля да кара в нея, защото глобите са огромни. При шосета с две ленти пък действа друго правило при инцидента – при катастрофа автомобилите в двете ленти се изнасят плътно вляво и вдясно, което съответно дава проход за колите на полицията, пожарната и \"Бърза помощ\", които преминават между тях.\r\n\r\nВсъщност, в България напоследък се забелязва подобрение в тази насока, въпреки че все още има какво да се желае, тъй като все още се чуват клаксони, особено при движение в трафика. В същото време в Европа е тихо. Можеш да минеш през терииторията на цяла държава и да не чуеш нито веднъж клаксон. Европейците няма да ти сигнализират, ако се забавиш при тръгване на светофар, но пък ако това стане у нас, със сигурност няма да си се размине.\n\r\nВсе пак трябва да признаем, че някои водачи са доста бавни и понякога наистина трябва да им се припомни, че трябва да тръгнат и да отпушат движението. Но като цяло клаксонът продължава да е сред основните \"оръжия\" на шофьорите у нас.\r\n", "date": "2018.08.15", "title": "Толерантни на пътя! Какво трябва да вземем от шофьорите на Запад"}
{"url": "https://www.dnes.bg/politika/2018/08/15/pyrvanov-da-stabilizirame-otnosheniiata-s-makedoniia.385151", "text": "С оглед актуалната ситуация на Балканите, България трябва да стабилизира отношенията си с Македония и да бъде балансьор в региона, обяви президентът (2002-2012 г.) Георги Първанов в интервю за Радио \"Фокус\". \n\n\nПо думите му договорът за добросъседство между България и Македония преповтаря декларацията Костов - Георгиевски от 1999 г.\r\n\"Оценявам високо подписания договор през миналата година между Бойко Борисов и Зоран Заев и имах очаквания той да отиде много по-далеч от онова, което ние сме направили с президенти и премиери в предишните години. Но не е достатъчно държавниците да застанем един до друг на тържествата. Много е важно ние да извлечем истината\", смята Първанов.\r\n                    \r\n                    \r\nТой бе категоричен, че периодът от края на XIX и началото на XX век няма как да бъде оценен по друг начин, освен като български в македонската история. \n\r\n\"Македонската държава се създава, възниква на българска почва\", коментира той и добави, че договорът утвърждава някои позитивни процеси, но крие и известни рискове. \n\r\nСпоред Първанов България трябва да извади аргументите, които говорят за българската кауза и те да бъдат усвоени на Балканите и популяризирани в Европа. Той добави, че винаги е подкрепял членството на Македония в ЕС и НАТО, но уточни, че ако има външен натиск при приемането на договора за добросъседство, то всичко е било \"от ден до пладне\".", "date": "2018.08.15", "title": "Първанов: Да стабилизираме отношенията с Македония"}
{"url": "https://www.dnes.bg/rusia/2018/08/15/kremyl-za-sencov-niama-pomilvane-toi-ne-e-poiskal.385120", "text": "Осъденият на затвор в Русия за заговор за терористични актове в Крим украински режисьор Олег Сенцов не може да бъде помилван, защото не го е поискал. Това заяви днес Дмитрий Песков, говорителят на руския президент Владимир Путин, цитиран от ДПА.\n\r\nПесков каза това в коментар на искането на майката на Сенцов синът й да бъде помилван.\n\r\nМедиите не бива да остават с впечатление за отказано възможно помилване, заяви Песков, цитиран от ТАСС.\n\n\r\nОт три месеца Сенцов, който през 2015 г. беше осъден на 20 години затвор, е обявил гладна стачка. Неговият адвокат твърди, че състоянието му бързо се влошава.\n\r\nЯростен критик на анексирането от Русия на Крим през 2014 г., Сенцов е известен с филма си от 2011 г. \"Геймър\" - драматичен сюжет за запален геймър от черноморския полуостров, отбелязва ДПА.\r\n                    \r\n                    \r\nПрез юли руската протестна пънк група \"Пуси райът\" насочи вниманието към ситуацията със Сенцов с нахлуване на терена по време на финала на световното първенство по футбол в Москва между Франция и Хърватия, припомня БТА.\n\r\nМиналата седмица френският президент Еманюел Макрон призова руския си колега Владимир Путин да намери \"хуманитарно решение\" на случая на Сенцов.  \r\n ", "date": "2018.08.15", "title": "Кремъл: За Сенцов няма помилване, той не е поискал!"}
{"url": "https://www.dnes.bg/notifikacii/2018/08/15/pak-agresiia-v-hotel-pak-chujdenec-bitata-ot-sundberg-kamerierka-si-spomnia.385127", "text": "След поредния случай на агресия над персонала в хотел, битата от шведа Ралф Сундберг камериерка Диана Петкова си припомня за преживения кошмар миналото лято.\n\n\n\n\n\n\r\n\"Бях много зле, минах през невероятен кошмар. Като се замисля сега, имала съм огромен късмет, защото можеше дори да не съм жива. В моя случай беше много драстично\", коментира пред \"\" тя, след като по-рано стана ясно за нов случай на агресия, при който 33-годишен австриец е нокаутирал камериерка в \"Златни пясъци\".\r\nДиана Петкова обясни, че след бруталния случай на насилие все още не е получила никакво обезщетение и чака справедливост, въпреки че е завела граждански иск за 50 000 лв. заради причинени болка и страдание.\rПеткова получи юмрук в лицето, докато чистела във фоайето на хотел, в който Сундберг пристигнал на почивка. Скандалният инцидент стана на 3 юни, м.г., а охранителна камера запечата нападението над жената. Видеото взриви социалните мрежи и обиколи света.\r\nСундберг бе арестуван и прекара в ареста 40 дни, след което мярката му бе заменена с \"домашен арест\", който той изтърпяваше в хотелски комплекс в Слънчев бряг. \r\nВ края на септмеври, м.г. делото срещу шведа мина в районния съд в Несебър. Заради действащото законодателство Сундберг бе осводобен от наказателна отговорност и получи административно наказание - глоба в размер на 4500 лв. Той бе осъден за нанасяне на лека телесна повреда по хулигански подбуди.\r\nДо този парадокс се стигна заради чистото съдебно минало на шведа, квалификацията на нанесения ритник като \"лека телесна повреда\" и липсата на нанесени материални щети по време на деянието.\r\nНовият случай на \"Златни пясъци\" се разиграл пък около 10 часа преди обяд на 13 август.\r\nМъжът вдигнал скандал в коридора на хотела, крещял по персонала, бил агресивен и в крайна сметка ударил юмрук зад врата на една от камериерките и я съборил на земята.\n\r\nПристигналите на мястото полицаи закопчали агресивния пиян австриец и го отвели във варненския арест.\n\r\nНаложена му е глоба по Указа за борба с хулиганството. Сумата не се съобщава.", "date": "2018.08.15", "title": "Пак агресия в хотел, пак чужденец! Битата от Сундберг камериерка си спомня..."}
{"url": "https://www.dnes.bg/eu/2018/08/15/lishiha-chicholina-ot-deputatska-pensiia-tia-poiska-pomosht.385091", "text": "Бившата порнозвезда от унгарски произход Илона Сталер, известна  като Чичолина, ще търси отговорност от лицата, които я лишиха от  депутатска пенсия, като за целта ще се обърне към прокуратурата, пише в.  \"Кориере дела сера\".\r\nЛегендата на европейското порно и бивш член на италианския парламент  Чичолина се оказа с блокирана пожизнена депутатска пенсия. За решението  на налоговата служба съобщи адвоката на бившата порнозвезда  Лука ди  Карло.\n\r\nПо неговите думи сметката на  66-годишната г-жа Сталер била  блокирана в банковия отдел на  италианския парламент. Замразяването  станало по искане на данъчните служби. А това противоречало на  италианското законодателство.  Чичолина не била платила свои данъчни  задължения в размер на 100 хиляди евро.\r\r\n                    \r\n                    По думите на Ди Карло според  местните закони пожизнените пенсии не могат  да бъат запорирани  или  конфискувани, предава БТА.\r\nРодената през 1951 година в Будапеща  Илона Сталер е дъщеря на  чиновник от МВР на Унгария. В Италия тя разви кариера в порнобизнеса, а  през 1987 година влезе в италианския парламент с листата на Радикалната  партия.", "date": "2018.08.15", "title": "Лишиха Чичолина от депутатска пенсия. Тя поиска помощ!"}
{"url": "https://www.dnes.bg/kino/2018/08/15/glad-za-zrelishte-mega-zviar-iziade-konkurenciiata.385099", "text": "Създаденият по поредицата на Стив Олтън \"Мегалодон\" - \"Мега звяр\" напълно очаквано привлече най-много зрителите в киносалоните, сочат обобщените данни от тях. Триизмерната история за 23-метровото праисторическо водно чудовище, от което героят на Джейсън Стейтъм трябва да спаси екипажа на подводница, е гледана от 14 467 зрители и има 159 695 лева приходи.\r\nНа втора позиция е задържалият се два уикенда преди това на първо място - \"Мисия невъзможна: Разпад\". Триизмерният екшън за това как служителите на Агенцията за невъзможни мисии спасяват света от ядрена заплаха, е гледан вече от 58 665 зрители и отчита 659 978 лева приходи, пише БТА.\r\nТрети по ред в топ 10 е анимационният \"Хотел Трансилвания 3: Чудовищна ваканция\". Пренасянето на всички познати герои от първата и втората части на анимацията на круизен кораб, който обхожда Бермудският триъгълник и Атлантида, е гледано от вече 124 237 зрители и отчита 1 104 255 лева приходи за петте седмици на екраните у нас.\r\r\n                    \r\n                    Четвърти сред най-гледаните филми е мюзикълът \"Мама мия! Отново заедно\", продължение на хитовият спектакъл, превърнал се във филм през 2008 година. Случващото се с младата Софи, която иска да продължи делото на майка си Дона, преплитащото се с историята на младите Дона, Роузи и Таня на фона на британски и хърватски пейзажи и хитовете на АВВА, е проследено от 55 970 зрители и има 509 435 лева приходи за месец на екраните у нас.\r\nПето място е за забраненият в Китай \"Историята на Кристофър Робин и Мечо Пух\", базиран по образите, създадени от А. А. Милин и Ъ. Х. Шепърд. Преоткриването на важните неща от живота през и чрез помощта на приятелите на Кристофър Робин - Мечо Пух, Прасчо, Йори и Тигър, е гледано от 7 972 зрители и отчита 68 841 лева приходи от билетите им за десетте дни у нас.\r\nНа шеста позиция е тийн-фантастиката по първата книга от четирилогията на Александра Бракен - \"Тъмна дарба\". Случващото се с оцелелите два процента от децата след епидемия, която ги избива и израстването на 10-годишната Руби, която трябва да поведе оцелелите, е вече десет дни на екраните у нас и за това време е гледано от 9 339 зрители и има 77 017 лева приходи.\r\nСедма позиция е за екшънът \"Небостъргачът\" с Дуейн Джонсън. Триизмерният екшън за спасяването на семейството на героя на Джонсън от Перлата - най-високата и технологична сграда в света, е гледан от 54 173 зрители и има 572 051 лева приходи за петте седмици у нас.\r\nОсмо място е за създаденият по истински случай \"Дрейф\". Историята на американката Тами Олдхам Ашкрафт, която след буря и загубата на партньора й трябва да се справи сама с пътуването на дрейф до Хаваите за 41 дни, е от три седмици на екраните у нас и за това време е гледано от 16 582 зрители и има 142 706 лева приходи.\r\nНа девето място е анимацията \"Феноменалните 2\", продължение на първия филм от 2004 година. Вече два месеца усилията на семейство Пар, техните съюзници Мразон и Една Мода да се справят с нов злодей, са гледани от 100 146 зрители и отчитат 926 512 лева приходи от билетите им.\r\nДесета позиция е за \"Да обичаш Пабло\", създаден по книгата на Вирхиния Валехо. Историята на телевизионната водеща от Колумбия, преплетена с тази на любовника й - Пабло Ескобар и възхода и падението на наркокартела му, е вече два месеца на екраните у нас и има 45 604 зрители и събрани 415 347 лева приходи.\r\n ", "date": "2018.08.15", "title": "Глад за зрелище: \"Мега звяр\" изяде конкуренцията"}
{"url": "https://www.dnes.bg/cars/2018/08/15/kolko-oshte-moje-da-poskypne-grajdanska-ta-podgonva-350-lv.385067", "text": "300 дела срещу застрахователи за обезщетение за смърт при катастрофа са постъпили в Софийския градски съд (СГС) през юли.\r\nТова е 2 пъти повече от м.г., когато за същия месец в съда били подадени 140 иска, сочи справка, предоставена на \"\" от СГС, месец след като излезе тълкувателно решение на Върховния касационен съд (ВКС).\r\nС него кръгът на близките, които могат да търсят компенсация за смърт, се разшири. Увеличението на делата се дължи на искания на братя, сестри, баби, дядовци и внуци, които доскоро нямаха право да търсят обезщетение за смърт на близък. Досега право да претендират за кръвнина имаха деца, съпруг и родители.\n\n\n\r\r\n                    \r\n                    Повечето от исковете срещу застрахователи са подадени, преди да изтече 5-годишният срок за търсене на компенсация, обясниха магистрати.\r\nВ СГС се решават искове за над 25 хил. лв., а по-ниските претенции - в Софийския районен съд.\r\nВ тълкувателното решение на ВКС се коментират обезщетения по наказателни и граждански дела. За наказателните върховните съдии приеха, че братята, сестрите, бабите, дядовците и внуците на убития имат право на обезщетение за неимуществени вреди, причинени след смъртта му.\r\nЗа гражданските дела от ВКС посочиха, че по изключение компенсация за болки и страдания от смърт на близък може да търси и \"всяко друго лице, което е създало трайна и дълбока емоционална връзка с починалия и търпи от неговата смърт продължителни болки и страдания\".\r\nРешението на ВКС е обосновано с традиционните за българското общество семейни отношения между братята и сестрите, бабите/дядовците и внуците.\r\nОбикновено между 50 и 100 хил. лв. са обезщетенията, които съдът дава на близки или роднини за убит при катастрофа. Понякога пострадали предявяват искове срещу застрахователи за неимуществени вреди и до 5 млн. лв. За всеки случай компенсацията е различна, уточняват съдии.\r\nТези дела не свършват обаче бързо. По време на процеса съдиите изследват емоционалната връзка на загиналия с близките му - имал ли е изобщо близки, живеели ли са заедно, виждали ли са се. Това става ясно от свидетелски показания. Съдът взема предвид броя на наследниците, дохода на загиналия и възрастта му.\r\nДосега исковете срещу застрахователи се гледаха в СГС и Софийския районен съд, тъй като седалищата на застрахователните дружества са в София. След изменения в Гражданскопроцесуалния кодекс вече искът срещу застраховател се подава по постоянен адрес на ищеца или там, където е настъпило застрахователното събитие (например катастрофата). Целта е столичните съдии да се разтоварят от подобни дела.\r\nЗначително увеличение на цената на \"Гражданска отговорност\" ще има до края на годината заради решението на съда и предложеното вдигане на лимитите с промени в Кодекса за застраховане, заявиха застрахователи.\r\nСпоред експертите цените ще се повишат с близо 30%. В момента в София средната цена на полица за масовите автомобили с двигатели до 2000 кубика е 270 лева. До декември вероятно цената вече ще е 350 лв.\r\nОт началото на тази година върви плавно поскъпване на задължителната застраховка, като цената вече е с близо 100 лева по-висока в сравнение с тази в края на 2017 г.\r\nПреди близо месец пък от Комисията за финансов надзор пуснаха доклад, според който за най-масовите превозни средства събраните премии за 2017 г. не са достатъчни да покрият разходите на компаниите за изплащане на обезщетенията.\r\nЗадължителната застраховка покрива щетите, които шофьор би предизвикал на трети лица, ако е виновен в пътнотранспортно произшествие. Комисията представи свои изчисления за приходите, предявените и изплатените обезщетения и според по-песимистичния сценарий през тази година загубите може да надхвърлят 60 млн. лв. при леките автомобили.\r\nСпоред асоциацията на застрахователите повишението нямало връзка с доклада, а започнало преди неговото публукуване. По-високите цени гарантирали, че никоя компания не продава полици под себестойността им.\r\nУвеличение имало и заради по-високата вноска, която застрахователите трябва да правят към бюрото \"Зелена карта\". Компаниите трябваше да внесат допълнително 4 млн. евро като гаранция пред европейската система срещу неплащането на щети, предизвикани от български автомобили в чужбина.", "date": "2018.08.15", "title": "Колко още може да поскъпне \"Гражданска\"-та? Подгонва 350 лв.!?"}
{"url": "https://www.dnes.bg/politika/2018/08/15/smetnato-liniiata-na-bednost-shte-e-348-leva.385100", "text": "348 лева ще бъде линията на бедност в България през 2019 г., реши правителството. \r\nСумата е с 27 лева по-висока в сравнение с размера й през настоящата година.\r\nПоказателят се изчислява в зависимост от данните от наблюдението на домакинските бюджети, което ежегодно се провежда от Националния статистически институт.\r\nЛинията на бедност се използва като референтна стойност при формирането на социалната политика в областта на доходите.", "date": "2018.08.15", "title": "Сметнато: Линията на бедност ще е 348 лева"}
{"url": "https://www.dnes.bg/stranata/2018/08/15/tiineidjyri-se-zagubiha-v-rodopite-tyrsiat-gi-a-te-v-obor.385097", "text": "8 полицаи, двама пожарникари, един родител и няколко групи доброволци издривха цяла нощ четирима младежи, които се изгубили в родопското село Петково. \n\r\n15-годишно момче от селото, заедно с 20-годишно момиче и още още две момчета на 16 и 18 години изчезнали вечерта. Сигналът, че няма следи от тях, е предаден снощи към 22:30 часа в РПУ- Смолян. \n\r\nСпоред него четиримата се загубили в горски масив в землището на село Петково, общ. Смолян.\n\r\nНезабавно след получаване на сигнала са сформирани няколко групи за издирване, които поели в различни посоки, за да осигурят необходимия обхват на търсенето. \n\r\nДнес в 07:30 ч. в местността \"Катранците\" четиримата младежи са намерени от бащата на единия от тях. \r\n                    \r\n                    \r\nВсички с в добро здравословно състояние. Преспали са в овчарник.\n\r\n\"Причината да ги издирваме толкова дълго, е че няма обхват на телефоните. Те имаха телефон, но заради обхват са се лутали, а ние не можехме да ги локализираме\", коментираха спасигтели пред \"\".\r\n ", "date": "2018.08.15", "title": "Тийнейджъри се загубиха в Родопите! Търсят ги, а те в обор"}
{"url": "https://www.dnes.bg/muzika/2018/08/15/shisharkata-i-goli-gyrli-s-klip-na-krepost-petni-li-istoriiata-ni.385087", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Клип на Радо Шишарката предизвика остри реакции в социалните мрежи. Видеото е заснето на античната крепост Перистера край Пещера. Клипът провокира спорове дали е опетнена историческата стойност на обекта.\n\r\nПесента е дует на изпълнител на име Готи и Радослав Петров, по-известен като Радо Шишарката. Текстът, както и облеклото на участниците, и танците им възмутиха онлайн потребителите.\n\r\n\"Струва ми се, че хората, които ме обвиняват, че с люта чалга се гавря с българската история трябва да научат първо собствената си история, тъй като не я знаят. Крепостта, в която сме снимали е византийска, разрушена е 20 години след създаването на българската държава, през 700 г. сл. Хр.\", каза пред Радо Шишарката.\r\n                    \r\n                    \r\nОт община Пещера не пожелаха да коментират съдържанието, но казаха, че не са били уведомени за заснемането преди месец.\n\r\nИзпълнителят обаче твърди, че е имал разрешение за снимки. И не вижда повод за скандал.\n\r\n\"Това е една песен, изпълнена с хумор, тъй като Гана е мъж и после се превръща в принцеса. Нищо особено. Не знам защо търсят под вола теле и създават някакви сериозни конфронтации\", допълни още Радослав Петров.\n\r\n ", "date": "2018.08.15", "title": "Шишарката и голи гърли с клип на крепост. Петни ли историята ни?"}
{"url": "https://www.dnes.bg/usa/2018/08/15/turciia-i-sasht-na-noj-no-voennoto-sytrudnichestvo-e-dobro.385094", "text": "Генерал Феликс Гедни, един от командващите на оглавяваната от САЩ коалиция за борба срещу \"Ислямска държава\", е заявил, че дипломатическите проблеми в последно време между САЩ и Турция не се отразяват на военните отношения, съобщва в.\"Джумхуриет\".\n\n\n\r\nГенералът е посочил това в отговор на въпроси на журналисти на пресконференция вчера в Пентагона.\r\nЗапитан дали дипломатическите проблеми между Турция и САЩ са се отразили на връзките във военен план с Анкара и дали забелязва промяна по въпроса за използването на турската военно-въздушна база Инджирлик, генерал Гедни е отговорил отрицателно. \"Не, не виждаме промяна в отношенията ни с нашите съюзници от Турция\", е заявил генералът.\r\n                    \r\n                    \r\nТой е подчертал, че Турция има важна роля във военната коалиция и е ценен съюзник от НАТО и важен регионален съюзник. Гедни е изтъкнал, че в професионалните отношения, в оперативен и тактически план не се забелязва промяна в отношенията с турската страна, пише БТА.\r\n ", "date": "2018.08.15", "title": "Турция и САЩ на нож, но... военното сътрудничество е добро "}
{"url": "https://www.dnes.bg/stranata/2018/08/15/esherihia-koli-vyv-vodata-krai-predel.385102", "text": "Ешерихия коли във водата на прочутата чешма в местност \"Предел\". Това откриха експерти от Районната здравна инспекция в Благоевград, съобщават от БНР. \r\nПри проверката инспекторите констатират силно завишение на колиформи - 67/100 куб. см и ешерихия коли - 4/100 куб. см. \r\nНа община Разлог е издадено предписание за незабавно спиране на водата, което вече е изпълнено. Изискана е и задължителна дезинфекция на тръбите след водохващането. \r\nЧешмата в местност \"Предел\" е знакова и се намира близо до паметника \"Илинденци\" и параклисът \"Св. Иван Рилски\". Хиляди преминаващи по пътя Благоевград – Гоце Делчев пълнят туби с вода от нея. \r\nПри проверката на РЗИ е открита ешерихиа коли и в чешмите на хижа „Македония“ над Благоевград.  \r\n ", "date": "2018.08.15", "title": "Ешерихиа коли във водата край \"Предел\""}
{"url": "https://www.dnes.bg/eu/2018/08/15/britanec-ot-sudanski-proizhod-toi-rani-trimata-v-london.385095", "text": "Британските власти официално съобщиха името на мъжа, който вчера се вряза с автомобила си в защитните заграждания на парламента в Лондон, ранявайки трима души. \n\r\nТова е 29-годишният Салих Хатер, британски гражданин, от судански произход, предаде БНР.\r\n \r\nХатер все още е в полицейски участък в Южен Лондон, където е разпитван.\n\n\n\r\nМеждувременно полицията продължава да претърсва три адреса в Бирмингам и Нотингам в рамките на разследването, което бе поето от Отдела за борба с тероризма. \n\r\nСалих Хатер не е познат на тайните служби, но за него има информация в полицията в Бирмингам, където е живял. Скотланд ярд продължава да разследва инцидента като терористичен акт. \r\n                    \r\n                    \r\nСалих Хатер е пристигнал в Лондон от Бирмингам през нощта в понеделник срещу вторник, като е прекарал часове на различни места, преди да се вреже с колата си в защитните бариери пред парламента. \n\r\nТрима души – пешеходци и велосипедисти – бяха ранени, двама постъпиха в болница, но по-късно бяха изписани. \n\r\nПолитиците дадоха висока оценка на полицията за бързата реакция и за минималния брой на пострадалите.", "date": "2018.08.15", "title": "Британец от судански произход – той рани тримата в Лондон"}
{"url": "https://www.dnes.bg/stranata/2018/08/15/chitalishte-v-selo-glojene-izpepeleno.385110", "text": "Пожар изпепели читалището в село Гложене. Пламъците тргнали от офиса на земеделска кооперация и обхванали читалище \"Яким Десподов\". \r\nОгънят се разпространил първо на горния етаж и покрива на културната институция, пишат от . Нанесени са сериозни материални щети.\r\nЧиталището се намира в центъра на селото. Пламнало малко след 5 ч. тази сутрин. От силния огън първо се сринал покрива на сградата, а пожарът достигнал и до салона, в който се провеждат различни културни прояви. Засегната е и читалищната библиотека, в която се съхраняват над 14 хиляди тома литература.\r\nОт земеделската кооперация потвърждават, че пожарът е тръгнал от тяхната канцелария. Причината вероятно е късо съединение в електроинсталацията. Предстои разследващите да установят подробностите. \r\r\n                    \r\n                    В потушаването на пламъците са се включили три екипа на пожарната от Козлодуй. Няма пострадали хора. \r\nЗаради гъстия дим движението към разположената само на 10 км. от пожара АЕЦ \"Козлодуй\" бе временно отбито. \r\n ", "date": "2018.08.15", "title": "Читалище в село \"Гложене\" – изпепелено! "}
{"url": "https://www.dnes.bg/usa/2018/08/15/sasht-ne-sme-otgovorni-za-problemite-na-turciia.385098", "text": "Американското правителство отхвърли във вторник всякаква отговорност за икономическите проблеми на Турция, като заяви, че те излизат извън обсега на наложените наскоро санкции, предаде ДПА.\n\r\nИкономическите проблеми не започнаха, когато ние въведохме онези санкции спрямо две лица на 1 август тази година, посочи говорителката на Държавния департамент Хедър Науърт.\n\r\nСпоред нея икономистите ще се съгласят, че това, което се случва в Турция, излиза далеч извън обсега на приложените в последно време от САЩ различни политики и механизми.\n\r\nНа брифинги вчера Науърт, както и говорителката на Белия дом Сара Сандърс са поставили въпроса за задържането в Турция на американския пастор Андрю Брънсън, който е съден по обвинения в тероризъм и шпионаж.\n\n\n\r\r\n                    \r\n                    Случаят с американския пастор Брънсън е един от серията спорни въпроси, довели до влошаване на отношенията между САЩ и Турция. Пасторът, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора, но фактът, че не бе напълно освободен, само повиши напрежението. \n\r\nСАЩ наложиха санкции на двама турски министри и обявиха, че увеличават митата върху вноса на алуминий и стомана от Турция заради разногласията, свързани със задържането на американския пастор, припомня БТА.\n\r\nСандрес заяви, че американският президент Доналд Тръмп продължава да е разочарован от това, че Брънсън, други американски граждани и служители от дипломатически представителства все още не са освободени.\n\r\nНие ще продължим да призоваваме Турция да постъпи правилно и да освободи тези лица, каза Сандърс пред репортери.\n\r\nАмериканският шарже д'афер в Анкара Джефри Ховилиър посети вчера пастор Андрю Брънсън, който се намира под домашен арест в град Измир, и призова делото срещу него и делата срещу други американци, задържани в Турция, да бъдат решени \"незабавно\" и \"по справедлив и прозрачен начин\".\n\r\nСандърс каза, че няма политическа декларация в отговор на призива на турския президент Реджеп Тайип Ердоган за бойкот на американски електронни изделия като например Айфон. Тя посочи обаче, че съветникът на Белия дом за националната сигурност Джон Болтън се е срещнал в понеделник с турския посланик в САЩ и е изразил американските безпокойства.", "date": "2018.08.15", "title": "САЩ: Не сме отговорни за проблемите на Турция!"}
{"url": "https://www.dnes.bg/akoshtete-vqrvaite/2018/08/15/vezni-skorpion-koi-zodii-sa-verni-priiateli.385089", "text": "\r\nТози знак е много отдаден на приятелите си. Винаги може да разчитате на телците. Ако трябва някой да ви закара до летището в 3 часа през нощта, или да ви помогне да изберете тоалет за среща, това ще е телецът. Практични са, което им позволява да се фокусират над това, което е наистина важно. Държат на приятелствата и връзките. Няма да ви предадат.\r\n \r\n\r\nСтават изключително близки с тези, с които прекарват много време. Привързват се силно към приятелите си и не биха ги изоставили. Раците разбират как се чувстват другите и уважават емоциите им, затова с тях може да имате много дълбоки разговори. Едно от любимите им неща е да хапнат вечеря или обяд с приятели и да се впуснат в сърцераздирателни дискусии.\r\n\r\n\r\nВезните обичат хармонията. Мразят да са сами, затова се обграждат с много невероятни приятели. Общителни и социални са, затова около тях често има много хора. Ако имате приятел везни, бъдете сигурни, че те винаги ще са там за вас - ще се видите с тях, когато имате нужда. Тези знаци ще ви търсят често и ще се грижат за вас, когато преживявате нещо тежко.\r\n \r\n\r\nСкорпионът е предан и истински пирятел. Те са един от знаците, които имат най-продължителни приятелства. Отнасят се с голяма страст и уважение към връзките, които създават. Скорпионите искат разтърсващи, силни и истински емоции и дълбоки отношения. Затова влагат цялата си любов, загриженост и лоялност към връзките, които формират.\r\n                    \r\n                    ", "date": "2018.08.15", "title": "Везни, Скорпион: Кои зодии са верни приятели?"}
{"url": "https://www.dnes.bg/top-novini/2018/08/15/piian-avstriec-boksira-kamerierka-na-zlatni-te-razmina-se-s-globa.385106", "text": "33-годишен турист от Австрия е арестуван за 24 часа, след като се развилнял и нокаутирал камериерка в хотел в курорта \"Златни пясъци\".\r\nИнцидентът станал около 10 часа предиобед на 13 август, съобщиха от ОДМВР-Варна.\r\nМъжът вдигнал скандал в коридора на хотела, крещял по персонала, бил агресивен и в крайна сметка ударил юмрук зад врата на една от камериерките и я съборил на земята.\n\n\n\n\n\n\r\nПристигналите на мястото полицаи закопчали агресивния пиян австриец и го отвели във варненския арест.\r\nНаложена му е глоба по Указа за борба с хулиганството. Сумата не се съобщава.\rСлучаят с агресивния австриец досущ прилича на друг, разиграл се през лятото на миналата година, но с шведски турист, който нокаутира с крак камериерка, този път обаче на \"Слънчев бряг\".\r\nДиана пострада тежко и няколко дни бе в болница, след като Ралф Сундберг я ритна в лицето. Инцидентът стана на 3 юни, а видеото, разпространено от МВР, взриви обществото.\r\nНа 26 септември обаче Ралф Сундберг бе освободен от наказателна отговорност и глобен от Районния съд в Несебър -  4500 лева.\r\nДо този парадокс се стигна заради чистото съдебно минало на шведа, квалификацията на нанесения ритник като \"лека телесна повреда\" и липсата на нанесени материални щети по време на деянието.\r\nОще на следващия ден шведът отлетя за родината, а след като присъдата бу потвърдена и на втора инстанция – шведът преведе глобата по банков път.\r\nРазвоят на събитията обаче провокира сериозна дискусия за промяна в закона, която да не допуска при подобни деяния да се налага само административно наказание.\r\nКакво ще се случи сега? Предстои да видим!", "date": "2018.08.15", "title": "Пиян австриец боксира камериерка на \"Златни\"-те. Размина се с глоба!"}
{"url": "https://www.dnes.bg/temida/2018/08/15/puskat-ekskmeta-na-strelcha-nasilil-16-godishnata-irena.385113", "text": "Окръжният съд в Пазарджик постанови условно предсрочно освобождаване от затвора на бившия кмет на Стрелча Иван Евстатиев, който излежава присъда за изнасилване на 16-годишно момиче.\n\n\n\n\r\nНеговият адвокат Ташкена Колчева обясни, че това означава, че остатъкът от присъдата му от 1 година, 2 месеца и 2 дни, няма да бъде излежана в затвора.\r\n\"Остатъкът от 4-годишната присъда, която бе постановена от Окръжен съд - Пловдив е заменен с пробационна мярка – веднъж месечно среща с пробационен служител\", обясни Колчева пред \"Фокус\".\r\n\"След изтичането на 7-дневния срок, в който прокуратурата има право да обжалва решението на съда, Евстатиев ще бъде освободен от затвора\", каза също Колчева.\r\r\n                    \r\n                    Бившият кмет на Стрелча Иван Евстатиев беше осъден от Районен съд - Пловдив първоначално на 6 години затвор, но после присъдата му бе намалена от Окръжен съд - Пловдив на 4 години затвор.\r\nИ на двете съдебни инстанции той твърдеше, че половият акт с непълнолетната бил доброволен от нейна страна. Според прокуратурата той я е поканил в хотелската си стая в Стрелча.\r\nПредлогът бил да поговорят за бъдещото й кандидатстване в юридически факултет. Ученичката не се усъмнила в намеренията му, тъй като познавала добре Евстатиев - помагала му в предизборната кампания.\r\nБившият кмет напил гостенката си с 200 г водка, след което я е насилил. Поръчал й да не казва нищо на родителите си и я оставил пред дома й.\r\nСлед случилото се тийнейджърката е посещавала в продължение на месеци психолог, за да се съвземе от тежката травма.", "date": "2018.08.15", "title": "Пускат екскмета на Стрелча, насилил 16-годишната Ирена"}
{"url": "https://www.dnes.bg/travel/2018/08/15/vyzstanoviavat-baseina-mariia-luiza-v-borisovata.385081", "text": "Проект за възстановяване на басейна \"Мария Луиза\" в Борисовата градина е внесен при главния архитект на София Здравко Здравков. Това съобщи кметът на столицата Йорданка Фандъкова, цитирана от \"Монитор\".\r\nТя уточни, че собствениците на градския басейн са представили идеята си за това как трябва да се възстанови и предстои обсъждането й.\r\n\"Преди години този обект е предоставен в по-големия си процент на частно дружество. И като дадохме ясен знак, че там не може да стане нищо друго освен да се възстанови басейнът, собствениците внесоха проект при главния архитект. И след като той бъде широко обсъден, ще има нужда от инвестиции, които трябва да направи самият собственик\", обясни Фандъкова.\r\r\n                    \r\n                    Собствеността се дели от общината и частни собственици, като дружеството \"Софийски имоти\" притежава 41,9%. \r\nВ момента текат дебати по новия устройствен план на Борисовата градина, в който също е заложено възстановяване на къпалнята, която от години пустее.\r\nВсички дейности в Борисовата трябва да бъдат съгласувани с Националния институт за недвижимо културно наследство, защото градината е паметник на градинското и парковото пространство.\n\r\n ", "date": "2018.08.15", "title": "Възстановяват басейна \"Мария Луиза\" в Борисовата?"}
{"url": "https://www.dnes.bg/stranata/2018/08/15/podpali-se-korab-pod-turski-flag-ima-zaginal.385112", "text": "Пожар е възникнал на борда на турски кораб, плаващ в български териториални води в района на село Крапец. \r\nПри инцидента, станал след полунощ на 15 август, има загинал член на екипажа, съобщават от Апелативната прокуратура във Варна. \r\nОт там посочват, че корабът е провлачен на буксир до пристанище Варна.\r\nВ морската столица следовател и инспектори от специализираното звено за разследване на морски произшествия при Министерството на транспорта ще извършат първоначалните действия по разследването. \r\nТо се ръководи от Окръжната прокуратура във Варна.", "date": "2018.08.15", "title": "Подпали се кораб под турски флаг, има загинал "}
{"url": "https://www.dnes.bg/cars/2018/08/15/200-hil-bez-grajdanska-ot-petyk-a-kak-shte-se-dvijat-kolite.385054", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n200 хиляди автомобила ще се окажат без \"Гражданска отговорност\" от петък. Причината е, че компанията \"Олимпик”, която е регистрирана в Кипър и действа у нас със свои клонове, е в процес на несъстоятелност. Застраховани чакат изплащане на щети с месеци, пише Bulgaria ON AIR.\n\r\nЕдин от тях е Емил Живков. На 12 февруари тази година в колата му се удря шофьор, сключил гражданска отговорност в \"Олимпик\". Изпратил възражение по пощата на дружеството, но не получил отговор от \"Олимпик\".\n\r\nИзпратил отново писмо, този път препоръчано. Обадил се по телефона и му казали, че ще си получи парите и са наредени по сметката му. Парите обаче така и не дошли. Емил сезирал всички институции - не получил отговор.\r\n                    \r\n                    \r\nПрез май Комисията за финансов надзор забранява на българския клон на \"Олимпик\" да продава \"Гражданска отговорност\". Това се случва, след като българският регулатор получава писмо от Министерството на финансите в Кипър, че оттам са наложи забрана за свободно разпореждане с активи на дружеството поради неговата неплатежоспособност и заради това, че лицензът на компанията е отнет.\n\r\nТогава от \"Олимпик\" обявяват, че наложената мярка спрямо компанията е временна и е резултат на пропуски в одитната информация, която в едномесечен срок ще бъде представена на кипърския регулатор. Към днешна дата сайтът на \"Олимпик\" съобщава, че всички притежатели на полици трябва да предприемат спешни действия, за да осигурят своевременно алтернативно застрахователно покритие.\r\n ", "date": "2018.08.15", "title": "200 хил. без \"Гражданска\" от петък... А как ще се движат колите?"}
{"url": "https://www.dnes.bg/eu/2018/08/15/obiava-za-rabota-da-se-grijish-za-55-kotki-na-grycki-ostrov.385011", "text": "\n\r\nЕдна обява за работа се открои с пълна сила на международния пазар на труда през миналата седмица.\r\nТя предлага заплата от 600 евро на месец на човек, който да се грижи за... 55 котки. Те са на семейството на Джоан и Ричард, които живеят на брега на Егейско море, на гръцкия остров Сирос.\r\nПрез есента двамата планират да изкарат няколко месеца в Ню Йорк, заради което търсят кой да се грижи за десетките им мъркащи животинки.\r\nДжоан и Ричард пуснаха  в интернет и само за седмица са получили над 3000 CV-та на хора, желаещи да я получат, пише Le Parisien. За това време обявата е споделена от над 1500 души.\r\r\n                    \r\n                    \"Ще трябва да се грижите за всички котки, да ги храните и ги водите на лекар, в случай на нужда\", пише в обявата. Освен това ще трябва да си играете с тях и да им давате много любов\".\r\nДжоан и Ричард пишат, че търсят човек, който е отговорен, на който могат да се доверят, който е честен и с голямо сърце.\r\nОсвен заплатата, двойката ще даде на човека, който избере, да се настани безплатно в къщата им, да ползва колата им, да не плаща електричество и други консумативи.\r\nВ допълнение успешният кандидат ще получи и прекрасна гледка към морето.", "date": "2018.08.15", "title": "Обява за работа: Да се грижиш за 55 котки на гръцки остров?"}
{"url": "https://www.dnes.bg/eu/2018/08/15/31-sa-jertvite-ot-sruteniia-most-sred-tiah-sa-3-deca.385059", "text": "Потвърдена е смъртта на 31 души при срутването на мост край италианския град Генуа, съобщи агенция АНСА, цитирайки вътрешното министерство, предаде ДПА.\n\n\n\r\nСред загиналите има три деца на възраст 8,12 и 13 години. Други 16 души са ранени при срутването на 100-метров участък на моста \"Моранди\" вчера.\r\nСпоред източници от противопожарната служба, цитирани от АНСА, неофициалният брой на загиналите е 35 души.\r\nСпасителните служби продължават да работят по изваждането на оцелели изпод развалините, пише БТА. При срутването на моста около 30-35 коли и няколко камиона паднаха от височина 45 метра върху река, железопътна линия и складове.\r\n ", "date": "2018.08.15", "title": "31 са жертвите от срутения мост, сред тях са 3 деца"}
{"url": "https://www.dnes.bg/zvezdi/2018/08/15/djenifyr-loryns-na-28-gladna-za-bliasyk.384986", "text": "\n\r\nНа днешния 15 август рожден ден празнува младата американска актриса Дженифър Лорънс. Родена през 1990 година в Луисвил, САЩ, тя стартира своята филмова кариера на 16-годишна възраст. \n\r\nСред най-известните й роли са тези в блокбъстъра \"Игрите на глада\", \"Зимен дар\", \"Наръчник на оптимиста\", \"Х-Мен: Първа вълна\" и други. \n\r\n\n\r\nКато дете участва в местния театър в Луисвил и решава, че мечтата й е да бъде актриса. \n\r\nМладата актриса обожава музиката и свири на китара. \n\r\nПрез 2010 година е номинирана за \"Оскар\" за главна женска роля за филма \"Зимен дар\". С това тя става третата най-млада актриса в историята, номинирана за престижната награда. \r\n                    \r\n                    \r\nПрез 2011 година списания \"People\" я определя за най-красивата жена в света. \n\r\nАктрисата е натурална блондинка. \n\r\nЕдна от най-добрите й приятелки е Ема Стоун. \n\r\nПрез 2013 година печели \"Оскар\" за най-добра женска роля за филма си \"Наръчник на оптимиста\".", "date": "2018.08.15", "title": "Дженифър Лорънс на 28: Гладна за блясък"}
{"url": "https://www.dnes.bg/index/2018/08/15/pochina-eduard-uspenski-syzdateliat-na-cheburashka.385060", "text": "Писателят Едуард Успенски, създател на персонажи като Чебурашка и Крокодила Гена и известен с книги като \"Крокодилът Гена и неговите приятели\" и \"Чичо Фьодор, кучето и котаракът\", почина в Москва на 80-годишна възраст, съобщи дъщеря му Ирина, цитирана от ТАСС.\r\nПо-рано бе съобщено, че на Успенски е открито злокачествено образувание. На 9 август медицински източник в Москва заяви, че писателят е загубил съзнание в дома си и му е била нужна спешна помощ.\r\nПо сценарии и произведения на Едуард Успенски са заснети над 60 анимационни филма.\r\n/БТА/\r\n ", "date": "2018.08.15", "title": "Почина Едуард Успенски, създателят на Чебурашка"}
{"url": "https://www.dnes.bg/obshtestvo/2018/08/15/1000-bylgari-ostavat-bez-knijka-vsiaka-godina-po-sveta.385061", "text": "По 1000 българи годишно се разделят с книжките си по цял свят заради това, че пътните полицаи в другите страни не познават международните закони. За това алармираха пред „Монитор“ различни организации и частни лица, които са станали жертва по пътищата извън България.\n\r\nСпоред подписаната през далечната 1949 година Женевска конвенция за движение по пътищата, както и Виенската от 1968-а и споразумението по Северноатлантическия договор относно статута на въоръжените сили българите могат да шофират почти в цял свят с издадените от страната ни свидетелства за правоуправление. \n\r\nМного пътни полицаи в различни страни обаче отказват да ги приемат и при проверка на пътя изискват легализиран превод или „разрешително за шофиране“, както е по законодателството на определената страна.\r\n                    \r\n                    \r\nПри липсата на допълнителен документ те водят шофьора за неправоспособен и отнемат книжката му. След това изпращат глобата до външното ни министерство, което от своя страна я препраща към българската Пътна полиция. Оттам пък следват дела от жертвите, които неправомерно са били лишени от документите си.\n\r\nСпоред неофициални данни това са около 1000 души годишно. „Тези международни договори са обнародвани, ратифицирани и влезли в сила и имат предимство пред вътрешното законодателство, което им противоречи. В България се признават и са валидни чуждестранни национални свидетелства, които не са издадени от държава - членка на Европейския съюз, или от друга държава - страна по Споразумението за европейското икономическо пространство, или от Конфедерация Швейцария, като конкретните изисквания са в зависимост от държавата издала свидетелството, и статута на водача. Такива са правилата и за останалите страни, положили подписите си под тези конвенции и споразумения, но не всеки контролен орган на пътя ги спазва“, обясниха юристи. \n\r\nТе поясниха, че Женевската конвенция, която урежда отношенията между държавите, които обаче не са страни по Виенската конвенция, и я допълва, разрешава шофирането с наши книжки дори в страни като Алжир, Бангладеш, Барбадос, Бенин, Ботсуана, Буркина Фасо, Камбоджа, Канада, Конго, Кот д‘Ивоар, Кипър, Доминиканската република, Египет, Фиджи, Гватемала, Хаити и още 30 други, сред които и САЩ. \n\r\nВъпреки това в Америка се изисква т.нар разрешително за шофиране, което трябва да се изкара допълнително, ако искаме да караме в Щатите. То се представя заедно с българската книжка. Другото изискване, което също е против международните закони, е легализираният превод. Именно заради тези допълнения, които не би трябвало да са необходими на пътя, много българи се разделят с документите си ежедневно. \n\r\nКонвенциите предвиждат обаче и т.нар. особени случаи, при които трябва да се спазва „националното законодателство“. За България например това е Законът за движение по пътищата, в който са предвидени ограничения по отношение на чужденците, дългосрочно пребиваващи у нас и имат признато за валидно чуждестранно национално свидетелство, което не е издадено от страна - членка на ЕС, или от Конфедерация Швейцария. Ограничението се отнася единствено до срока, в който посочените лица имат право да управляват в България с чуждестранното свидетелство, отговарящо на изискванията за валидност в съответствие с приложимия за него режим. Така когато чужденец, дългосрочно пребиваващ в Република България, притежава такова свидетелство, той може да управлява на територията на България до една година от датата на издаване на документ за пребиваване. След това, ако иска да продължи, той трябва да мине курсове и да изкара нова българска книжка. Подобни изисквания, засягащи само и единствено срока, има и в много други държави по света.", "date": "2018.08.15", "title": "1000 българи остават без книжка всяка година по света"}
{"url": "https://www.dnes.bg/obshtestvo/2018/08/15/goliama-bogorodica-e-da-pocherpiat-mariia-mariiana.385062", "text": "Църковният празник Успение - заспиване, на Пресвета Богородица, който е един от 12-те големи християнски празници, се чества днес. Той се отбелязва на 15 август и от православни, и от католици.\n\r\nСпоред Светото писание това е денят, в който Божията майка, на 64-годишна възраст, напуска земния си живот и отива при сина си. Три дни преди смъртта й Архангел Гавраил съобщава на Пресвета Богородица, че Бог е пожелал да я вземе при себе си в своето царство, за да царува вечно с него. Последното й желание е да види Светите апостоли заедно. По чуден начин те се пренасят пред вратите на дома й в Йерусалим.\n\r\nТри дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа й с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата й.\r\n                    \r\n                    \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: \"Радвайте се, защото съм с вас през всичките дни.\"\n\r\nВ памет на явяването на Пресвета Богородица пред апостолите църквата определя в този ден да се отслужва тържествена литургия и да се прави \"въздигане на хляба\".\n\r\nСпоред народната традиция празникът се нарича Голяма Богородица за разлика от Малката Богородица, когато се чества рождението на Христовата майка. \n\r\nНа Голяма Богородица след тържествена литургия в църквата се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица за житейските си проблеми.\n\r\nНа този ден се правят родови срещи, свързани с жертвоприношение - с курбан за живот, за здраве, за плодородна година, против премеждия и болести. \n\r\nТрадиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде.\n\r\nДнес празнуват всички, които носят благословеното име Мария, както и имената Мара, Марияна, Мариана, Мариян и Мариан.\r\n/БТА/\n\r\n ", "date": "2018.08.15", "title": "Голяма Богородица е! Да почерпят Мария, Марияна…"}
{"url": "https://www.dnes.bg/eu/2018/08/15/ruhnaliiat-most-v-genua-proval-na-injenerstvoto.385063", "text": "Над 30 са жертвите при срутването на мост в Генуа. Жителите на града го познават като виадукта, който ги свързва с морето или летището. Той е дълъг над 1100 м, висок е 45 м, а с пилоните си достига 90 м.\n\r\nНай-добре обаче го познават живеещите в долината на река Полчевера, тъй като минават всекидневно под протежението му – по магистралите и жп линиите под него. Така виждат в детайли всяка негова пролука, цепнатина, белег, кръпка. Под моста се намират и фабриките на една от най-големите индустрии от енергетиката – \"Ансалдо\", пише .\n\n\n\r\r\n                    \r\n                    През 2016 г. мостът \"Моранди\" беше определен като \"провал на инженерството\" от проф. Антонио Бренчич, експерт по конструкции от армиран цимент във Факултета по инженерство на Университета в Генуа.\n\r\n\"Този мост е сгрешен. Ще дойде момент, в който разходите по поддръжката му ще надминат тези за подмяната му. В края на 90-те години на миналия век те са били над 80 на сто от цената на изграждането му\", казва Бренчич в интервю за тв канала \"Примоканале\" преди 2 г.\n\r\nЗа баща на моста се смята Рикардо Моранди, който през 1957 г. проектира за пръв път конструкция от този тип. Тогава печели конкурс на правителството на Венецуела и прави мост в залива на Маракаибо през 1962 г. Дълъг е 8,7 км. Той претърпява инцидент 2 г. след откриването си.\n\r\n\"Моранди обърка сметките. Петролен кораб се заклещи под най-ниската му част и резултатът бяха 5 жертви\", казва Бренчич. Въпреки това инж. Моранди прави други два моста близнаци – виадукта в Генуа през 1964 г. и моста над Вади ел Куф ди Беида в Либия през 1971 г. \n\r\nПо онова време мост от този тип изглеждаше много иновативна идея, казва Бренчич. През 90-те години бяха извършени много дейности по обновяването на моста, който беше оборудван със стоманени въжета.\n\r\nТова според Бренчич показва, че още тогава имало знак, че структурата не държи, затова се направило всичко възможно тя да се подсили. Според него Моранди е сгрешил в изчисленията си за деформациите или за онова, което се случва със структурите от армиран цимент с времето.\n\r\nСпоред експертите рухването на моста се дължи на недобрата му поддръжка през изминалите десетилетия. Министърът на инфраструктурата Данило Тонинели и негови съпартийци от Лигата на Матео Салвини са полемично настроени за отговорностите за трагедията, довела до много жертви.\n\r\nСпоред министър Тонинели онзи, който е виновен, ще плати докрай. \"Не е възможно да се виждат подобни кадри в страна като Италия\".\n\r\n\"Със сигурност това е бил мост, който е бил подложен на много дейности за поддръжка, някои казват, че става въпрос за предизвестена трагедия\", каза още Тонинели.\r\n ", "date": "2018.08.15", "title": "Рухналият мост в Генуа – провал на инженерството!"}
{"url": "https://www.dnes.bg/index/2018/08/15/receptata-dnes-babinata-liutenica.384993", "text": "\r\n1 кг домати\r\n2 кг печени червени чушки\r\nсол около 1 с. л.\r\nзахар около 2-3 с. л.\r\nолио 1/2 ч. ч.\r\n\r\n\r\n \r\nПожелание доматите се смилат или се нарязват на дребни парченца (който както обича). Чушките се почистват и се нарязват на дребно или се смилат (пак пожелание). Слагаме доматите в дълбок съд (аз ги слагам в тава) и ги изваряваме, докато се изпари водата. След това добавяме чушките, сол и захар на вкус, олио, колкото поеме. Пържим до готовност. След това сипваме готовата лютеница в буркани, които стерилизираме 25 мин. Баба ги оставяше с капачките надолу за 2-3 дни.\r\n\r\n", "date": "2018.08.15", "title": "Рецептата Dnes: Бабината лютеница "}
{"url": "https://www.dnes.bg/usa/2018/08/15/koli-alkohol-turciia-vdiga-mitata-na-stoki-ot-sasht.385065", "text": "Турция рязко повиши митата върху някои внасяни от САЩ стоки, в това число пътнически автомобили, алкохол и тютюн, съобщи днес турският държавен вестник, цитиран от Ройтерс.\r\nС указ, подписан от президента Реджеп Тайип Ердоган, се повишава със 120 процента митото върху автомобилите, със 140 на сто - върху алкохолните напитки, а с 60 на сто - върху тютюна на листа. Увеличават се също митата и върху козметиката, ориза и въглищата.\n\n\n\r\nТурция повишава митата като реципрочна мярка в отговор на преднамерените атаки на американското правителство срещу нашата икономика, заяви днес в Twitter турският вицепрезидент Фуат Октай.\r\nВ петък президентът на САЩ Доналд Тръмп заяви, че е разпоредил увеличаване на митата върху вноса на алуминий и стомана от Турция на фона на нарастващо напрежение между двата съюзника от НАТО заради задържания от Анкара американски пастор и във връзка с други дипломатически въпроси, припомня БТА.\r\n ", "date": "2018.08.15", "title": "Коли, алкохол... Турция вдига митата на стоки от САЩ"}
{"url": "https://www.dnes.bg/stranata/2018/08/15/bliji-si-sladoleda-harchim-100-mln-godishno-za-nego.385064", "text": "През миналата година страната ни е произвела около 26 млн. литра сладолед и по този показател се нарежда на 16-та позиция сред страните в ЕС, показват данни от анализ на Евростат за производството на сладолед в Евросъюза през миналата година. \n\r\nТака средната годишна консумация на сладолед у нас е била около 3,5 литра на човек, което е под средното за ЕС, където годишната консумация е била около 6 литра на европеец.\n\r\nПазарът у нас на сладкото удоволствие, което в разгара на лятото е неизменна част в менюто на почти всяко домакинство, надхвърля около 100 млн. лева, показват данни на експерти в бранша.\n\r\nОбщо компаниите у нас, които произвеждат сладолед, са над 20, но само половината от тях формират около 90 на сто от производството и продажбите на сладолед. Три от компаниите в Топ 10 пък формират около 70 на сто от производството и консумацията на сладкото удоволствие през лятото.\r\n                    \r\n                    \r\nВодещите компании по производство на сладолед са съсредоточени в София, Варна и Велико Търново, като почти всички инвестират в производството на все по-здравословни продукти /сладолед и сладоледени торти/ - с намалена захар, мазнини, вредни съставки и т.н. Част от водещите производители вече са намерили пазари и в Румъния, Албания, Македония, Косово, Италия.\n\r\nСпоред експерти от бранша промишленото производство на сладолед у нас датира от около 70 години, но пикът на производството е бил миналата година, като тенденциите са 2018 г. да достигне и да подобри този показател.\n\r\n\n\r\nНай-голям производител на сладолед в ЕС е Германия с годишно производство за 2017 г. от 517 млн. литра или около 16,5 на сто от общото производство в ЕС-28. На втора позиция е Италия - 511 млн. литра или 16 на сто от общото производство и на трета позиция е Франция - 466 млн. литра или 15 на сто.\n\r\nКато цяло общото производство на сладолед в ЕС приближава 3,2 млрд. литра, което означава, че един европеец консумира средно по 6 литра сладолед годишно, отчита европейската статистика.\n\r\nВ първата десетка на водещите производители на сладолед в ЕС са още: Испания - номер 4 и 319 млн. литра; Великобритания - номер 5 и 288 млн. литра; Полша - номер 6 и 200 млн. литра; Белгия - номер 7 и 197 млн. литра; Холандия - номер 8 и 111 млн. литра; Румъния - номер 9 и 46 млн. литра и Чехия - номер 10 и 44 млн. литра сладолед.\n\r\nЗад нас по производство на вкусното лятно удоволствие са страни като Дания, Австрия, Португалия, Малта, Кипър, показват данните на Евростат. \n\r\n/БТА/", "date": "2018.08.15", "title": "Ближи си... сладоледа! Харчим 100 млн. годишно за него"}
{"url": "https://www.dnes.bg/notifikacii/2018/08/15/grymnali-diskovi-ustroistva-i-tyrgovskiiat-na-trupcheta.385069", "text": "Вицепремиерът Томислав Дончев обяви, че проблемът с блокирания от дни Търговски регистър е чисто технически.\n\r\n\"Става дума за технически проблем - изгорели дискови устройства. Последните 6-7 дни се работи постоянно за възстановяването на 25 терабайта информация\", настоя тоя.\n\r\n\"Не очаквайте да ви успокоявам. Това е изключително сериозна ситуация и никой не би трябвало да я подценява. Не може да се говори за загуба на информация. Абсолютно невъзможно е тя да се манипулира или някой да се възползва от нея\", успокои обаче Дончев.\r\nПо думите му две са основните задачи - възстановяване на дейността на регистъра и да се установи кой е виновен.\r\"Въпреки че става въпрос за технически проблем, допускаме, че някой да не си е свършил достатъчно добре работата. Това не е единственият архив в държавата. Имаме наредби как трябва да се съхранява подобна информация. \n\r\nПредвид факта, че от всяка такава ситуация трябва да се взима поука, може би на Министерския съвет ще бъде предложено създаването на допълнителна система, където да се съхранява тази информация и да си гарантираме, че тя може да бъде възстановена от там\", обясни още вицепремиерът пред Нова тв.\r\nМеждувременно от Агенцията по вписванията уведомиха бизнеса през медиите, че от тази сутрин, 15 август, в изпълнение на поетия ангажимент, потребителите могат да извършват справки за актуалното състояние на фирмите в Търговския регистър и регистър на юридическите лица с нестопанска цел.\r\n\"Продължава работата по възобновяване на достъпа до останалите функционалности на регистъра. Характерът на технологичните процеси предполага регистърът да функционира пълноценно и с пълния си набор от вписани данни не по-рано от следващата седмица.\n\r\nАгенция по вписванията отново подчертава, че нарушаването на работата на регистъра не е свързано със злонамерена външна намеса, нито е свързано с инцидент в киберпространството. Рискове за злоупотреби с наличните данни не съществуват\", заключават от там.", "date": "2018.08.15", "title": "Гръмнали дискови устройства и Търговският на... трупчета"}
{"url": "https://www.dnes.bg/video-prognoza/2018/08/15/toplo-no-vetrovito-dokoga-ostavat-goreshtinite.385066", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ голяма част от страната днес ще има разкъсана облачност, през която слънцето ще прозира. По-плътни ще са облаците над Югозападна България. В останалата част от страната няма да има валежи, ще има доста слънчеви часове.\r\nТова посочи в своята сутрешна прогноза синоптикът на Симеон Матев. Той увери, че и по Черноморието денят също ще бъде нелош. Слънчево, с разкъсана облачност и температура на въздуа от 28-29 градуса. Температурата на водата ще бъде 26-27 градуса.\r\nВятърът по Южното Черноморие ще бъде по-силен и ще има вълни, които предполагат червен флаг. Времето по морето ще остане подходящо за плаж и в следващите десетина дни, стана ясно от прогнозата на Матев в \"България сутрин\".\rВ четвъртък и петък вероятността за валежи е почти нулева. Температурите остават от 28-29 до 34-35 градуса. В събота по-късно през деня ще има по-съществени заоблачавания в Северозападна България.\n\r\nВ неделя ще има повече области и кратки превалявания в Северна България. Ще настъпи и слабо понижение на температурите.\n\r\n ", "date": "2018.08.15", "title": "Топло, но ветровито. Докога остават горещините?"}
{"url": "https://www.dnes.bg/top-novini/2018/08/15/viena-nai-dobrata-za-jiveene-kyde-e-sofiia-li-79-ra-e.385068", "text": "Австрийската столица Виена е най-добрият град за живеене, сочи международно проучване на сп. \"Икономист интелиджънс юнит\".\r\nЗа първи път европейски град застава начело на престижната класация, отнемайки първенството на австралийския град Мелбърн, който оглавяваше класацията през последните 7 години.\r\nВ проучването влизат 140 града, класирани по различни фактори, включително политическа стабилност, престъпност, развитие на градска среда, безопасност на гражданите, образование, култура и достъп до здравни грижи.\r\nЯпонските градове Осака и Токио тази година влязоха в челната десетка, съответно на трето и на седмо място.\r\nАвстралия, макар че отстъпи първенството, все пак се представя с цели 4 града – Мелбърн е на второ място, Сидни на пето, а Аделаида на десето.\rНа дъното на класацията се нареждат сирийската столица Дамаск, столицата на Бангладеш, Дака и най-големият град на Нигерия – Лагос.\r\n\r\nБългарската столица е на 79-о място. Пред София са също Куала Лумпур, а на 80-о място е столицата на Перу - Лима.\r\nСофия обаче изпреварва Белград и Букурещ, които си поделят 82-ата позиция. Затова пък Будапеща е далеч преди нас - на 34-о място, а Прага е на 60-о място.\r\nБратислава е на 64-о място в класацията, пише . Лондон и Ню Йорк дори не намират място в топ 40.", "date": "2018.08.15", "title": "Виена – най-добрата за живеене. Къде е София ли? 79-ра е!"}
{"url": "https://www.dnes.bg/eu/2018/08/15/losha-podryjka-i-tragediiata-v-genua-jertvi-raneni.385070", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След Болоня още един италиански град преживя трагедия. Коли и камиони полетяха от огромна височина, отнасяйки със себе си десетки жертви в Генуа.\r\nВероятните причини коментираха в студиото на  председателят на КИИП (Камара на инженерите в инвестиционното проектиране) инж. Иван Каралеев и и инж. Марин Гергов.\r\n\"Първото, което може да се установи от изнесените кадри е проблем с поддръжката. Експолоатацията е много важна в строителството. Има поставени изисквания за всички строежи, това е основен елемент\", каза инж. Иван Каралеев в \"България сутрин\".\n\n\n\n\r\r\n                    \r\n                    Специалистът обясни, че процесът на строителството има три основни елемента - първо възложителят поставя изискванията, следва проектиране и накрая е изпълнението на строителството.\r\n\"Трябва да се прави мониторинг на това какво е състоянието на техническите съоръжения. Годините, минали от построяването на моста в Генуа са малко, но по всяка вероятност се касае за проблем на поддръжката. Същевременно системата \"вантов мост\" изисква много труд на тази система за подмяна\", коментира инж. Марин Гергов.\r\nПо думите на специалиста буря по-скоро може да инициира дребен проблем, например ефект от вятъра, който без същински проблем е невъзможно да се развие до падане на съоръжението.\r\n\"Мостът е красив и впечатляващ, но този вид конструкция вече не се използва, защото е много трудна за поддръжка\", категоричен бе Гергов.\r\nСпоред инж. Иван Каралеев ясно се е видяло от снимковия материал, че голяма част от армировките са оголени.\r\n\"Има силна корозия на метала. Проектирането отговаря на високи изисквания към конструкцията и в нашето законодателство - за носимост, експлоатация, както и пожарна безопасност. Има и много допълнителни нормативни актове, регламентиращи изискванията\", каза Каралеев.\n\r\n\"При нас започна реконструкция на нашите съоръжения. Постъпиха сигнали за проблеми и от Министерството на регионалното развитие, както и агенции, отговарящи за пътната инфраструктура се погрижиха за реконструкцията им. Има наредби, свързани с техническата паспортизация на съоръженията, те определят мерките, които трябва да се изпълнят по поддръжката\", посочи още той.", "date": "2018.08.15", "title": "Лоша подръжка и... Трагедията в Генуа – жертви, ранени"}
{"url": "https://www.dnes.bg/politika/2018/08/15/siderov-vs-simeonov-patriotichni-morski-izdynki-dokoga.385073", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтново словесна стрелба в \"Обединени патриоти\". Този път заради затворените от вицепремиера Валери Симеонов заведения по морето.\r\nЛидерът на \"Атака\" Волен Сидеров заподозря \"разпъването на чадър\" над едни бизнесмени за сметка на други.\r\n\"Министър-председателят изпращал ли е членове на своето правителство, командировал ли ги е да извършват подобни действия – да водят със себе си полицаи, да затварят и въобще да тероризират българския туристически бизнес?\" Този въпрос зададе Сидеров вчера пред бургаски медии, минути преди да влезе в местната здравна инспекция.\n\n\n\n\r\r\n                    \r\n                    \"Волен Сидеров и Валери Симеонов изгладиха доста по-сериозни противоречия назад във времето. Сегашните скандали вероятно са свързани с нещо на втори план, предстоящи избори например, но би трябвало сега да им е по-лесно, не вярвам да се издънят\", коментира пред  политологът Първан Симеонов.\r\nПо думите му, след края на европредседателството ни отново на дневен ред са се върнали \"най-грозните\" проявления на политиката и всички са започнали да се замерят с олигархични зависимости.\r\nНа свой ред политическият анализатор Михаил Константинов отбеляза, че подобни микроскандали отдавна са омръзнали на публиката.\r\n\"На \"Обединени патриоти\" трябва да им се припомни, че не евроизборите бариерата може би ще стане 1/16, което означава, че те ще трябва да прескочат не 4, а 6%. Затова трябва да им дойде акъла и да играят заедно за съответната цел\", коментира още проф. Константинов.\r\n ", "date": "2018.08.15", "title": "Сидеров vs. Симеонов: Патриотични (морски) издънки! Докога?"}
{"url": "https://www.dnes.bg/akoshtete-vqrvaite/2018/08/15/knigi-kilimi-kakvo-nikoga-da-ne-syhraniavame-v-maze.385037", "text": "Във всеки дом има ненужни вещи, които обаче не изхвърляме, а държим поради ред причини – сантименталност, спомени, евентуална употреба някога в бъдещето. Къде най-често складираме тези предмети? В мазето, на тавана или в гаража, разбира се. \r\nПреди да започнете да трупате своите вещи в мазето обаче, трябва да знаете, че не всичко е подходящо за съхранение в подобни помещения.\r\n \r\n\r\n \r\n\r\n \r\nЛюбимите играчки на децата ви вече са излезли от употреба, но ви е жал да ги изхвърлите, защото са свързани с ценни моменти. Складирайте ги обаче на друго място, защото в мазето могат да хванат мухъл, насекоми, ларви и други алергени и потенциални носители на инфекции. Тоест, ако смятате тези играчки да бъдат употребявани отново от бъдещото ви дете или други близки деца, по-добре не ги дръжте там.\r\n\r\n\r\n \r\nСърце не ви дава да изхвърлите старите си книги. Пък и мечтаете някога внуците ви да ги отворят и да прочетат онова, което някога ви е вълнувало. Чудесно, но мястото им не е в мазето. В студени и влажни места като мазето се събират много насекоми, гъгрици и ларви, които увреждат хартията на вашите книги. Ако насекомите не го направят, то мухълът със сигурност ще успее.\r\n \r\n\r\n \r\nДори да навиете на руло неизползваните килими, те ще станат неизползваеми, ако ги съхранявате задълго в мазето. Те ще абсорбират всички неприятни миризми в непроветривото помещение, ще хванат плесени и мухъл, ще завъдят многократно повече насекоми и акари, отколкото ако биха били в дома ви. Изобщо, ако искате да съсипете постелките си, дръжте ги в мазето.\r\n \r\n\r\n \r\nЯсно е, че няма как да ги държите в хола си. Най-често използваното място за съхранение на дърва за огрев е мазето. Лошото е обаче, че влагата там може да съсипе голяма част от дървения материал.\r\n\r\n", "date": "2018.08.15", "title": "Книги, килими... Какво никога да не съхраняваме в мазе?"}
{"url": "https://www.dnes.bg/stranata/2018/08/15/bylgariia-i-bez-pojarnikari-tyrsiat-se-iz-cialata-strana.385072", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nБългария има нужда от пожарникари. Свободните позиции в цялата страна са 250. Най-голям недостиг на огнеборци има в Северозападна България, предава .\r\nВ края на миналата седмица дори министърът на вътрешните работи Валентин Радев призова чрез профила си във Facebook хората да се присъединят към тази \"престижна и благодатна професия\".\r\nНяма Коледа, няма Нова година, няма рождени дни. Има обаче много адреналин и удовлетворение да спасиш човешки живот. От близо 30 години Валентин Желязков работи в пожарната. За него службата е дълг, за който говори с плам. Гасил е безброй пожари, но в съзнанието му остава спасяването на деца.\r\n                    \r\n                    \r\nВ пожарната обаче все по-рядко постъпват нови огнеборци. Йордан Стоянов е един от тях. Преди 2 години, на 34 г. става част от столичната пожарна. Преди това е служил в армията. Адреналинът е една от основните причини да стане огнеборец. Препоръчва го на всички млади мъже, които обмислят с какво да се занимават.\n\r\nРепортажът на Иван Иванов бива прекъснат от поредния сигнал за пожар. Само за секунди огнеборците са по колите, за да влязат в пламъците и да изкарат от тях поредния човек в опасност.\r\n ", "date": "2018.08.15", "title": "България и без пожарникари. Търсят се из цялата страна"}
{"url": "https://www.dnes.bg/stranata/2018/08/15/pyrviiat-zvynec-zavarva-50-uchilishta-v-remont-zashto.385071", "text": "50 училища в страната ще открият учебната година с продължаващи ремонти в тях, стана ясно от Министерството на образованието. Това е под 10 на сто от всички школа, където тече обновяване на базата.\n\r\nПочти всички големи градове ще отворят врати с поне едно школо, което се е превърнало в строителна площадка. Ремонти ще има например, в образователните институции в София, Пловдив и Стара Загора. Това обаче нямало да попречи на учебния процес, щяла да бъде създадена организация за нормалното откриване на година, както и за провеждането на занятията, уверяват от ресорното министерство.\r\nВ 832 школа в момента се извършват основни ремонти. 782 от тях по план трябвало да са приключили до 15 септември. Очаква се през 2018 – 2019 г. да бъдат обновени още над 500 образователни институции, в това число и детски градини. Стойността на проекта, който е финансиран по оперативна програма „Региони в растеж“, е на стойност около 700 млн. лв.\r\n                    \r\n                    \r\nОт образователното министерство прогнозират, че училищния праг през новата година ще прекрачат близо 60 000 първокласници. Със 75 000 първолаци миналата година беляза рекорд за последните 10 г. Най-малко малчугани пък са направили първите си стъпки в образованието през 2009 г. - 59 596.\r\nПри задействането на държавния механизъм за връщането на деца в училище ресорното министерство е успяло да върне 24 000, но вторично от тях са отпаднали около 4000. Данните показват още, че 8000 българчета са заминали да живеят в чужбина със семействата си. Над 12 хил. пък са децата от гетата, които, вместо да ходят на училище, кръстосват улиците.\n\r\nПроблем продължавало да се оказва застаряването на персонала в школата, обясни ресорният министър Красимир Вълчев пред bTV.\r\nСредната възраст на педагозите била около 50 г. За сравнение 3 години по-рано е била 52 г. Това налагало ангажирането на учители в пенсионна възраст. Най-голям бил недостигът на педагози по физика и математика. Затова и правителството поде политика на увеличаване на възнагражденията, според която се очаква през 2019 г. те да скочат с около 18%.\r\nТова означава, че основната заплата на младшите педагози вместо 760 лв. ще бъде 920 лв. Сумата ще нараства поетапно всяка година до достигане на увеличение от 50%. Правителството е заделило над 700 млн. лв. за образователната инфраструктура, като всяка година до края на мандата ще дава по 330 млн. лв. повече. Близо 1300 лева трябва да е средната брутна заплата за учител от 2019 година. Крайната цел е заплата от 1500 лв.\n\r\nПравителството е предвидило и допълнителни възнаграждения за педагозите, които участват в екипите за обхват и приобщаване на деца и ученици в образователната система по междуинституционалния механизъм. Средства над заплатите си се очаква да получат и наставници, класни ръководители и учители, които се занимават с документацията.\r\n ", "date": "2018.08.15", "title": "Първият звънец заварва 50 училища в ремонт. Защо?"}
{"url": "https://www.dnes.bg/eu/2018/08/15/trus-s-magnitud-4-7-v-centralna-i-iztochna-italiia.385077", "text": "Земетресение с магнитуд 4,7 в Централна и Източна Италия разтърси снощи адриатическото крайбрежие, но щетите изглежда са леки. Това съобщи Националният институт по геофизика и вулканология, цитиран от Франс прес.\n\r\nЗеметресението е станало в 23,48 ч. местно време (21,48 по Гринуич) близо до Монтечилфоне, на дълбочина 19 км, сочат първоначални данни на института. \n\r\nПрез април в същата местност - Молизе в провинция Кампобасо - бе регистриран трус с магнитуд 4,2, припомня АФП.\n\r\nСпоред различни източници на място за момента няма съобщения за щети, посочи гражданската защита в Тwitter.\n\r\nПожарникарите съобщиха, че не са били викани за помощ.\n\r\nКметът на Монтечилфоне Франко Палота каза пред журналисти, че в общината има само леки щети, главно пукнатини по някои сгради, но половината хора нямат ток.\r\n                    \r\n                    \r\nГоляма част от територията на Италия, разположена между евроазиатската и африканската тектонична плоча, е изложена на повишен риск от земетресения. Всяка година се регистрират хиляди трусове, макар че повечето не се усещат от населението. През август миналата година обаче трус с магнитуд 4,0 събори редица сгради на остров Иския близо до Неапол и уби двама души, припомня АФП, цитирана от БТА.", "date": "2018.08.15", "title": "Трус с магнитуд 4,7 в Централна и Източна Италия"}
{"url": "https://www.dnes.bg/sofia/2018/08/15/vijte-kyde-niama-da-ima-voda-na-16-avgust-v-stolicata.385080", "text": "На 16 август 2018 г. (четвъртък), във връзка с пресвързване на довеждащ водопровод над с. Мърчаево и с. Владая, се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: с. Владая; ул. \"Равнище“, ул. \"Спортист“, ул. \"Алеко Константинов“, ул. \"Тополите“, ул. \"Калиница“, ул. \"Шипето“, ул. \"Любомир Миланов“, ул. \"Войнишко въстание“, ул. \"Лесковец“, местност \"Света Петка манастира“\r\nс. Мърчаево.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: с. Владая ул. \"Спортист“ ъгъла с ул. \"Алеко Константинов“; с. Мърчаево до кметството.\r\n                    \r\n                    \r\nНа 16 август 2018 г. (четвъртък), във връзка с подмяна на уличен водопровод на ул. \"Ген. Казимир Ернрот“, жк. \"Люлин“ 9, се налага спиране на водоподаването от 09:00 до 21:00 часа на клиентите на \"Софийска вода\", живеещи в: бл. 905, бл. 912, бл. 954, бл. 955, бл. 956, бл. 957, бл. 958, бл. 162\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: на паркинга пред бл. 956.\n\r\nНа 16 август 2018 г. (четвъртък), във връзка с подмяна на пожарен хидрант на бул. \"Тодор Александров“, Център, се налага спиране на водоподаването от 09:00 до 18:00 часа на клиентите на \"Софийска вода\", живеещи в района на: ул. \"Одрин“ от бул. \"Александър Стамболийски“ до бул. \"Тодор Александров“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Одрин“ ъгъла с бул. \"Тодор Александров“.\n\r\nНа 16 август 2018 г. (четвъртък), във връзка с подмяна на сградни водопроводни отклонения на ул. \"Св. Св. Кирил и Методий“ и ул. \"Чавдар“, кв. \"Кремиковци“, се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: ул. \"Цар Калоян“, ул. \"Св. Св. Кирил и Методий“, ул. \"Райна Княгиня“, ул. \"Еделвайс“; по ул. \"Чавдар“ от ул. \"Мургаш“ до ул. \"Равнец“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Св. Св. Кирил и Методий“ ъгъла с ул. \"Райна Княгиня“; ул. \"Чавдар“ №22.\n\r\nНа 16 август 2018 г. (четвъртък), във връзка с пресвързване на уличен водопровод на ул. \"Едуард Генов“, жк. \"Малинова долина“, се налага спиране на водоподаването от 10:00 до 22:00 часа на клиентите на \"Софийска вода\", живеещи в района на: бул. \"Симеоновско шосе“ №89В, №91А, №91, №89А.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Симеоновско шосе“ ъгъла с ул. \"Едуард Генов“.\n\r\nНа 16 август 2018 г. (четвъртък), във връзка с прекъсване на сградно водопроводно отклонение на ул. \"Тинтява“, жк. \"Дианабад“, се налага спиране на водоподаването от 09:30 до 21:30 часа на клиентите на \"Софийска вода\", живеещи в района на: ул. \"Тинтява“ от ул. \"Трепетлика“ до ул. \"Жетварка“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Тинтява“ ъгъла с ул. \"Жетварка“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.08.15", "title": "Вижте къде няма да има вода на 16 август в столицата"}
{"url": "https://www.dnes.bg/stranata/2018/08/15/novite-lichni-karti-s-chip-bez-promiana-v-cenata.385076", "text": "Няма да се променя таксата за новите лични карти с чип. Това категорично заяви зам.-вътрешният министър Красимир Ципов. \r\nПредстои да бъде обявена обществена поръчка за изграждането на централизирана система за издаване на новите лични документи с чип. Към този момент те се издават децентрализирано – на 30 места в България се произвеждат български документи за самоличност. \r\nПреди две години се предприеха действия за изграждане на централна система, като идеята е да се подобри сигурността. Очаква се да се направят две сгради – за административно обслужване и изготвяне на документи. \r\nИ след промените, обаче, заявления ще се подават както и досега – в най-близкото районно управление. Документът ще се изработва в София и ще се транспортира обратно до съответното населено място. \r\r\n                    \r\n                    В заявлението гражданите трябва да посочат от къде ще вземат своя документ за самоличност. Цените за новите лични карти с чип се запазват същите. Очаква се единствената промяна да бъде във времето за изготвяне на документ експресна поръчка – от 12 на 24 часа, поясни Ципов пред . \r\nОчаква се до края на 2019 г. държавата да започне да издава вече лични карти и паспорти с биометрични данни. \r\nПредвиждат се три основни образци на документи, като окончателно те ще бъдат одобрени, когато се избере изпълнител. Запазват се основните видове – картови и паспортови. \r\nКъм момента паспортите са с валидност 5 години, но се очаква издаване и на такива с 10-годишна валидност. \r\nВсе пак ще се запази по-малотрайния паспортен документ за децата до 18 г. заради бързата промяна в техните биометрични данни. \r\nДруг вид карта ще е за пребиваващи служители на НАТО, както и за хора, които имат забрана за напускане на страната. Целта е да се намали възможността за бягство от правосъдие, уточни зам.-министър Ципов.", "date": "2018.08.15", "title": "Новите лични карти с чип – без промяна в цената "}
{"url": "https://www.dnes.bg/politika/2018/08/15/borisov-naredi-sled-sriva-na-tyrgovskiia-registyr-edinno-e-hranilishte.385075", "text": "След срива на Търговския регистър държавата смята да създаде Единно електронно хранилище, където всеки държавен регистър ще има копие.\n\n\n\r\n\"Това предприятие на практика ще направи един склад за електронните данни\", заяви премиерът Бойко Борисов в началото на днешното правителствено заседание. Той настоя при създаването му да бъде предвиден надзор, както има в строителството. \n\r\n\"Защото фирмите, които участват с най-ниските цени, впоследствие слагат и калпавите дискове. Така че да се направи надзор, който да може да следи и този процес\", нареди Борисов.\n\r\nРешението ще бъде предложено за одобрение на Министерския съвет до 10 дни, информира вицепремиерът Томислав Дончев.\r\n                    \r\n                    \r\n\"Естествено няма да кажа къде ще бъде, но технически и нормативно ще уредим това, за да може да препятстваме бъдещи подобни кризи\", коментира вицепремиерът.\n\r\nПроблемът с регистъра е от 10 август и се очаква да бъде решен окончателно до няколко дни. Дончев съобщи, че за това се работи денонощно, като функционалностите се възстановяват поетапно. Институциите уверяват, че проблемът е технически и с данните няма как да се злоупотреби.\n\r\nДончев обаче посочи, че случилото се показва колко крехка и уязвима е цялата система, когато преминаваме към електронно управление и как \"една техническа криза може да се превърне в икономическа, търговска и каква ли не друга\".\n\r\nВицепремиерът заяви и че за да няма подобни кризи в бъдеще, ще трябва да се отделят повече пари, включително за киберсигурност.\n\r\nОт понеделник Държавната агенция \"Електронно управление\" ще направи проверка на всички електронни системи.", "date": "2018.08.15", "title": "Борисов нареди: След срива на Търговския регистър – единно е-хранилище!"}
{"url": "https://www.dnes.bg/eu/2018/08/15/jertvite-v-genua-veche-sa-35-broiat-im-moje-da-narasne.385082", "text": "Броят на загиналите при срутването на мост в Генуа достигна 35, предадоха Ройтерс и ДПА, като се позоваха на данни на префектурата в северозападния италиански град.\n\r\nПожарникари и други спасителни екипи цяла нощ са издирвали загинали и оцелели под отломките на пътното съоръжение.\n\n\n\n\r\nСпоред полицията не е изключено жертвите да са още повече. \n\r\nСред загиналите има три деца - на 7, 12 и 13 години. Ранените при срутването са 16.\n\r\nВчера малко преди обяд стометров участък от моста \"Моранди\" рухна от височина около 50 метра върху два склада, железопътна линия и речно корито. Паднаха и между 30 и 35 автомобила, които се движели по моста в момента на катастрофата.\r\n                    \r\n                    \r\nМостът, наричан от местните жители \"Бруклин бридж\", е ключов елемент от шосето Милано-Генуа и шосето, което свързва Генуа с Франция. \"Хората, които живеят в Генуа, минават по този мост по няколко пъти на ден\", каза италианският заместник-министър на инфраструктурата и транспорта Едоардо Рикси, който е генуезец.\n\r\nМинистърът на транспорта Данило Тонинели съобщи днес, че е стартирана процедура за отменяне на концесията на компанията оператор на автомагистралата. Той подчерта, че държавата ще иска да наложи на \"Аутостраде пер л'Италия\" значителни финансови санкции, които може да стигнат до 150 милиона евро, съгласно концесионния договор. Според министъра ръководството на компанията трябва да подаде оставка. Тонинели каза още, че правителството започва инспекция на остарелите мостове и тунели в страната, пише БТА.", "date": "2018.08.15", "title": "Жертвите в Генуа вече са 35, броят им може да нарасне"}
{"url": "https://www.dnes.bg/obshtestvo/2018/08/15/70-godishni-bezdomni-bylgari-v-grycki-park-ne-spiat-seks-praviat.385074", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Двойка 70-годишни българи бяха заловени да правят секс на централна улица в Солун. Те били бездомни, но живеели постоянно в града. Инцидентът станал в неделя вечерта. Темата беше сред водещите в сутрешния блок на телевизия Скай, един от най-гледаните в Гърция.\n\r\nОт прякото включване от мястото на инцидента, репортерът разказа, че преминаващи солунчани подали сигнал в полицията за хора, нарушаващи обществения ред. При пристигането си, униформените помолили двойката да напусне мястото и ги посъветвали да не нарушават отново реда.\n\r\nВсе повече хора в Русия и други страни практикуват секс на открити места. Записи от охранителни камери в Русия документират интимни ласки в паркове и градинки. Главният архитект на Москва пък се похвали, че сексът на открито става все по-модерен в новооткрития парк в столицата.\r\r\n                    \r\n                    \"Това не е ново явление. В моята практика имам много хора, които предпочитат да правят секс с различни усещания. Много хора отиват в парка, където има възможност да го направят. Най-често го правят заради по-екстремното усещане на нещо непозволено\", обясни сексологът проф. Станка Маркова пред .\r\nНа коренно противоположното мнение е фитнес инструкторът и продуцент Кирил Вълчев - Скалата. В \"България сутрин\" той на няколко пъти подчерта, че това е ненормална кретения.\r\n\"Единствената функция на секса е да правим деца. Това е единственото свещено нещо, което човек може да направи в безумния си живот. Първо имаме душа, а не секс. Не може да толерираме всякакви кретенизми\", коментира Скалата.\r\nПроф. Маркова обаче не се съгласи с мнението му и отбеляза, че предимно правим секс за удоволствие и много рядко за да се възпроизведем.\r\n\"Стига да не пречиш и да не скандализираш обществото, никой не може да ти казва с кого и къде да правиш секс\", убедена е тя.\r\n\"Никой не може да ти надига юргана и да ти казва: \"Ти си извратен\". Сексът ни отпуска, измива като с гъба цялото напрежение на човека. Хората имат нужда да са обичани. Тези хора живеят много по-дълго\", каза проф. Маркова.\r\n\"Любовта и сексът невинаги са свързани, госпожо\", контрира я Кирил Вълчев. Според него след 1990 година няма забрани и всеки прави каквото си поиска.\r\n\"Нормалните трябва да се равняват с кретените, кому е нужно това?! Има хиляди места хората да правят това нещо. На обществени места е идиотщина\", настоя той.", "date": "2018.08.15", "title": "70-годишни бездомни българи в гръцки парк – не спят, секс правят!"}
{"url": "https://www.dnes.bg/usa/2018/08/15/nad-1000-deca-nasilvani-ot-katolicheski-sveshtenici-v-sasht.385079", "text": "Епископи и други високопоставени католически духовници в американския щат Пенсилвания са прикривали сексуални посегателства върху деца, извършвани от над 300 свещеници за период от 70 години, пише \"Ню Йорк таймс\", като се позовава на доклад от съдебно разследване. Според огласения вчера доклад на т.нар. голямо съдебно жури висшият клир в щата е убеждавал жертвите да не съобщават за стореното им, а също и правоохранителните органи да не разследват.\n\r\nДокладът обхваща шест от осемте католически епархии в Пенсилвания и е плод на най-мащабното проучване за прояви на педофилия в Католическата църква, извършвано от федерална институция в САЩ. Разследващите са идентифицирали над хиляда жертви, като предполагат, че има още хиляди, които се опасяват да излязат на показ или данните за тях са изгубени.\r\n                    \r\n                    \r\nРимокатолическата църква се тресе от скандал за сексуални посегателства срещу малолетни от повече от 15 години, откакто през 2002 г. в Бостън бяха констатирани фрапиращи случаи. Въпреки че бяха изплатени милиарди долари за извънсъдебни споразумения и бяха въведени нови програми за превенция, скандалът не стихва и достига висши духовници, отбелязва нюйоркското издание. \n\r\nВестникът припомня, че наскоро от поста си се оттегли кардинал Тиъдър МакКарик, архиепископ на Вашингтон, след обвинения в сексуални посегателства срещу млади свещеници, семинаристи и малолетни.\n\r\n\"Въпреки някои въведени институционални реформи отделни ръководители на църквата до голяма степен са избягвали публичната отчетност\", пише голямото жури. \"Свещеници са изнасилвали малки момчета и момичета, а служителите на Бога, които са били отговорни за тях, не само че не са правели нищо, а са прикривали случващото се. Десетилетия наред\", констатира разследването. В доклада от 1400 страници се казва, че някои от уличените свещеници са били отстранявани от богослужението, но други са оставали клирици и даже са били повишавани, подчертава \"Ню Йорк таймс\".\n\r\n\"Вашингтон пост\" цитира главния прокурор на Пенсилвания Джош Шапиро, според когото в хода на 18-месечното разследване са били прегледани над два милиона документа, вкл. от тайните църковни архиви, в които са се държали в продължение на десетилетия съобщения за сексуални злоупотреби с деца.\n\r\n\"Вследствие на прикриването почти всички случаи на посегателство, открити от нас, са от прекалено отдавна, за да бъдат съдебно преследвани\", каза на пресконференция Шапиро. Прокурорът обясни, че е ограничен от законодателството на щата, според което жертвите на сексуално посегателство като деца могат да внесат жалба по граждански иск до 30-годишната си възраст, а по криминален - до 50-годишна възраст.\n\r\nНай-възрастният човек, говорил пред голямото жури, сега е на 83 години, пише \"Вашингтон пост\", цитиран от БТА.", "date": "2018.08.15", "title": "Над 1000 деца насилвани от католически свещеници в САЩ"}
{"url": "https://www.dnes.bg/zvezdi/2018/08/15/diushek-palatka-mihaela-fileva-prevze-balkanite.385083", "text": "Лятото на Михаела Филева определено не е скучно. Изпълнителката на \"Едно наум\" пусна емоционален пост в Instagram, чрез който разказа за последните си вълнуващи преживявания.\r\n \r\nТя се е отдала на по-дълга почивка от обикновено и освен това е посетила концерт на един от любимите си изпълнители - Ед Шийрън. Ето какво написа певицата:\r\n \r\n\"Кога за последно направихте нещо за първи път в живота си?... Ами аз обиколих Балканите с палатка, стигайки чак до Виена за концерт на Ed Sheeran. Ще започна от там, че за първи път за последните 7 години, си позволих да си подаря повече от 3-4 дена почивка за презареждане на батерията, не се смейте... знам, че звучи абсурдно, но... май това е един от \"недостатъците\" в това да обожаваш работата си.\r\n \r\nТа... дадох си 6 почивни дни, купих си екипировка - обувки за планина, ветровка, челник, палатка, дюшек, спален чувал и всички друго необходимо за номадското приключение, което планирах, и на 3-ти август, към 11 часа вечерта, с най-приятната компания на света, се изстреляхме на първия ми Балкански трип с палатка. Карахме цяла нощ, минавайки през Сърбия и Македония и в 5:30 стигнахме до Призрен, Косово\".\r\n \r\nОстаналата част от разказа прочетете в ", "date": "2018.08.15", "title": "Дюшек, палатка... Михаела Филева превзе Балканите"}
{"url": "https://www.dnes.bg/zvezdi/2018/08/15/ashli-bensyn-i-kara-delevin-novata-svetska-dvoika.385092", "text": "Ашли Бенсън и Кара Делевин бяха забелязвани няколко пъти да се разхождат заедно. Но тази седмица двете актриси бяха уловени да се целуват, което още повече затвърди слуховете, че са двойка.\r\nПапараци ги снимали във вторник следобед, тъкмо след като дамите пристигнали на летището \"Хийтроу\" в Лондон. \r\nКара прегръщала страстно Ашли и я целувала по бузата и врата. И двете били облечени небрежно, с удобни дрехи за пътуване. Но папараците веднага забелязали, че звездата от \"Малки сладки лъжкини\" носи колие с буквата \"С\" - първата буква от името на любимата ѝ. \r\nСлуховете, че Ашли и Кара са нещо повече от приятелки за първи път се появиха през май,  когато двете бяха видени да се държат за ръце, излизайки от нощен бар в Ню Йорк.\r\nАшли Бенсън започна и да качва общи снимки с Кара в Instagram.  \r\nОще новини за звезди четете в ", "date": "2018.08.15", "title": "Ашли Бенсън и Кара Делевин: Новата светска двойка"}
{"url": "https://www.dnes.bg/balkani/2018/08/15/iuli-23-opita-za-biagstvo-na-giulenisti-u-nas-i-v-gyrciia.385084", "text": "Турските власти по охраната на границата с България и Гърция са заловили през юли 23 души, свързани с Фето - терористичната организация на проповедника Фетуллах Гюлен, които се опитали да избягат в Европа.\n\r\nПо информация от щаба на 54-та механизирана пехотна бригада, наричана \"Гранични орли\", която е дислоцирана край Одрин, мнозинството от заловените бегълци са били разкрити при опит да преминат през границата на Турция с Гърция.\n\r\nГюленистите по-често предпочитат да преминат през границата с Гърция. Опитват се да преминат през река Марица и да стигнат в Гърция, а оттам да избягат в Европа, посочват турски източници.\n\r\nПо техни данни в последно време са се увеличили опитите за бягство на гюленисти в България и Гърция.\r\n                    \r\n                    \r\nПрез цялата минала година са били разкрити 76 опита за бягство, пише БТА.\n\r\nДокъм средата на месец юли т.г. числото на заловените гюленисти при опити за бягство през границата е 55 души.\n\r\nПрез изминалите 30 дни са били разкрити 23-ма гюленисти, докато се опитвали да се промъкнат през забранената гранична зона.", "date": "2018.08.15", "title": "Юли: 23 опита за бягство на гюленисти у нас и в Гърция"}
{"url": "https://www.dnes.bg/kino/2018/08/15/posoki-te-na-komandarev-nai-dobyr-balkanski-film.385093", "text": "Филмът \"Посоки\" на Стефан Командарев отново привлече вниманието на кинокритиците и публиката с две спечелени награди от деветия филмов фестивал в Прищина, Косово.\n\r\nРодната продукция успя да грабне две от най-важните отличия - най-добър балкански филм според журито и най-добър режисьор - персонална награда за Стефан Командарев, съобщава \n\r\n\"Наградата на публиката бе една от най-важните награди, които спечелихме. Филмът продължава да се разпространява в много държави. Доволни сме, че успяхме да си свършим работата по такъв начин\", коментира в студиото на \"България сутрин\" Командарев.\n\n\r\n                    \r\n                    \r\nПрищина филм фест е един от устойчивите фестивали в региона, който се гордее, че председател на борда му е голямата Ванеса Редгрейв, която е дала първи силен тласък на инициативата още през 2008 г, водила е церемонията и е останала близка приятелка на организаторите.\n\r\nПо време на фестивала текат четири състезателни програми – за европейски филми, за балкански филми (позната като \"Мед и кръв\"), за ленти със средна продължителност от 25 до 60 минути и от тази година - за документални филми.\n\r\nПремиерата на \"Посоки\" беше през май 2017 г. на фестивала в Кан, след което успя да събере призове от форуми в Испания, Люксембург и Тирана. Взе наградата на публиката в Брюксел, специалната награда в Сараево и две от феста във Виена. Общо броят им доближава 20.\n\r\nА Стефан Командарев не спира да работи по следващия си проект, който ще бъде продължение на \"Посоки\" - \"Патрулки\".\r\n ", "date": "2018.08.15", "title": "\"Посоки\"-те на Командарев - най-добър балкански филм"}
{"url": "https://www.dnes.bg/zvezdi/2018/08/15/tmz-fentanil-a-ne-heroin-prati-demi-lovato-v-bolnica.385088", "text": "Деми Ловато е в клиника за възстановяване, след като преди три седмици припадна заради свръхдоза. Още не е дадена официална информация за случилото се, но според източници на TMZ, тя не е припаднала заради свръхдоза хероин, както се твърдеше досега, а заради комбинация от обезболяващи и наркотичният аналгетик фентанил.\r\nПоп идолът Принс почина от свръхдоза фентанил през април 2016 г.\r\nОт TMZ посочват, че Деми е писала съобщение на дилър в ранните часове на 24 юли и е поискала той да дойде в имението ѝ в \"Холивуд Хилс\".\r\nТой отишъл при нея и двамата взели оксикодон. Певицата обаче не знаела, че в него се съдържал и фентанил, тъй като дилърът имал \"лошият навик да купува наркотици от Мексико\".\r\r\n                    \r\n                    Деми използвала услугите му от април, но изглежда той се махнал от дома ѝ, веднага щом забелязал, че тя започнала да диша тежко. И чак в 11:30 ч. близките ѝ я открили и извикали линейка.\n\r\nОще новини за звезди четете в ", "date": "2018.08.15", "title": "TMZ: Фентанил, а не хероин прати Деми Ловато в болница"}
{"url": "https://www.dnes.bg/crime/2018/08/15/20-tona-kanabis-unishtoji-policiiata-v-petrichko.385111", "text": "От началото на операцията, която стартира вчера, досега са открити няколко ниви канабис, които са унищожени, а откритото количеството е 20 тона, съобщи на брифинг в петричкото село Първомай главен комисар Светлан Кичиков, директор на Главна дирекция \"Гранична полиция\" /ГДГП/.\n\r\nОперацията е разпоредена от главния секретар на МВР и в нея са участвали служители на ОДМВР-Благоевград и на ГД \"Гранична полиция\", съобщи БТА.\n\r\nТеренът е изключително труден, достъпът е ограничен. И за да бъдат открити тези ниви, най-бързо и най-точно става от въздуха. \n\r\nОт началото на годината са задържани 80 кг сух канабис. През миналата година само \"Гранична полиция\" е задържала около 530 кг сух канабис, отбеляза Кичиков. По думите му до момента са образувани 27 досъдебни производства и има задържани 12 лица.\r\n                    \r\n                    \r\nДиректорът на ОД МВР-Благоевград старши комисар Николай Хаджиев коментира, че килограм сух канабис върви от 3000 до 5000 лева в зависимост от качеството и количеството, което се продава от дилърите, търгуващи с този наркотик. От 10 кг суров канабис излизат около 800 грама до 1 кг сух канабис.\n\r\nОт началото на сезона общото количество суров канабис, което сме открили и унищожили е около 58 тона, каза комисар Хаджиев. В повечето случаи местата, където се откриват насаждения от канабис, са в държавен горски фонд. В някои от случаите възрастни хора поемат вината с цел да се избегне наказателна отговорност, но съвместните действия на прокуратура и МВР противодействат на този вид престъпност. Основно местата, където откриваме ниви с канабис са в планините Беласица и Огражден, каза още старши комисар Хаджиев.", "date": "2018.08.15", "title": "20 тона канабис унищожи полицията в Петричко"}
{"url": "https://www.dnes.bg/eu/2018/08/15/v-genua-izdirvat-15-dushi-oshte-razpoznavat-jertvite.385107", "text": "Двудневен траур e обявен в Генуа, където вчера се срути мост и по последни данни са загинали 37 души, като техният брой може да нарасне. Сред жертвите има и деца. \n\r\nОт разпознатите досега фигурират имена на жители на Генуа и околността, предаде БНР. \n\r\nРанените при пропадането на 100-метровия участък на моста \"Моранди\" са 15, от които в тежко състояние са 12 души. \n\r\nИздирват се 15 души.\n\n\n\r\nПо време на спасителните дейности през нощта  бяха открити трима загинали. \n\r\nТези  операции продължават, защото под тежките отломки има затрупани автомобили и надеждата е да има оцелели. \r\n                    \r\n                    \r\nХората от 11 жилищни сгради под останките на моста са евакуирани, като тези сгради не са засегнати от срутването. Евакуираните се настаняват при близки и познати. \n\r\nРайонът на трагедията е отцепен и движението на превозни средства е забранено. Поради сложността на ситуацията определена по системата като след земетресение ще бъде поискано извънредно положение. \n\r\nМинистърът на транспорта Данило Тонинели каза, че за решаване проблема с автомобилния трафик ще бъдат ползвани средства от фонда на Гражданска защита. Той смята да поиска оставката на ръководството на концесионера „Аутостраде пер Италия”, както и да се вземат строги мерки относно поддръжката на пътищата. Тонинели, както и вицепремиерите Луиджи Ди Майо и Матео Салвини ще дойдат в Генуа. От вчера тук е премиерът Джузепе Конте, който посети ранените в болницата „Сан Мартино”. \n\r\nВъпреки че днес в Италия е официален празник, общопрактикуващи лекари отвориха своите кабинети за нуждаещите се граждани, за да не става натрупване в отделенията на Бърза помощ.\n\r\nПрокуратурата е започнала разследване за убийство на повече от един човек и създаване на бедствена ситуация. Днес в Италия е национален празник - Успение Богородично, но 15-и и 16-и август в Генуа са обявени за дни на траур.\n\r\nСлед проверка по сигнал за български гражданин, засегнат от трагедията, има щастлива развръзка. Това съобщи в предаването \"Преди всички\" генералният консул на България в Милано Росен Руфев. През изминалата нощ не е имало други обаждания от наши сънародници. Няма и постъпила информация от местните власти, които продължават да се борят с последиците от инцидента на място. \n\r\nОгромните железобетонни блокове се преместват много трудно. Спасителните операции по разчистване на терена и издирване на хора са продължили през цялата нощ благодарение на специално осветление. \n\r\nГоляма част от загиналите все още не са идентифицирани, това ще стане до дни. Спасителните екипи все още се опитват да достигнат до автомобили и камиони, затиснати от огромните късове от падналия мост, разказа Росен Руфев. \n\r\nДо момента на съоръжението е правена само рутинна поддръжка, по-сериозна възстановителна работа е била планирана в рамките на 20 млн. евро, но на практика това не се е случило.\n\r\nИскрени съболезнования към президента и премиера на Италия и чрез тях - към близките и семействата на загиналите и пострадалите, изпратиха вчера държавният глава Румен Радев и министър-председателят Бойко Борисов.\r\n ", "date": "2018.08.15", "title": "В Генуа издирват 15 души. Още разпознават жертвите!"}
{"url": "https://www.dnes.bg/obshtestvo/2018/08/15/borisov-v-troianskiia-manastir-obeshtahme-izpylnihme.385103", "text": "\n\r\n\"Каквото обещахме миналата година, го изпълнихме. Антимовото крило е направено както трябва\". Това заяви министър-председателят Бойко Борисов по време на посещението му в Троянския манастир, съобщи правителствената пресслужба.\r\nПремиерът разгледа древното Антимово крило, което беше ремонтирано и реставрирано с отпуснатите от правителството 500 000 лева.\r\n\"Ще продължим с повече усърдие да изграждаме и да помагаме на Светата Църква\", каза още министър-председателят и честити на всички църковния празник Успение на Пресвета Богородица. \r\nПремиерът допълни, че правителството помага и на общините, като даде пример с Троян.\r\n\"По никакъв начин не съм делил нито кметовете, нито градовете, нито гражданите\", категоричен беше Борисов.", "date": "2018.08.15", "title": "Борисов в Троянския манастир: Обещахме, изпълнихме!"}
{"url": "https://www.dnes.bg/obshtestvo/2018/08/15/desetki-hora-v-sveta-nedelia-za-goliama-bogorodica.385101", "text": "\nДесетки хора се стекоха в църквата \"Света Неделя\" в София за тържествената литургия за Успение Богородично.\n\r\nТова е един от 12-те големи християнски празници е се отбелязва днес и от православни, и от католици.\n\r\nСпоред народната традиция, празникът се нарича Голяма Богородица.\n\r\nСлед тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица за житейските си проблеми.\n\r\nНа този ден се правят родови срещи, свързани с жертвоприношение - с курбан за живот, за здраве, за плодородна година, против премеждия и болести.\r\n                    \r\n                    \r\nТрадиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде.\n\r\nДнес празнуват всички, които носят благословеното име Мария, както и имената Мара, Марияна, Мариана, Мариян и Мариан.", "date": "2018.08.15", "title": "Десетки хора в \"Света Неделя\" за Голяма Богородица"}
{"url": "https://www.dnes.bg/balkani/2018/08/15/turciia-pusna-gryckite-voenni-obvineni-v-shpionaj.385109", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТурция освободи двамата гръцки военни, арестувани на границата между двете държави през март и обвинени от Анкара в шпионаж. Те държани в един от най-строго охраняваните затвори в Одрин. Атина приветства решението като стъпка към затопляне на отношенията между Гърция и Турция, предаде .\n\r\nВойниците кацнаха с правителствения самолет в Солун рано тази сутрин, след като регионалният съд в Турция разреши тяхното освобождаване.\n\r\nПроцес ще има, но двамата ще бъдат представлявани само от своите адвокати. Отпадането на най-тежкото обвинение за шпионаж позволи всичко това.\r\n                    \r\n                    \r\nТе ще бъдат съдени за нерегламентирано преминаване на границата. Според турски медии те реално са излежали присъдата си за това провинение.\n\r\nГърция приветства решението за освобождаването на военните. На летището те бяха посрещнати от гръцкия министър на отбраната.\n\r\nДвамата войници пресякоха границата с Турция през март и бяха задържани. Според Атина те били по следите на заподозрени нелегални мигранти и се отклонили погрешка от разрешения маршрут.\n\r\nТурският съд обаче ги задържа по подозрения, че двамата са се опитали да извършат военен шпионаж. \n\r\nИнцидентът предизвика поредно напрежение между Гърция и Турция. А Европейският съюз и Обединените нации се намесиха в спора и призоваха Ердоган да освободи двамата гърци.\n\r\nТой обаче заяви, че това е единствено в правомощията на турския независим съд. Анкара използва ситуацията и за изнудване - поиска от Атина да върне осемте военни, които потърсиха убежище след опита за преврат над президента Реджеп Ердоган. Към този момент Гърция обаче отказва екстрадиция им.", "date": "2018.08.15", "title": "Турция пусна гръцките военни, обвинени в шпионаж"}
{"url": "https://www.dnes.bg/obshtestvo/2018/08/15/iumruk-vyrhu-jandarmerist-prechil-na-kupona.385123", "text": "42-годишен мъж е задържан за проява на агресия към жандармерист в квартал \"Изток\" в Пазарджик, съобщава МВР. \r\nМъжът е жител на квартал \"Изток\" и е ударил жандармериста снощи около 22.30 часа. Екип на местния полицейски участък извършвал патрулиране в района.\r\nПолицаите имали задача да следят за спазване на обществения ред и спокойствието на гражданите. \r\nПреминавайки покрай къща на улица \"Марица\", те установили, че на двора се вихри тържество.\r\nПразникът бил съпътсван от силна музика, идваща от мощна озвучителна уредба. Когато униформените разпоредили на празнуващите да спрат музиката, защото пречат на останалите жители на квартала, 42-годишен мъж започнал да обижда, псува и да се заканва на полицаите.\r\r\n                    \r\n                    Демонстративно отказал да представи и личната си карта за установяване на самоличността. \r\nПатрулът предприел задържане, при което мъжът оказал яростна съпротива и ударил с юмрук в лицето служител на жандармерията.\r\nСекунди по-късно той бил с белезници на ръцете и отведен в ареста. \r\nУниформеният е прегледан от лекар, констатирани са повърхностни наранявания по лицето му. \r\nПо случая е образувано полицейско производство.", "date": "2018.08.15", "title": "Юмрук върху жандармерист. Пречил на... купона"}
{"url": "https://www.dnes.bg/obshtestvo/2018/08/15/borisov-iska-ne-most-po-most-a-vsichki-na-remont-stroeni-sa-v-soc-a.385118", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМостовете по пътната и транспортната инфраструктура да бъдат ремонтирани едновременно, иска премиерът Бойко Борисов. Той разпорежда на министрите Николай Нанков и Ивайло Московски да предложат решение за това.\r\n\"Знаете, откакто са построени в България мостовете, не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по \"Тракия\" и по \"Витиня\" те са по план. Искам решение и не един по един да ги правим, а едновременно да влезем и да ги правим всички мостове\", отбелязва премиерът на днешното правителствено заседание, според стенограмата.\r\r\n                    \r\n                    Кабинетът обсъжда въпроса ден, след като виадукт се срути в Генуа и уби десетки хора.\r\nБорисов пита кои години са строени съоръженията у нас, а регионалният министър Нанков отговаря, че са \"на по 35, 40 и повече години\". 211 моста се нуждаят от ремонт, по автомагистралите половината - 17 от 34, са в лошо състояние.\r\n\"Миналата година отремонтирахме 7 мостови съоръжения по \"Хемус\" и по \"Тракия\", в момента 5 планово извършваме, но нямаме осигурено финансиране. Споменах 17 мостови съоръжения са в лошо състояние. Много често не сме разбирани и от шофьорите, ние го правим разбира се за тяхна безопасност, за безопасност на българските граждани, за това, че правим ремонти на долното строене, на колоните на мостовете, където арматурата е корозирала, нуждаят се от основно подменяне на арматура, на бетонните постаменти. Примерът с \"Тракия\", примерът с \"Хемус\" на моста на Коренишки дол, който в момента отремонтираме. Те виждат, че няма работници отгоре по автомобилните платна, критикуват ни, но ще ни разберат\", заявява Нанков.\r\nПремиерът пък коментира, че ремонтите на тези съоръжения са изключително скъпи и за фирмите, защото  трудно се намират специалисти за тази специфична дейност.\r\nТранспортният министър Ивайло Московски посочва, че същият казус за виадуктите и мостовете в пътната инфраструктура стои и в железопътната.\r\n\"Аз искам да свършим работа, защото от празнодумци ми е омръзнало, да тръгнем да обясняваме, че 45 години не са пипани, е безсмислено. Така че и двете министерства да подготвят и всичко да започне да се отремонтира и да се укрепва\", нарежда той.\r\n\"Ние строим нови съоръжения, пак казвам, но никой няма да излезе от тези преди нас и да каже: \"Ние сме виновни\", защото вместо преди 20 години да отремонтират този мост, преди 25, преди 15, никой няма да поеме отговорност. Затова подгответе се и за сряда, ако трябва целеви заеми, след това ТОЛ системата да ги връща, или целево да търсим пари от бюджета, това искам навсякъде да се влезе и да се ремонтира\", казва премиерът.\r\nВицепремиерът Валери Симеонов пък не иска да се създаде впечатление за \"катастрофичност\", защото плановите ремонти си вървят и не се допускат ситуации, на каквато сме свидетели сега в Италия или от малко по-силен валеж да бъде отнесена магистрала като в Германия. \"Такива случаи в България няма, което означава, че качеството на ремонтите до момента е добро, но просто трябва да се засили и да се огледа всичко\", изтъква той.\r\nСпоред Борисов ремонтите трябва да се ускорят и хората да знаят, че се правят. \n\r\n\"Да благодарим на тези, които са ги направили 80-та година или 85-та, защото са добре направени. Да се ядосаме на тези, където не са ги поддържали през годините и сега ние да ги доосигурим тези, които ни остават, а да не чакаме сроковете на плановите ремонти. Това решение взехме\", обобщава премиерът.", "date": "2018.08.15", "title": "Борисов иска: Не мост по мост, а всички на ремонт! Строени са в соц-а "}
{"url": "https://www.dnes.bg/politika/2018/08/15/zaradi-tyrgovskiia-registyr-bsp-iskat-glavata-na-cacheva.385133", "text": "БСП иска изпълнителният директор на Агенцията по вписванията Зорница Даскалова и министърът на правосъдието Цецка Цачева да понесат отговорност и да подадат оставки заради проблема с Търговския регистър. Това обявиха на пресконференция в централата на БСП зам.-председателят на БСП Деница Златева и зам.-председателят на ПГ на БСП Крум Зарков.\n\n\n\r\nБезпрецедентната криза с Търговския регистър не може да остане така, тепърва ще се изясняват щетите за бизнеса, коментира Зарков, цитиран от БТА.\r\nСпоред него министър Цачева е знаела за проблемите в Агенцията, тъй като Инспекторатът към Министерството на правосъдието е изпратил доклад до нея в началото на тази година. В документа се съдържат тежки констатации за начина на управление на Зорница Даскалова и завършва с препоръка към министъра - да се потърси дисциплинарна отговорност от нея за неизпълнение на трудови задължения, посочи Зарков.\r\r\n                    \r\n                    \"Необяснимо е мълчанието на Даскалова и Цачева в последните дни\", коментира той.\r\n\"Вместо бързи и адекватни реакции от страна на ресорните институции, последваха две безименни прессъобщения, че са сезирани ДАНС, МВР и Прокуратурата\", коментира Златева. Според нея реакциите на ресорните институции са били некомпетентни.\r\nОт БСП попитаха институциите - вярно ли е, че за периода август 2017 - юни 2018 г. Агенцията по вписвания е оставена без извънгаранционно обслужване, включително на сървърите, дисковите устройства и устройствата за архивиране; има ли разписана политика за управление и сигурност на информацията, спазва ли се тя, кога последно е била одитирана; правена ли е оценка на риска от Агенцията по вписванията и от Министерството на правосъдието; има ли бекъп на регистрите, поддържани от Агенцията по вписванията; къде се съхранява архивът на агенцията.\n\r\n\"Днес стана ясно, че Държавна агенция \"Електронно управление\" започва одит на всички информационни системи. Резонният въпрос е - какво са правили до момента\", коментира Златева. Тя заяви, че се е запознала с два европейски проекта на Агенцията по вписванията - за надграждане на Търговския и на Имотния регистри, и там е видяла козметичен салон, който работи по тези проекти. \n\r\n\"Това не ме учудва. След като софтуерна фирма може да доставя ваксина по обществена поръчка, явно и фризьорски салон може да надгражда IT-системите на Агенцията по вписванията\", коментира Златева.", "date": "2018.08.15", "title": "Заради търговския регистър: БСП искат главата на Цачева"}
{"url": "https://www.dnes.bg/notifikacii/2018/08/15/tyrsiat-se-stroiteli-uchiteli-servitiori.385114", "text": "5.7% е регистрираната безработица и през юли, показва статистика на Агенцията по заетостта. Отчита се минимално понижение от 0.08 процентни пункта спрямо юни 2018 г. и от 1.0 процентни пункта на годишна база.\n\r\nРегистрираните безработни в края на месеца са общо 185 834, като числеността им се свива с 1.5% спрямо предходния месец и с 15.9% спрямо година по-рано.\r\nНоворегистрираните през юли са 22 637, като от тях 1 699 са били неактивни, т.е. не са били нито заети, нито учащи, и не са търсили работа. \n\r\nОбщо 17 211 души са постъпили на работа през месеца, като 82.4% от тях са устроени в реалната икономика. В субсидирана заетост са включени 3 036 души.\n\r\nПрез месеца общо 1 178 безработни са включени в обучения за придобиване на нова квалификация и ключови компетентности. Професиите, в които се обучават курсистите, са основно в направленията търговия на едро и дребно, приложна информатика, строителство и градинарство (паркове и градини), а ключовите компетентности са най-вече дигитална, предприемачество, умения за учене.\r\nЗаявените работни места на първичния пазар на труда през юли са 15 707, като 75.7% от тях са в частния сектор. Най-голям дял свободни работни места са заявени в преработващата промишленост (30.9%), търговията (14.0%), хотелиерството и ресторантьорството (8.2%) и др.\n\r\nНай-търсени през месеца са били работници в добивната и преработващата промишленост, строителството и транспорта; преподаватели; персонал, зает в сферата на персоналните услуги (бармани, сервитьори, готвачи, камериери и др.); продавачи и други.\n\r\n ", "date": "2018.08.15", "title": "Търсят се: Строители, учители, сервитьори..."}
{"url": "https://www.dnes.bg/notifikacii/2018/08/15/bremenna-v-8-iia-mesec-izdyhna-v-synia-si-plodyt-syshto.385136", "text": "30-годишна великотърновка, бременна в осмия месец, е починала при неизяснени обстоятелства в дома си. Мъртво е и бебето в утробата й.\r\nСигнал на телефон 112 е подала майката на починалата в 16:30 часа във вторник следобед.\r\nЖената обяснила, че дъщеря й е бременна в осмия месец, спи и не се събужда, съобщи \"\".\r\nНа мястото веднага е изпратен екип, но медиците само констатирали смъртта на жената. \r\nВсе още причината за трагедията не е изяснена. Предстои да бъде извършена аутопсия в МОБАЛ \"Д-р Стефан Черкезов\". \r\nРезултатите от експертизата ще бъдат готови до месец.", "date": "2018.08.15", "title": "Бременна в 8-ия месец издъхна в съня си, плодът – също!"}
{"url": "https://www.dnes.bg/stranata/2018/08/15/penka-v-otlichno-zdrave-pase-doiat-ia-radva-se-na-svobodata.385121", "text": "Кравата Пенка е в отлично здраве, два месеца след решението да не бъде автаназирана, обяви собственикът на животното Иван Харалампиев.\n\n\n\r\nПо думите му кравата е у дома си - в село Мазарачево, и е в много добро състояние. Храни се, излиза редовно на паша.\r\n\"Животното се радва на свободата\", посочи той пред \"Фокус\".\r\nСобственикът на кравата Пенка сподели, че все още има медиен и публичен интерес към нея.\r\n\"Непрекъснато ми се обаждат нашите радиа и телевизии, от Германия също ме търсиха и се интересуваха за състоянието й\", коментира той.\r\nХаралампиев благодари на всички медии, че са обърнали внимание и са били ангажирани със случая и така са помогнали за спасяването на добичето.\r\r\n                    \r\n                    Съдбата на кравата, прескочила границата и с това застрашило живота си, трогна хората не само у нас, но и в Европа.\r\nВ Брюксел се застъпи за него дори говорителят на председателя на Европейската комисия Жан Клод Юнкер.\r\n\"Случаят с кравата Пенка показа, че да излезеш от ЕС и да се върнеш е ОК\", коментира Маргаритис Схинас, явно намеквайки за решението на Великобритания да напусне Съюза.", "date": "2018.08.15", "title": "Пенка – в отлично здраве: Пасе, доят я, радва се на свободата!"}
