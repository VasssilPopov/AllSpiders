{"url": "https://www.dnes.bg/zvezdi/2019/01/15/kim-prizna-surogatnata-maika-shte-i-rodi-momche.399282", "text": "Четвъртото дете на Ким Кардашян ще е момче. Това потвърди риалити звездата по време на свое участие в тв шоу. \r\nНа въпрос кога трябва да роди сурогатната майка, която е избрала, съпругата на Кание Уест отговори само, че ще е скоро.\r\n \r\nСестрите на Ким са били изненадани, че тя е разкрила толкова рано новината. По този повод тя отговори, че на Коледа си пийнала малко повече и езикът ѝ се развързал. После не помнела на колко души е казала, но решила, че няма нищо лошо да съобщи официално за момченцето.\r\n \r\nКардашян обясни, че се грижи добре за сурогатната майка и гледа тя да има всичко, от което се нуждае. Тя разкри, че винаги ходи с нея на женските консултации, за да се увери, че всичко с нея и бебето е наред.\r\n \r\nКим и Кание имат три деца, като най-малкото също бе родено от сурогатна майка. Една от основните причини да го направят е, че звездата има здравословни проблеми и трудно би износила още едно дете.\r\n \r\n", "date": "2019.01.15", "title": "Ким призна: Сурогатната майка ще й роди момче!"}
{"url": "https://www.dnes.bg/stranata/2019/01/15/sys-100-km-ch-nad-razreshenoto-chestitkata-nad-1000-leva.399260", "text": "Фиш на стойност 1150 лева е съставен на водач на лек автомобил \"Ауди А5\", засечен да шофира със 167 км/ час, при разрешени 60 км/час.\r\nШофьорът бил заснет от мобилна камера на сектор \"Пътна полиция\" на 4 май м.г. до град Смядово, съобщиха от ОД на МВР в Шумен при отчитане на установените нарушения на скоростта в областта през 2018 г.\r\nСтационарната камера край Шумен пък е засякла водач на лек автомобил \"Ауди А3\", който е преминал покрай нея на 24 януари със 146 км/час, при ограничение на скоростта от 60 км/час. Стойността на издадения му електронен фиш е 950 лева.\r\nОбщо 22 303 са установените нарушения на скоростните режими през 2018 година на територията, обслужвана от ОД на МВР-Шумен. Най-много са превишилите ограниченията на скоростта с до 30 км/час над максимално допустимата - 18 172 водачи.", "date": "2019.01.15", "title": "Със 100 км/ч над разрешеното. \"Честитката\" – над 1000 лева"}
{"url": "https://www.dnes.bg/notifikacii/2019/01/15/shefyt-na-huawei-nikoga-ne-bih-navredil-na-sveta.399300", "text": "Жън Чжънфей, основателят на китайския телекомуникационен гигант Huawei, твърдо отхвърля обвиненията в шпионаж в интерес на Пекин, както подозират много западни страни. Той заявява това пред чуждестранни журналисти, съобщи Франс прес, която отбелязва, че такива интервюта той дава изключително рядко.\r\n\"Обичам страната си, подкрепям комунистическата партия. Но никога не бих направил нищо, с което да навредя на света\", изтъква Жън, цитиран от Блумбърг.\r\n\"Не виждам никаква особена връзка между политическите ми убеждения и дейността на Хуавей\", подчертава Жън, който е бил инженер в китайската армия,преди да основе компанията си. Той уверява, че компанията ще отхвърли всяко искане на пекин да получи чувствителни данни за нейните клиенти.\r\nЖън Чжънфей излиза от сянката след ареста в Полша на китайски служител на Хуавей за шпионаж, което засили подозренията към групата.\r\n                \n                Той обяви, че очаква годишни приходи от 125 милиарда долара през 2019 година. На фона на западните забрани \"може да намалим дейностите, но докато успяваме да оцелеем и да храним нашите работници, ще имаме бъдеще\", изтъква създателят на Хуавей.\r\n/БТА/", "date": "2019.01.15", "title": "Шефът на Huawei: Никога не бих навредил на света"}
{"url": "https://www.dnes.bg/zvezdi/2019/01/15/orlando-na-42-g-keiti-toi-e-moiat-izbor.399218", "text": "Кейти Пери каза, че е благодарна, че гаджето ѝ е именно Орландо Блум. Актьорът отпразнува 42-ия си рожден ден през уикенда.\r\nПреди това той публикува снимка в Instagram и написа: \"Последно селфи на 41 години. Благодарен съм и докато размишлявам върху това как минава времето, наистина чувствам, че възрастта е само цифра. Ние сме изборите, които правим, думите, които изричаме, мислите, които си създаваме, действията, които предприемаме. Те оформят нашата реалност. И както казвам на себе си, и на сина си - правете умни избори\".\r\nКейти пък написа като коментар: \"Радвам се, че направих правилния избор. Честит рожден ден, ангелче\". По-късно обаче певицата изтри коментара.\r\n \r\nВ скорошно интервю Пери беше отбелязала, че противоположностите се привличат.\r\n \r\n", "date": "2019.01.15", "title": "Орландо на 42 г., Кейти: Той е моят избор!"}
{"url": "https://www.dnes.bg/cars/2019/01/15/kia-pokaza-nai-goliamata-si-kola-telluride.399266", "text": "Компанията Kia представи най-големия си модел, който се отличава и с брутален дизайн. Това е всъдеходът Telluride, който като размери превъзхожда дори изградения на същата платформа Hyundai Palisade, представен преди Нова година.\n\r\nВсъщност, двата корейски модела имат еднакво разстояние между двете оси – 2900 мм, но Telluride е с 21 мм по-дълъг (5001) и с 14 мм по-широк (1989). Благодарение на по-големите си размери всъдеходът на Kia може да се похвали и с по-обемен багажник – 595 литра срещу 510 литра при Hyundai Palisade.\r\nДвигателите на двата модела обаче са идентични. Под капака на Telluride е поставен атмосферен V6 с обем 3,8 литра, който развива мощност от 295 к.с. Той се съчетава с 8-степенна автоматична скоростна кутия. Предаването е към предната ос или към четирите колела. Във втория вариант в основата на системата е електрохидравлична муфа. Предното очакване е McPherson, а задното – класическо многоточково.\r\n                    \n                    \n                Водачът ще има на разположение общо 6 режима на движение: Smart, Eco, Sport, Comfort, Snow и AWD Lock.\r\n", "date": "2019.01.15", "title": "Kia показа най-голямата си кола – Telluride"}
{"url": "https://www.dnes.bg/eu/2019/01/15/vseki-sedmi-pensioner-v-es-zastrashen-ot-bednost.399278", "text": "Делът на пенсионерите, застрашени от бедност в ЕС, е нараснал до 14,2 процента за 2017 година спрямо 13,8 процента през 2016 година, като България е сред страните с най-висок дял, съобщава днес европейската статистическа служба Евростат.\n\r\nПоказателят се повишава постепенно от 2013 година, когато бе 12,6 на сто.\n\r\nВ повечето страни от ЕС, за които има налични данни, делът на пенсионерите, застрашени от бедност, е между 10 и 25 процента. \n\r\nЧетирите страни с дял над 30 процента през 2017 година са били Естония (46 процента), Латвия (44 процента), Литва (37 процента) и България (32 процента).\n\r\nПоказателят е най-нисък във Франция (7 процента), Словакия (8 процента), Дания, Унгария и Люксембург (по 9 процента).\n                    \n                    \n                \r\nХората се смятат за застрашени от бедност, когато техният еквивалентен разполагаем доход е под 60 на сто от медианния национален разполагаем еквивалентен доход, след като бъдат взети предвид социалните плащания.\n\r\nВ целия ЕС за периода 2010 - 2017 година делът на жените пенсионерки, изложени на риск от бедност, е с 2-3 процентни пункта по-висок от делът на мъжете пенсионери.\n\r\nЗа 2017 година в четири страни членки разликата е над 10 процентни пункта - Естония (+19 процентни пункта), Литва (+16 процентни пункта), България и Латвия (и двете с +15 процентни пункта).\n\r\nПо-голям дял застрашени от бедност мъже пенсионери има в Малта (+5 процентни пункта), Испания (+2 процентни пункта), Италия и Дания (по + 1 процентен пункт). \r\n/БТА/", "date": "2019.01.15", "title": "Всеки седми пенсионер в ЕС застрашен от бедност"}
{"url": "https://www.dnes.bg/notifikacii/2019/01/15/da-slusha-li-erdogan-mocart-a-ako-beshe-izpil-pone-edna-bira.399254", "text": "\"Ако Ердоган беше изпил поне една бира, Турция щеше да е друга\", написа един колумнист, а турският президент го обвини в \"чиста проба фашизъм\". Ердоган реагира все по-агресивно на критики по негов адрес. Ето примери, цитирани от .\n\r\nПоследните словесни престрелки изглеждат забавни. Но само на пръв поглед. Филмовата звезда Руткай Азиз препоръча на президента Ердоган да послуша малко Моцарт и Бетовен. И добави: \"Това със сигурност ще му се отрази добре\". А понеже турският президент отхвърля алкохола, колумнистът Йълмаз Йоздил написа: \"Ако Ердоган беше изпил поне една бира, днес Турция щеше да е много по-добре\".\n                \n                \r\n\n\r\nРеакцията на Ердоган не закъсня: пред депутати от Партията на справедливостта и развитието той заяви без капчица хумор, че било чиста проба фашизъм да склоняваш държавния глава да пие бира и да слуша Моцарт.\n\r\nПо турската телевизия Arti TV, излъчваща от Кьолн, актьорът Руткай Азиз отвърна, че не е давал никакви съвети на Ердоган и описа какво точно се е случило: запитан какво мисли за това, че Ердоган ще ходи на концерт на световноизвестния пианист Фазил Сай, Азиз отговорил, че това е една отлична идея, тъй като там президентът ще слуша Моцарт и Бетовен, което със сигурност ще му се отрази добре. В този смисъл популярният турски актьор не проявява никакво разбиране за обвиненията във фашизъм: \"Аз ли съм фашистът в случая? Или Моцарт е фашист? Ако е второто, тогава призовавам в името на човечеството да защитим Моцарт\", гласи коментарът на Азиз.\n\r\nПодобен е и случаят с турската телевизионна актриса Дениз Чакър, която си навлече гнева на Ердоган, след като влезе в словесна престрелка с жени, носещи забрадка. Ердоган се опита да внуши, че актрисата била призовала жените със забрадки да ходят в Саудитска Арабия, което, по думите му, също било \"чиста проба фашизъм\".\n\r\nИ още един сюжет разтърси наскоро турските културни среди: двама актьори, които в Турция са живи легенди - 76-годишният Мюждат Гезен и 78-годишният Метин Акпънар, си позволиха да разкритикуват Ердоган, който на свой ред ги нарече \"псевдо-творци\". \n\r\nМеждувременно двамата са разследвани за обида на държавния глава, подбудителство към преврат и призив за убийство. И всичко това заради следната реплика на Акпънар: \"Демокрацията е единственият начин да преодолеем поляризацията и хаоса. Ако не успеем, при нас може да се случи същото като при всеки друг фашизъм: да обесят вожда с главата надолу или да го отровят в някое подземие\".\n\r\nТурският президент реагира все по-агресивно на критични изявления по негов адрес. Но защо се е прицелил в хората на изкуството, след като е далеч по-важно да обърне внимание на политическите и икономическите проблеми на страната? Гюлфем Сайдан Санвер, носителка на награда на Американската асоциация на политическите съветници AAPC, знае отговора: предстоящите през март местни избори.\n\r\n\"Резултатите от последните гласувания в Турция показват, че Ердоган печели от разединението, което внася в турското общество. Поляризацията работи в негова полза, а атаките срещу хората на изкуството са част именно от тази стратегия\", посочва Санвер. По този начин Ердоган постига и още нещо: отвлича вниманието от икономическите проблеми на страната. \"Той знае много добре, че правителството печели от това нагнетяване на страхове. Защото едно общество, измъчвано от страхове, винаги гласува в полза на статуквото\", казва Санвер.\n\r\nТеатралният критик Атила Дорсай припомня на свой ред, че в демократичните страни правителствата се отнасят с уважение към творците, а обществото ги цени. Само в диктаторските режими се опитват да ги потискат, казва Дорсай и добавя: \"Действат безцеремонно с всеки човек на изкуството, който си позволява и най-безобидната критика по адрес на правителството. Това е тъжната реалност в днешна Турция\".\r\n \r\n", "date": "2019.01.15", "title": "Да слуша ли Ердоган Моцарт? А ако беше изпил поне една бира..."}
{"url": "https://www.dnes.bg/obshtestvo/2019/01/15/borisov-garant-bylgarski-firmi-da-stypiat-na-libiiskiia-pazar.399301", "text": "В телефонен разговор министър-председателят Бойко Борисов и либийския му колега Файез ел Сарадж обсъдиха казуса със адържания в България кораб \"Бадр\", съобщи правителствения пресцентър.\n\r\nПремиерът на Либия благодарил на Борисов и на българското правителство за тяхната навременна намеса и демонстрираното желание казусът да приключи с положителен за двете страни край.\r\nПред българския министър-председател Файез ел Сарадж подчертал, че благоприятният развой на събитията ще даде много силен знак за бъдещото сътрудничество между България и Либия. Премиерът Сарадж е бил категоричен, че положителното решаване на казуса с кораба ще даде допълнителен импулс на двустранните и икономическите отношения между двете държави.\r\n                    \n                    \n                Премиерът на Либия приел поканата на министър-председателя Бойко Борисов да посети България в най-скоро време. Двамата премиери са се разбрали да бъдат гарант за развитието на икономическите отношения и български фирми отново да стъпят на либийския пазар, пише в съобщението.", "date": "2019.01.15", "title": "Борисов гарант български фирми да стъпят на либийския пазар"}
{"url": "https://www.dnes.bg/usa/2019/01/15/bedniakyt-milioner-ot-jivot-na-ulicata-do-uspial-predpriemach.399229", "text": "Днес той е на 45 години и може да се каже, че е един успял предприемач. Марлин Дженкинс основава своя собствена компания, а голямата му мисия е да осигури напълно безплатен интернет достъп на онези 40% от домакинствата в Ню Йорк, които нямат финансовите възможности да си плащат за този \"лукс\".\r\nТова изглежда на пръв поглед една доста посредствена мисия - след като не можеш да си позволиш да имаш интернет, значи няма да ползваш мрежата, нали така? Как са живели преди 20 години без онлайн пространството?\r\nКолкото и да възприемаме интернет като глезотия, мрежата всъщност в повечето ситуации се оказва не само удобство, но и необходимост. Дигиталната разделителна линия между бедни и богати се оказва един прогресивно нарастващ проблем и то по цял свят, който оказва влияние не само върху икономиката на държавите.\r\n                    \n                    \n                Днес Марлин е един успял човек, който постига онова, за което се бори - голяма част от домакинствата в Бронкс - една от 5-те административни области на Ню Йорк, да имат достъп до безплатен нет. Марлин е баща и успява да осигури стабилно бъдеще на своето семейство. Някога, обаче, е бил от другата страна.\r\nОтгледан е от самотна майка. Има двама братя, които страдат от церебрална парализа. Един ден семейството губи дома си в Йонкърс, Ню Йорк и е принудено да се премести 80 км на север, в търсенето на подслон. Търсенето на дом обаче се оказва безуспешно и така Марлин и семейството му са принудени да живеят на улицата. Остават бездомни, а това е реалността им в продължение на няколко години.\r\nЧовек би си помислил, че това напълно би сломило духа на когото и да било. Марлин не се отказва, не позволява на светлото бъдеще да се изплъзне измежду пръстите му. Успява да завърши гимназия, колеж, а след това да отиде и в университет.\r\n\"Трябваше да печеля колкото се може повече пари с помощта на образованието си, за да помагам на семейството си. Атентатът на 11 септември коренно промени начина, по който виждах света. Пари мога да спечеля винаги. Затова реших да отделям част от приходите си и да ги давам на останалите\", разказва Марлин пред BBC.\r\nСлед като завършва образованието си, вече успелият предприемач започва работа в големи телекомуникационни компании като Verizon и AT&T. След това основава свой собствен стартъп, а причината NETURE да съществува днес е едно малко момиче на улицата.\r\nПреди 8 години Марлин се натъква на 5-годишно детенце пред библиотеката в Бронкс, което вървяло към вкъщи заедно с майка си. Момиченцето плачело, а причината била нещо съвсем обикновено, нещо за което може би мнозина от нас не се замислят.\r\n\"Плачеше, защото няма да може да завърши домашната си работа от училище заради липсата на интернет вкъщи. Библиотеката беше затворена. Никога няма да забравя лицето на майката… толкова се срамуваше, а това просто ми разби сърцето\", споделя той.\r\nИ така през 2015 г. Марлин решава да създаде NETURE - компания, която се стреми да осигури безплатен достъп до онлайн образование, здравеопазване и финансови ресурси на хората с ниски доходи в Бронкс. Тази година компанията ще направи голям пробив и ще осигури интернет на всички апартаменти в 12-етажна сграда.\r\nСпоред статистиките на Международния съюз по телекомуникации в Женева само 51.2% от населението по света има достъп до онлайн пространството. Това означава, че милиарди хора са откъснати от света и от икономически облаги, които се предоставят онлайн.\r\nНякои проучвания показват, че увеличението дори с 10% на широколентовият достъп до интернет увеличава държавните приходи с 1%, а други по-локални изследвания в Африка показват, че има много ясна връзка между нивото на бедност в страната и мобилния нет. ", "date": "2019.01.15", "title": "Беднякът-милионер: От живот на улицата, до успял предприемач"}
{"url": "https://www.dnes.bg/zvezdi/2019/01/15/megan-prizna-v-koi-mesec-e-polyt-e-iznenada.399281", "text": "Меган Маркъл е в шестия месец. Информацията потвърди самата тя по време на официално посещение в Бъркънхед. \r\nХерцогът и херцогинята на Съсекс се срещнаха с техни фенове. След като 9-годишно момиченце попитало съпругата на принц Хари дали ще има момче или момиче, тя решила да разкрие малко подробности около бременността си.\r\n \r\n„Меган дойде до мен и ме попита на колко години съм и къде уча. Видях ясно коремчето ѝ и я попитах какъв ще бъде полът на бебето, а тя ми отговори: „Ние не знаем дали ще е момче или момиче, пазим това за изненада“, обясни 9-годишната Кити Дъдли пред сп. „People“.\r\n \r\nМеган само е уточнила пред момиченцето, че очаква бебето да се роди през април.\r\n \r\nОт друга страна 92-годишната Дороти Паркър, дошла да се срещне с кралските особи, коментира, че Меган се е спряла, за да я поздрави и ѝ обяснила, че в момента се чувства в отлично здраве.\r\n \r\nКакто вече писахме, според кралския протокол, Хари и Меган нямат право да знаят пола на бебето. Той ще им бъде съобщен малко преди да започне самото раждане.\r\n \r\nМеждувременно продължават спекулациите, че отношенията между Меган и Кейт не са цветущи. Според британски медии, херцогинята на Съсекс не е уважила чаеното парти на етърва си.\r\n \r\n", "date": "2019.01.15", "title": "Меган призна в кой месец е, полът е изненада"}
{"url": "https://www.dnes.bg/obshtestvo/2019/01/15/danychni-vylneniia-dokoga-kyde-kak.399302", "text": "\r\nНовата данъчна кампания започна преди броени дни. За първи път кампанията започва с 10 дни закъснение заради промени в данъчното законодателство.От 10 януари са подадени около 1500 данъчни декларации, като тенденцията декларации да се подават в последния момент се запазва.\n\r\n\"Хората са свободни да подадат декларацията тогава, когато поискат. Ние целим да направим това по-лесно и по-електронно, защото тогава няма значение дали е избран последния удобен момент\", заяви в предаването \"Директно\" по телевизия  на говорителят на НАП Росен Бъчваров.\n\r\nФизическите лица имат срок до 31 януари, ако искат да ползват 5-процентното намаление за ранно деклариране и плащане. Данъчни декларации ще могат да се подават както в офисите на НАП, така и по електронен път чрез персонален код. \n                    \n                    \n                \r\nЦелта е декларирането да се направи по-лесно, уверява Бъчваров.\r\n \r\n\"Тази година за пръв път вече не се подават декларации в първия възможне момент. Преди имахме такива случаи, но сега нямаме такива, заради промените в закона. Сега възможността беше 10 януари, а в първите минути на този ден дойдоха и първите декларации\", каза още Бъчваров.\n\r\n2019 г. е последната, в която физическите лица ще подават сами данъчни декларации. От догодина от НАП предвижват това да се извършва от работодателя по служебен път.", "date": "2019.01.15", "title": "Данъчни вълнения: Докога, къде, как..."}
{"url": "https://www.dnes.bg/za-da-se-razbirame/2019/01/15/zodii-promeni-mechti-kakva-karma-shte-imate-prez-2019-a.399279", "text": "С идването на новата година всеки тайничко си пожелава да достигне нови висоти през следващите 365 дни. Има повече очаквания и се надява на промени в различни аспекти на живота му. Но дали е достатъчно силен, за да се справи с всичко това?\r\nНякои хора вярват, че каквото и да правят, тяхната карма ги следва и те не могат нищо да променят. Но не е така. Ако променят някои свои навици и се обърнат към някои духовни практики, те могат да привлекат късмета и успеха на своя страна.\r\nВ превод от санскрит, думата карма означава действие. Хората, които вярват в кармата, смятат, че всяко действие си има своето последствие или противодействие.\r\nВижте каква карма ви очаква през новата година според вашата зодия:\r\n                    \n                    \n                \r\nЩе се успокоите поради влиянието на голямото лунно затъмнение на 21 януари. Ако все пак имате някакви терзания, потърсете причините не само в другите, но и дълбоко във вас, за да намерите и вътрешния си мир. Ако не се интересувате от звезди, обърнете се към астрологията, за да ви насочи как да направите някои лесни промени в ежедневието, с които ще се чувствате по-добре.\r\n\r\nЩе има много промени, които се задават по пътя ви поради силното влияние на Планетата Уран. Ако имате партньор, той може да изпадне в по-мрачно настроение и това ще е изпитание за връзката ви. Трябва да му помогнете да пребори мрачните мисли. Дори и да имате проблеми, слънчевото затъмнение на 2 юли ще върне баланса в живота ви.\r\n\r\nЖивотът се движи с много бързи темпове и в един момент вие ще започнете да изнемогвате и ще се наложи да наваксате. Намерете някакво решение за справяне със стреса. Ако мислите за миналото си, няма лошо, всичко е наред. Може би се нуждаете от позабравен приятел, с който да общувате както преди.\r\n", "date": "2019.01.15", "title": "Зодии, промени, мечти... Каква карма ще имате през 2019-а?"}
{"url": "https://www.dnes.bg/stranata/2019/01/15/myrtva-riba-v-iazovir-mandra-v-burgas-vzeha-probi-ot-vodata.399295", "text": "Взети са проби от водата на язовир \"Мандра\" в Бургас заради открита мъртва риба от видовете платика, сулка, скобар и таранка. Това съобщиха от Басейновата дирекция \"Черноморски район\" /БДЧР/, които заедно с експерти на Регионалната инспекция по околната среда и водите в Бургас и Изпълнителната агенция по рибарство и аквакултури са извършили проверка на мястото.\r\nМъртвата риба е открита в един от каналите на язовира. Измерените на място показатели са отчели ниско съдържание на разтворен кислород. \r\nРезултатите по другите показатели ще са известни след приключване на всички анализи на водната проба, информираха от БДЧР.\r\nОбщина Бургас е уведомена и трябва да отстрани от язовира мъртвата риба.", "date": "2019.01.15", "title": "Мъртва риба в язовир \"Мандра\" в Бургас, взеха проби от водата"}
{"url": "https://www.dnes.bg/notifikacii/2019/01/15/otkriha-zakopan-bidon-s-vzrivni-veshtestva-v-kyrdjaliisko.399232", "text": "Взривни вещества и боеприпаси са били открити от криминалисти в землището на кърджалийското село Пенево.\r\nВ бидон, закопан в земята, били намерени 4 ръчни гранати, 2 кг взривно вещество, 22 броя сигнални патрони и ракети, 7 капсул-детонатора, кутия със сачми и огнепроводен шнур, съобщиха от МВР - Кърджали.\r\nБоеприпасите са иззети и предадени в София за експертиза. По случая е образувано досъдебно производство за незаконно притежаване на взривни вещества и се издирва притежателят на арсенала.\r\nРаботата по случая продължават сектор \"Противодействие на криминалната престъпност\" в дирекцията и разследващ полицай.\r\n ", "date": "2019.01.15", "title": "Откриха закопан бидон с взривни вещества в Кърджалийско"}
{"url": "https://www.dnes.bg/obshtestvo/2019/01/15/melodrama-v-syda-megz-pripadna-v-zalata-ronchev-ostava-v-aresta.399299", "text": "Въпреки че на заседанието миналата седмица Румен Рончев обвини любимата си Мегз, че се опитва да открадне фирмата му, днес дизайнерката беше в залата за да подкрепи мъжа си. \n\n\r\n\"Господин Рончев е под много силен психически стрес. Влизат хора при него и се възползват, че аз не мога да говоря с него. Обясняват му как съм затворила фирмата, как съм се отказала от него. Това никога няма да стане. Въпреки цялата ми болка съм тук”, с треперещ глас обясни Меглена Каканашева пред trafficnews. \r\nСпоред думите й, преди нейната намеса, фирмата почти била фалирала и тогава съпругата на Румен Рончев не говорила за никакво щастливо семейство, но сега, когато бизнеса е в най-доброто си състояние от години, тя иска своя дял.\r\n                    \n                    \n                В залата, Мегз не остана незабелязана, тъй като припадна по време на процеса, съобщават от Plovdiv24. \r\nСпрямо Румен Рончев са повдигнати обвинения за обсебване и кражба заради опит за застрахователна измама с откраднатия джип на дизайнерката Мегз. Решението на съда бе той да остане в затвора.\r\n ", "date": "2019.01.15", "title": "Мелодрама в съда. Мегз припадна в залата, Рончев остава в ареста"}
{"url": "https://www.dnes.bg/index/2019/01/15/21-ianuari-poslednoto-do-2022-g-lunno-zatymnenie.399261", "text": "Пълно лунно затъмнение ще може да бъде наблюдавано от Северна и Южна Америка, голяма част от Европа и Западна Африка през нощта на 20 срещу 21 януари, предава БТА, като цитира агенция Франс прес. Следващото пълно лунно затъмнение ще е чак през 2022 г.\n\r\nПрез тази година общо три слънчеви и две лунни затъмнения ще бъдат част от астрономическите явления.\n\r\nЗа европейците и африканците пълното лунно затъмнение ще е към края на нощта, малко преди зазоряване. От източната част на континентите явлението няма да се вижда толкова добре заради изгряващото слънце.\n\r\nПълната Луна ще е в сянката на Земята от 3,34 ч до 6,51 ч. по Гринуич. През първия час тя постепенно ще бъде \"изядена\" от ляво. Затъмнението ще е пълно един час от 4,41 ч. по Гринуич по данни на НАСА.\n                \n                \r\nПрез пълното лунно затъмнение Луната няма да стане невидима. Тя ще е червена, както при всички пълни лунни затъмнения. Това оцветяване се дължи на факта, че слънчевите лъчи няма да я достигат пряко. Вместо това малка част от червените лъчи ще бъдат филтрирани от земната атмосфера и отразени към Луната.\n\r\nЗа пълно лунно затъмнение Земята трябва да е точно между Слънцето и Луната. \r\n ", "date": "2019.01.15", "title": "21 януари – последното до 2022 г. лунно затъмнение"}
{"url": "https://www.dnes.bg/stranata/2019/01/15/mlad-myj-atakuva-dejurniia-v-obshtina-balchik-s-kamyk.399287", "text": "Неизвестен извършител е влязъл в сградата на община Балчик и е нанесъл удар с парче гранит на дежурния по община.\n\r\nСъбщението е получено на 14 януари, около 16:30 ч. – съобщават от Областната дирекция на МВР-Добрич. \r\nСлед нападението пострадалият е прегледан и освободен за домашно лечение.\r\nОт проведените незабавни полицейски действия е установен извършителят на деянието – за 24 часа е задържан 33-годишен мъж от град Балчик, известен на МВР.\r\nРаботата по случая продължава в условията на досъдебно производство.", "date": "2019.01.15", "title": "Млад мъж атакува дежурния в община Балчик с... камък! "}
{"url": "https://www.dnes.bg/science/2019/01/15/belite-po-umni-ot-chernite-rasizmyt-otne-titlite-na-d-r-djeims-uotsyn.399234", "text": "Джеймс Уотсън, съоткривателят на двойната спирала на ДНК, е бил лишен от научните си титли. Причината - \"някои расистки забележки\" на учения, награден с Нобелова награда през 1962 г. \r\nЛабораторията \"Колд Спринг Харбър\" заяви миналата седмица, че ще отнеме всички титили и почести на 90-годишният Уотсън, който ръководеше лабораторията до 2007 г. Тогава той се оттегля от поста заради статия в Sunday Times, в която е споделил своите възгледи за африканците, които много хора са сметнали за расистки, предава \"Live Science\".\r\nВ статията генетикът посочва, че е \"много разтревожен\" за перспективите пред Африка, защото смята, че нивото на интелигентност на местното население е значително по-ниско от това на европейците. Заради генетиката. \r\n                    \n                    \n                \"Всички наши социални политики са базирани на факта, че интелигентността им е същата като нашата, въпреки че всички тестове посочват, че това не е точно така\", казва Уотсън в статията. \r\nПрез 2007 г. ученият казва още, че му се иска всички раси да са равни, но \"хората, които работят с черни работници са открили, че това не е така\". \r\nТези негови думи му костват поста на директор на лабораторията. Генетикът дори публикува извинение. \r\nИ така до преди няколко дни, когато ученият отново си навлече публичния гняв. В интервю за документалния филм \"Американски Маестрo: Декодирането на Уотсън\", излъчен на 2 януари, 90-годишният учен заявява, че черните и белите имат разлики в коефициента на интелигентност, заради генетични разлики, които са еволюирали чрез естествения подбор.  В отговор на новите коментари на учения лабораторията \"Колд Спринг Харбър\" взе още по-сериозни мерки, отколкото през 2007 г. и му отнема всички почетни титли. \r\nД-р Джеймс Уотсън става известен през 1953 г., когато става съавтор на научен труд, който описва двойно-верижния модел на структурата на ДНК. През 1962 г., заедно с Франсис Крик и Морис Уилкинс, Уотсън печели Нобеловата награда за медицина. \r\nРасистките му коментари обаче му печелят прозвището на персона нон грата в научните среди. \r\nПрез 2014 г. той се превърна в първия жив Нобелов лауреат, който е продал медала си, твърдейки, че е загубил голяма част от източниците си на приходи. \r\nСемейството на Джеймс Уотсън заяви пред \"New York Times\", че той не е бил в състояние да отговори на интервюто на PBS, тъй като е под медицинско наблюдение, след като миналия октомври е пострадал при катастрофа.", "date": "2019.01.15", "title": "Белите по-умни от черните: Расизмът отне титлите на д-р Джеймс Уотсън"}
{"url": "https://www.dnes.bg/sofia/2019/01/15/neizvesten-schupi-styklo-na-sydebnata-palata-v-sofiia.399288", "text": "\n\r\nНеизвестен метна камък по Съдебната палата в София и счупи прозорец, съобщава Булфото.\r\nПострадало е стъкло на една от канцелариите на партерния етаж. На този етап няма информация кога се е случило произшествието. \r\nПострадалото помещение се намира от страната на служебния вход по улица \"Алабин\".", "date": "2019.01.15", "title": "Неизвестен счупи стъкло на Съдебната палата в София"}
{"url": "https://www.dnes.bg/balkani/2019/01/15/politicheski-krizi-v-makedoniia-i-gyrciia-kyde-sme-nie.399238", "text": "В България има предостатъчно вътрешни кризи. Едва ли криза от международен мащаб може да бъде пренесена у нас, коментира , , в ефира на .\r\nЗлатанова направи коментара си в контекста на събитията в съседните ни Гърция и Македония и вълната от обществено недоволство и политически промени, които бяха предизвикани в тях след подписването на Преспанското споразумение между Скопие и Атина през 2018 г. Тогава двете страни се договориха за промяната на името на Македония, предизвикващо иначе териториални претенции в Гърция.\r\nСпоред Златанова случващото се в Гърция – оставката на министъра на отбраната Панос Каменос, лидер на партия „Независими гърци“, не е изненадващо, тъй като партията е заявила несъгласието си с промяната на името на Македония още преди да се договори тя.\r\n                    \n                    \n                Гостът изрази мнение, че причина за по-силното активизиране от страна на партията в последните дни са и предстоящите парламентарни избори в Гърция през октомври.\r\n„“.\r\nВсе пак зараждащата се политическа криза в Гърция е поредният проблем, с който премиерът Ципрас ще се справи, смята Златанова.\r\n„“.\r\n, , изрази мнение, че причина за оставката на Каменос не е желанието за преориентирането на партията му към евентуален нов коалиционен партньор, а по-скоро опитът му да запази политическата си репутация.\r\n\r\n", "date": "2019.01.15", "title": "Политически кризи в Македония и Гърция. Къде сме ние?"}
{"url": "https://www.dnes.bg/temida/2019/01/15/uvelichiha-prisydata-na-ubieca-na-damla-ot-momchilgrad.399289", "text": "Пловдивският апелативен съд увеличи с две години наказанието на Мехмед Хасан, който уби 7-годишната Дамла в Момчилград. Убиецът ще прекара в затвора следващите 25 години.\r\nТой беше признат за виновен от Окръжния съд в Кърджали, който го осъди на 23 години лишаване от свобода за престъплението, извършено на 17 декември 2017 година в апартамент в града.\n\n\r\nСпоред апелативните магистрати увеличеното и наложено най-тежко общо наказание от 25 години затвор отговаря на изключително високата степен на обществена опасност на деянието и на много високата степен на обществена опасност на самия деец.\r\nМомиченцето било силно привързано към подсъдимия и изпитвало към него обич. Родителите й също се намирали в близки роднински отношения с Мехмед, имали му доверие, с което той злоупотребил по недопустим начин, проявявайки бездушие към малолетното момиченце, изтъкват магистратите.\r\n                    \n                    \n                Осъденият влязъл в апартамента да краде с намерени ключове, за които премълчал. Майката на Дамла била нощна смяна, а детето само в апартамента, но се събудило от шума и Мехмед го задушил с ръце.\n\r\nТой е осъден да изплати по 150 000 лева обезщетение на родителите и 100 000 лева на нейната баба за претърпени неимуществени вреди.\n\r\nРешението на Апелативния съд подлежи на обжалване и протест пред Върховния касационен съд.\r\n \r\n ", "date": "2019.01.15", "title": "Увеличиха присъдата на убиеца на Дамла от Момчилград "}
{"url": "https://www.dnes.bg/politika/2019/01/15/stanishev-zad-radev-harakter-dyrji-se-kato-prezident.399257", "text": "\n\r\nЛидерът па ПЕС Сергей Станишев застана на страната на президента Румен Радев, който непрекъснато влиза в спорове с изпълнителната власт.\r\n\"Президентът се държи като президент, който има характер, достатъчно самостоятелен и критичен е към правителството\", коментира Станишев, след като спази традицията си и покани журналисти на новогодишна баница с късмети.\r\nОще като лидер на БСП Станишев наложи като традиция да черпи ресорните журналисти и не направи изключение, дори когато оглави ПЕС.\n\n\r\nСпоред него поведението на Радев е нормално. Станишев припомни, че президентът няма силна институционална тежест в България по Конституция, но има огромен морален авторитет, а Радев го използва.\r\n                    \n                    \n                \"Президентът не може да играе ролята на опозиция\", коментира социалистът и допълни, че държавният глава сега е най-популярният български държавник, заедно с омбудсмана, което е оценката от гражданите.\r\nОсвен това Станишев е убеден, че ако управляващите продължат с този темп да създават скандали, предсрочните избори не са изключени.\r\n\"Бях изненадан от темпа на създаване на скандали и недоволства от правителството и управляващата коалиция. Това създаде усещане, че страната тъпче на едно място и затъва в блато. Има нужда от промяна. Това е шанс за БСП да бъде тази промяна\", обяви той. \r\nА за предстоящите местни избори през есента той смята, че ГЕРБ е в отстъпление, а БСП има реални възможности да надскочи електората си.\r\nСпоред него за София специално има умора от сегашното управление и ако БСП намери подходяща кандидатура, левицата може да постигне успех.\r\n\"Надявам се годината да не бъде толкова трудна за хората. Очертават се сериозни рискове пред икономиката в европейски и световен мащаб. Много хора говорят за възможността за нова икономическа криза. Трябва да се готвим\", каза още той.\r\nСтанишев призна, че в личен план се чувства много щастлив човек, защото толкова години, след като не е лидер на БСП, има много приятели в партията.\r\n\"С тях си говорим като другари, и комфортно, а отношението чисто човешки към мен е много позитивно. Имам много приятели в БСП и пожелавам на всеки лидер да е така, след като вече не е на върха. Не се чувствам изолиран от БСП. В събота бях на заседание на Националния съвет на партията, чувствам атмосферата към мен\", каза той.\r\nСтанишев отказа да коментира листата на БСП за евроизборите с мотива, че партията е мъдра и опитна.", "date": "2019.01.15", "title": "Станишев зад Радев: Характер, държи се като президент!"}
{"url": "https://www.dnes.bg/notifikacii/2019/01/15/kriasyci-blyskane-shofior-s-agresiia-kym-mitnichari.399253", "text": "Недекларирани 30 305 лева иззеха митничарите на Малко Търново при проверка на напускащ страната автомобил с марка \"Порше Кайен\", съобщиха от Агенция \"Митници\".\r\nКолата е управлявана от датски гражданин, а парите са били в багажа на водача на колата. \r\nЦялата сума в различни купюри е била в ръчната чанта на шофьора. От митницата съобщават, че когато служителите са открили парите, водачът се е държал агресивно. \r\nИмало е крясъци, блъскане на врати на автомобила и опит за нападение на митнически служител. \r\nШофьорът е проявил неподчинение и агресия и към оказалите съдействие служители на Гранично полицейско управление Малко Търново, поради което е задържан в РПУ Малко Търново и срещу него е образувано досъдебно производство.\r\nСрещу датския гражданин, с адресна регистрация в България, са съставени два акта - за нарушение на Валутния закон и за нарушение на Закона за митниците за противопоставянето на митническите органи при изпълнение на служебните им задължения.", "date": "2019.01.15", "title": "Крясъци, блъскане... Шофьор с агресия към митничари"}
{"url": "https://www.dnes.bg/akoshtete-vqrvaite/2019/01/15/5-te-zodii-koito-presledvat-nevyzmojnata-liubov.399223", "text": "Истина е, че не избираме в кого да се влюбим, но някои от зодиакалните знаци винаги избират човек, който в момента е зает, или просто не е подходящ за тях и не биха си паснали с него. Ето и кои са тези зодии. \r\n\r\nНай-страстните сред огнените знаци! Родени за лидери, изпълнени с кураж, увереност, разчитат на себе си. Смели са, силни и рискуват, за да получат това, което искат. Трудно се предават, затова винаги преследват нещо, дори то да е невъзможно. Ако някой не отвръща на любовта им, те не могат да го приемат и се опитват всячески да влязат под кожата на този човек. Мислят, че могат да го спасят от проблемите му с подкрепата и любовта си, и че така той ще се влюби в тях.\r\n\r\n\r\nЕдни от най-напрегнатите и крайни зодиакални знаци. Упорити са и доста амбициозни. Не познават думата \"отказ\", винаги преследват целите си и се борят до край. Понякога, ако не печелят и не получават това, което искат, стават като обсебени от него - не намират покой, докато не го получат. Така се борят и за човек, в когото са влюбени, дори той да не отвръща на чувствата им. Не могат да повярват, че някой не проявява интерес към тях, опитват да спечелят симпатиите му по всякакъв начин, дори това да им коства много усилия.\r\n \r\n\r\nИ те са огнени знаци, като Овните. Приключенци са, обичат да изследват, да анализират. Доверяват се на инстинктите си, преживели са и са видяли много неща, затова сякаш стават безстрашни. Най-много от всички зодии вярват, че няма невъзможни неща. Огромни оптимисти са и вярват, че могат да постигнат всичко. Дори някой да не ги харесва, те смятат, че могат да го накарат да се влюби в тях. Често си падат по хора, които едва ли могат да спечелят, дори по знаменитости. Живеят във фанатзиите си.\r\n \r\n", "date": "2019.01.15", "title": "5-те зодии, които преследват невъзможната любов"}
{"url": "https://www.dnes.bg/cars/2019/01/15/ideia-50-chasa-kursove-za-kandidat-shofiori-vmesto-31.399207", "text": "Шофьорските курсове да се увеличат от 31 на 50 часа. Това е заложила като мерки за справяне с катастрофите Държавно-обществената консултативна комисия по проблемите на безопасността на движението по пътищата. \n\r\nПредложението е поставено под точка 9. Експертите смятат, че с повишаването на уменията на младите водачи ще се намалят и инцидентите по шосетата, пише в. \"Монитор\".\n\n\n\r\nИдеята трябва да стане факт до 30 септември тази година със създаването на организация и актуализация на програмата за обучение на кандидатите за водачи на МПС.\r\nС тази задача са ангажирани основно Министерството на образованието и науката и Министерството на транспорта.\r\n                    \n                    \n                Освен това от комисията са възложили задача на Министерството на регионалното развитие и благоустройството до по-малко от половин година да разработят програма за изграждане на съоръжения за намаляване на скоростта на входовете на населените места, през които преминават транзитно трасета от републиканската пътна мрежа. Това най-вероятно ще са контролни пунктове, както и поредица от легнали полицаи.\r\n\n\r\nНа този въпрос се опитват да отговарят учени от европейски финансови институции и представители на застрахователни компании. \n\r\nТе са разгледали около 100 млн. случая от последните 4 години, при които има има инцидент на пътя, за който е подаден иск към застрахователя.\n\r\nОказва се, че най-рисковите водачи са най-младите – тези на възраст от 18 години. На обратния полюс – с най-малко инциденти, са пенсионерите от 58 до 65 години.\n\r\nАнализът на експертите по отношение на стажа на водача, показват нещо напълно очаквано. Хората без опит зад волана са 6,3 пъти по-рискови от тези, които имат стаж от 40 и повече години.", "date": "2019.01.15", "title": "Идея: 50 часа курсове за кандидат шофьори, вместо 31"}
{"url": "https://www.dnes.bg/notifikacii/2019/01/15/cenite-na-imotite-rastat-po-bavno-no-spad-ne-se-zadava.399227", "text": "Постепенно, но видимо забавяне в покачването на цените на имотния пазар се наблюдава през четвъртото тримесечие на 2018 г., според брокери.\r\nТова все още не значи спад, нито има признаци за такъв. Банките кредитират повече сделки, а на пазара на недвижими имоти се наблюдава излизането на мащабни жилищни проекти и все повече купувачи бързат да си осигурят имот в момента на започване на строителството, отчитат от Arco Real Estate.\r\nСтатистиката на банките отбелязва огромен ръст при ипотеки с над 80% кредитно финансиране. За четвъртото тримесечие българският купувач е основен в пазара на недвижими имоти, което го прави и малко по-стабилен. Забелязва се тенденция купувачите да обмислят по-добре, преди да инвестират в недвижим имот и да не купуват на всяка цена.\n                \n                \r\n78% от клиентите на агенцията са за апартаменти, като 71% от тях са предпочели тухлени жилища, а 74% от сделките са за жилища в нови тухлени сгради в строеж. \n\r\nИ през четвъртото тримесечие се наблюдава поддържане на повишен интерес към покупка на парцели основно за жилищно строителство. Търсенето на парцели за строителство на еднофамилни къщи е в районите около София с ценови рамки за Драгалевци, Симеоново и Бояна около 200 евро/м2, Бистрица – 150/м2, Горна Баня и Банкя – 100/м2.\r\nДвустайните и тристайните жилища са еднакво желани, като сред двустайните апартаменти най-предпочитани са тези при цени между 60 000-80 000 евро, а при тристайните жилища – 120 000-170 000 евро, като бюджети от 150 000 евро за тристаен апартамент вече са често срещани.  Предпочитани са сградите в процес на строеж на различни етапи от строителството. \n\r\nРъст бележат сделките с къщи в населени места близо до София в ценови диапазон от 25 000 до 60 000 евро.\n\r\nВисок интерес за покупка брокерите наблюдават към районите Изток, Оборище, Витоша, Дианабад, Кръстова вада, Гео Милев, Център, Лозенец, Хаджи Димитър, Малинова долина. \n\r\nСреден интерес за покупка има към Овча купел, Редута, Сухата река, Дружба 1 и 2, Люлин – център, Белите брези, Студентски град, Стрелбище, Гоце Делчев. \n\r\nНисък е интересът за покупка за Зона Б-4, Левски, Слатина, Модерно предградие, Захарна фабрика, Орлондовци, Павлово.\n\r\nОбщо за столицата средната офертна цена е около 1100 евро/кв.м за двустаен и 1080 евро/кв.м за тристаен апартамент. \r\n  \r\nВсе повече българи търсят убежище за спестяванията си чрез инвестиране във ваканционни имоти както по Черноморието, така и в ски курортите. Това е продиктувано от възможността за получаване на допълнителни доходи при отдаване под наем. \n\r\nНа Българското Черноморие най-търсени остават имотите на вторичен пазар, в следствие на многото препродажби от чужди граждани, като сред тях най-желани са 2-стайните апартаменти на цени до 35 000 евро и студията - до 20 000 евро.  \n\r\nВодещи сред най-желаните локации са районите на Слънчев бряг и Свети Влас, поради големия брой на изгодни предложения, следвани от Несебър, Равда, Созопол и районите в близост до Бургас и Варна. \n\r\nАко при покупката на имоти в големите градови се разчита предимно на финансиране чрез банково кредитиране, то по Черноморието сделките се извършват предимно със собствен капитал. Средните цени, на които са се сключили сделките с двустайни апартаменти, са до 35 000 евро, със студия – 20 000 евро и с тристайни – до 60 000 евро.\n\r\nПо отношение на жилищните имоти през 2018 г. водещо е било търсенето на апартамент за покупка, като в началото на годината най-търсени са били тристайните жилища със средни цени между 100 000 и 135 000 евро. В средата и към края на годината клиентите са се ориентирали предимно към двустайни апартаменти, като средните им цени са били в диапазона между 64 000 и 70 000 евро.", "date": "2019.01.15", "title": "Цените на имотите растат по-бавно, но спад не се задава "}
{"url": "https://www.dnes.bg/obshtestvo/2019/01/15/2018-a-rekordna-s-nai-niska-bezrabotica-6-2.399276", "text": "2018 г. бележи исторически най-ниския брой на регистрираните безработни.\r\nСредномесечният им брой през миналата година е бил 202 995 – с 33 757 по-малко в сравнение с 2017 г., показват данни на Агенцията по заетостта. Така средногодишната безработица през 2018 г. се установява на равнище от 6,2%, като спрямо предходната година коефициентът се е понижил с един процентен пункт.\n\r\nНай-съществено е понижението в броя на продължително безработните. За година техният брой е намалял с 19 247 души или с 26%. Така средната продължителност на регистрацията в бюрата по труда намалява от 5,8 месеца през декември 2017 г. на 4,8 месеца през декември 2018 г.\n\r\nНа годишна база броят на регистрираните хора с увреждания е нараснал с 12,3% от 12 878 души в края на 2017 г. на 14 460 в края на 2018 г. В същото време преходите в заетост при тази група са се увеличили от 5,7% през 2017 на 7,9% през 2018 г.\n                    \n                    \n                \r\nПрез декември 2018 г. броят на регистрираните безработни е 201 466. Равнището на безработица е 6.1%1 - с 1 процентен пункт по-ниско в сравнение със същия месец на 2017 г. Спрямо ноември броят на безработните се е повишил с малко над 3 500 души. Лекият ръст е сезонно обусловен от понижената икономическа активност на бизнеса в края на годината.\n\r\nНоворегистрираните лица през декември са 25 562, като от тях 1 036 са били неактивни, тоест не са били нито заети, нито учащи, и не са търсили работа. \n\r\nПрез декември общо 15 322 лица са постъпили на работа, като 79.5% от тях са устроени в реалната икономика.\r\nВ субсидирана заетост са включени 3 139 души.\n\r\nОт началото на годината общо 16 119 безработни са включени в обучения за придобиване на нова квалификация и ключови компетентности, а завършилите успешно са 14 489.\n\r\nЗаявените работни места на първичния пазар на труда през декември са 7 526, като 80.4% от тях са в частния сектор. Най-голям дял свободни работни места са заявени в преработващата промишленост (31.0%), търговията, ремонта на автомобили и мотоциклети (15.2%), хотелиерството и ресторантьорството (7.8%) и др.\n\r\nНай-търсените групи професии през месеца са: оператори на стационарни машини и съоръжения; продавачи; работници в добивната и преработващата промишленост, строителството и транспорта; работници по събиране на отпадъци и др.", "date": "2019.01.15", "title": "2018-а рекордна с най-ниска безработица – 6,2%"}
{"url": "https://www.dnes.bg/obshtestvo/2019/01/15/detskata-samota-u-bylgarchetata-se-uvelichava.399273", "text": "Самотното родителство, крахът на авторитетите, социалната бедност и технологиите са сред основните виновници за задълбочаването на детската самота. Проблемът заема централно място в проекта за Национална стратегия за детето 2019 -2030 година, публикуван преди дни за обществено обсъждане, а в решението му психолози и социални работници се опитват да ангажират всички по веригата на детското развитие – семейство, образование, здравеопазване, социални грижи, култура и др.\n\r\n\"Днес семейството все повече липсва, постепенно преминаваме от колективизъм към индивидуализъм, а технологиите ни отчуждават. Така все повече стоенето вкъщи или в мрежата се превръща в по-сигурното, по-защитеното място\", коментира темата детския психолог Младен Владимиров пред БНТ. \n                    \n                    \n                \r\nСпоред него проблемът детска самота е резултат от обществени процеси, на които с години не е обръщано внимание. \n\r\n\"Родителите често избират големите градове за работа и така детето се отдалечава от своите приятели. А има и много родители, които физически не присъстват в отглеждането и възпитанието на децата си - гледат ги по скайп, отивайки в чужбина\", допълни той.\n\r\nВ същото време няма официална статистика по темата с детската самота, но е изключително важно как родителите я възприемат, коментира и Даниела Колева, директор на програма \"Закрила на детето\" към УНИЦЕФ. \"Възрастните изживяват невероятен стрес в опитите си да осигурят подкрепа на децата си и техните нужди\".\r\n\n\r\n", "date": "2019.01.15", "title": "Детската самота у българчетата се увеличава"}
{"url": "https://www.dnes.bg/politika/2019/01/15/big-bradyr-debne-v-sik-kameri-snimat-broeneto-na-biuletinite.399271", "text": "От \"Воля\" настояват всички изборни секции да бъдат оборудвани с камери, които да заработят в края на изборния ден и да записват, докато не бъдат преброени всички бюлетините и не бъдат отчетени недействителните гласове.\n\n\n\r\nДепутатите на Веселин Марешки са внесли тази поправка между първо и второ четете в Изборния кодекс. \n\r\nКамерите трябва да снимат и изготвянето на протоколите от Секционните избирателни комисии, опаковането на изборните книжа и материали.\r\nСпоред депутатите от \"Воля\" така ще се върне доверието на гласоподавателите в начина на провеждането на изборите, защото ще имат възможност да наблюдават работата на секционните комисии.\r\n                    \n                    \n                От ГЕРБ пък предлагат забраната за оповестяване на резултати от социологически проучвания в деня за размисъл и в изборния ден да отпадне.\r\nВ мотивите си депутатите от управляващата партия посочват, че има много сигнали до ЦИК, че забраната се нарушава \"под формата на алегорични образи на предмети, животни, населени места и други\".\r\nЗабраната електронни медии да нямат право да публикуват социологически данни в реално време пораждала и неравнопоставеност между тях и социалните мрежи, които публикуват данните.\r\nОт БСП пък искат да се задължи ЦИК да създаде и поддържа публичен регистър на избирателите с възможност за справка по ЕГН. Предвидено е това да стане на базата на списъците с гласувалите на последните парламентарни избори, които се проведоха на 26 март 2017 г. и сверяването им с данните в регистъра на населението.\r\nСрокът според предложението е 31 март 2019, тоест преди евровота на 26 май.", "date": "2019.01.15", "title": "\"Биг брадър\" дебне в СИК – камери снимат броенето на бюлетините! "}
{"url": "https://www.dnes.bg/obshtestvo/2019/01/15/gerb-s-2-pred-bsp-dps-i-patriotite-s-evrodeputati.399239", "text": "ГЕРБ, БСП, ДПС и Обединените патриоти са четирите партии, които биха излъчили представители от България в Европарламента на евроизборите тази пролет, сочи проучване на \"Барометър България\", проведено сред 812 души в периода 12-14 януари.\n\n\r\nСпоред данните ГЕРБ ще събере 20,3% от евровота, а БСП – 18,5%. Следват ДПС с 6,6% и Обединените патриоти с 6,2%.\r\nПри така дадената заявка от анкетираните, това би довело до 6 места за ГЕРБ в следващия европарламент, 5 за БСП, за ДПС – 3 или 4, а за Обединени патриоти – между 2 и 4.\r\nПри двете по големи партии - ГЕРБ и БСП, се наблюдава подкрепа за листите им от традиционните им избиратели, които биха ги подкрепили и на национални избори. Кой ще заеме водаческото място в листите им за ЕП явно вълнува по-скоро самите партийни централи, а не е оказва към момента влияние върху решението за подкрепа на избирателите им.\r\n                    \n                    \n                \"При ОП обаче има по-голямо значение кой ще поведе листата\", смятат социолозите. Според тях настоящият евродепутат Ангел Джамбазки е доста по-разпознаваем и би имал по-голяма подкрепа, отколкото ако някой друг поведе листата на патриотите.\r\nПодобни са и резултатите при задаването на въпроса: Ако изборите за Народно събрание бяха днес, за кого бихте гласували? На база отговорите четири партии биха влезли в следващия парламент.\r\nТук разликата между ГЕРБ и БСП отново се запазва около 2 процента – 22,3% срещу 20,1%. Прави впечатление обаче, че при евентуален парламентарен вот, Обединените патриоти са трета политическа сила със 7,6% от вота, а ДПС – четвърта, с 6,2%.\r\nКъм момента останалите партии не прескачат четирипроцентовата бариера, като за тях общо биха гласували около 6% от анкетираните.\r\nАко днес се проведат избори за Народно събрание 52% от българите заявяват, че категорично биха отишли до урните, а други 10% отговарят с \"по-скоро да\". На фона на тоза цели 30% от сънародниците ни са категорични, че няма да гласуват, а други 4,9% смятат, че по-скоро няма да гласуват. ", "date": "2019.01.15", "title": "ГЕРБ с 2% пред БСП, ДПС и Патриотите – с евродепутати"}
{"url": "https://www.dnes.bg/obshtestvo/2019/01/15/kak-da-vyzpitavame-decata-si-da-prikazvame-ili-da-shamarosvame.399226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа отгледаш и възпиташ дете не е шега работа. Нещо, което мнозина изследователи и теоретици се опитват да дефинират.\n\r\nПояви се проект за нова национална стратегия, която налага пълна забрана за физическо наказание спрямо децата и криминализиране на домашното насилие.\n\r\nКъде е тънката граница между строгостта и необмислените телесни наказания?\n\r\n\"Това, докъде ще доведат шамарите, всъщност зависи от степента, интензитета и от ползите, до които те ще окажат. Възпитанието е доста сложна материя. Вярвам, че понякога е допустимо да издърпаш ухо, да удариш шамар. Не твърдя обаче, че трябва да се стига до насилие\", коментира в студиото на \"България сутрин\" поетесата Маргарита Петкова.\n                    \n                    \n                \r\nСпоред психолога и бивш зам.-председател на Агенцията за закрила на детето Христо Монов да посегнеш на дете е нравствено престъпление и признание за безсилието, че не можеш по друг начин да влезеш в контакт с него и да го убедиш, че то трябва да направи това, което изискваш от него.\n\r\n\"Ежедневният тормоз над едно дете от най-ранна възраст и за най-малките неща не води до нищо добро. Децата, родени през 21 век имат много по-различна структура на личността, в основата на която стои тяхното Аз и неговата неприкосновеност\", категоричен бе той пред ", "date": "2019.01.15", "title": "Как да възпитаваме децата си: Да приказваме или да шамаросваме?"}
{"url": "https://www.dnes.bg/temida/2019/01/15/hirurg-nevrolog-i-rentgenolog-pri-arabadjiev-sin.399243", "text": "Трима доктори - неврохирург, невролог и рентгенолог са изпратени, за да изследват здравословното състояние на Вълчо Арабаджиев.\r\nЕкспертизата трябва да е готова до 24 януари, разпореди Апелативният специализиран съд.\r\nЛекарите, които ще преглеждат сина на хителиерите Вълчо и Маринела Арабаджиеви, ще бъде определен от директора на \"Пирогов\".\n\n\n\r\nТричленен състав на съда иска на 25 януари прокуратурата да представи всички разпити по делото, пише в. \"\".\r\nТе са необходими, за да може магистратите да решат окончателно дали Арабаджиев-младши ще остане в ареста или ще бъде пуснат срещу по-лека мярка за неотклонение, както искат адвокатите му.\r\nМладежът е зад решетките вече пети месец, но има здравословни проблеми във връзка с гръбначно заболяване.\r\nРодителите му Ветко и Маринела Арабаджиеви все още се издирват.", "date": "2019.01.15", "title": "Хирург, невролог и рентгенолог при Арабаджиев-син "}
{"url": "https://www.dnes.bg/business/2019/01/15/sled-skoka-na-toka-zashto-tec-marica-iztok-2-vse-oshte-ima-spreni-energoblokove.399235", "text": "Електроенергията не трябва да се облага с никакви такси, защото по смисъла на европейското право тя е стока. Въпреки това една такса от 5% възпрепятства вноса на електроенергия на по-ниски цени от тези на свободната борса в България. Това каза ,, в ефира на .\r\nОт 19 януари, по думите на министъра на енергетиката Теменужка Петкова количеството от електроенергия, което държавните енергийни дружества ще добавят на свободния енергиен пазар чрез платформата \"Ден напред\"  ще се увеличи над 700 М Вт на всеки час. Това е една от мерките, за които МЕ съобщи, за да се стабилизира цената на електроенергия на свободния пазар у нас.\r\n                    \n                    \n                Дали това количество ще е достатъчно за да балансира цената на електроенергията, която купува за нуждите си бизнеса, коментира Кръстева, като изрази становището на асоциацията.\r\n\"\". \r\nКръстева посочи още, че в случая с неизползваните резерви на ТЕЦ \"Марица Изток 2\" става дума за търговско решение на дружеството, защото въпреки собствеността на държавата то има своя политика и взема решения. Асоциацията не веднъж е търсила отговор защо централата има спрени енергоблокове, което води респективно до повишаване на цените на намаленото количество електроенергия на борсата, при условия на засилено търсене, отбеляза гостът, пояснявайки, че официален отговор на този въпрос липсва. \r\n", "date": "2019.01.15", "title": "След скока на тока: Защо ТЕЦ \"Марица Изток 2\" все още има спрени енергоблокове? "}
{"url": "https://www.dnes.bg/obshtestvo/2019/01/15/upravnici-npo-ta-koi-e-vinoven-za-systoianieto-na-romite.399222", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОколо 300 роми вчера излязоха на протест пред Министерския съвет с искане за оставката или извинението на вицепремиера Красимир Каракачанов. Преди дни той коментира от пловдивското село Войводиново, че ромите са станали нагли. \n\n\n\n\n\n\r\nТам двама членове на махалата нападнаха и пребиха военен. Вчера мъж от ромски произход нападна курсанти на Националния военен университет с брадва. За щастие няма пострадали, а нападателят е арестуван.\n\r\n\"Наглостта преминава всякакви граници. Който когото иска да сезира. Защо трябва да сме политически коректни, когато един престъпник и рецидивист е на свобода? Нашите военни и полицаи не бива да страдат. Крайно време е всички управници да се осъзнаят. Препоръчвам на протестиращите цигани да изместят демонстрациите си в гетата. Там да накарат хората да спазват законите и да пращат децата си в училище\", категоричен бе бившият командир на 61-ва Стрямска бригада ген. Димитър Шивиков.\n                    \n                    \n                \r\nСпоред него вината за състоянието на ромите в обществото се дели на три групи. На първо място той поставя всички управленци, които нищо не предприеха 30 години, на второ място са неправителствените грантови организации, които само се възползват от парите, които получават. На трето място поставя самите роми, които живеят с чувство на безнаказаност.\n\r\nТова е среда, в която се създават аутсайдери, отбеляза той в студиото на \"България сутрин\".\n\r\n\"Да вземем държавата преди 1990 година – независимо, че политиците сега я плюват с цел припечелване на политически дивиденти, имаше някаква политика за циганите и останалите малцинства. Тогава всички работеха, бяха образовани и се развиваха. Дойде преломът. Дойде демокрацията. И дойде разрушаването на държавността. Жертва станаха първо циганите. Те бяха уволнявани първи от предприятията, бяха оставяни на произвола. Те изпаднаха от обществото\", подчерта ген. Шивиков пред .", "date": "2019.01.15", "title": "Управници, НПО-та... Кой е виновен за състоянието на ромите?"}
{"url": "https://www.dnes.bg/stranata/2019/01/15/kola-plamna-pri-ptp-zagina-44-godishen-myj.399245", "text": "44-годишен мъж е загинал след катастрофа в района на софийското село Правешка Лакавица.\r\nСигналът за инцидента е подаден около 9:20 часа на 13 януари в ОДМВР - София.\r\nПри извършения оглед е установено, че е катастрофирал лек автомобил, който след това се е запалил.\r\nНамерено е овъглено тяло на мъж - собственик и водач на автомобила.\r\nПо случая е образувано досъдебно производство.", "date": "2019.01.15", "title": "Кола пламна при ПТП, загина 44-годишен мъж"}
{"url": "https://www.dnes.bg/balkani/2019/01/15/tainite-na-tito-proliatata-bylgarskata-kryv-po-rycete-mu.399225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛегендите около личността на Йосип Броз Тито са безброй и са живи и до наши дни. Повечето от тях са свързани с това, че той успява дълго време да пази тайни около живота си. Например, маршал Толбухин не знае, че Тито е воювал срещу руснаците по време на Първата световна война в Карпатите като войник от армията на Австро-Унгария.\r\nСлед това той е бил руски пленник, живял е дълго в СССР, а после става смъртен враг на Сталин. Но за българите образът на югославския диктатор може да бъде само един.\r\nМного българи са убити в Югославия в първите години на управлението на Тито. \"Близо 100 000 са, ако не броим тези, които са разселени, принудени да емигрират от Югославия. Това се случва в периода 1945-1946-та година\", обяви в предаването \"Операция История\" журналистът от  и експерт по бивша Югославия - Николай Кръстев.\r\n                    \n                    \n                \"Именно Тито води с Георги Димитров преговорите за създаването на балканската конфедерация, ние да влезем като част от нея, за да може да се реши македонския въпрос вътре в нашите държави. От една страна и заради това е Кървавата Коледа, когато са избити много българи в Македония, именно от хората на Тито. За съжаление един от водещите генерали в югославската партия и армия води разстрелването, унищожаването, разселването на хиляди българи\", посочи Кръстев.\r\nТака на практика, в годините, когато в България се скандира \"Сталин, Тито, Димитров\", в Югославия се избиват хиляди българи.\r\n\"За нас не трябва да има никакво съмнение кой е Тито, какво прави за българите в Македония, неговите подчинени с каква ярост действат там\", категоричен бе Кръстев. Той все пак уточни, че в онези времена българинът реално не е знаел какво се е случило в Югославия и заради това дълго време през комунизма българите имаха добро отношение към Тито и неговата Югославия.\r\nЖурналистът посочи, че някои факти от живота на Йозип Броз стават известни едва 15 години след смъртта му. Така например има спорове кой е истинският му биологичен баща. Някои твърдят, че е незаконно роден син на принц от Хабсбургите.\r\nДруги издигат версията, че истинският Тито е бил подменен с британски разузнавач, но най-вероятно това е просто митология, смята Николай Кръстев. Той посочи, че така например Тито е хърватин, а не е сърбин, както си мислят повечето хора.\r\n\"Тито се превръща в един своеобразен феномен! От един от най-тачените в СССР комунисти, до враг на Сталин. Двамата играят един двубой, който продължава доста дълго време, почти до смъртта на Сталин!\", подчерта експертът.\r\n\"Сталин, Тито и Димитров ги е свързвала общата работа в Коминтерна. Една от големите тайни е как точно е успял Тито да се пребори със своята опозиция и тази тайна излиза чак след смъртта му. А тайната е, че той е предал своите, предал ги е на съветските специални органи и те са прочистени. И това отваря пътя на Тито да заеме ръководната функция\", подчерта Кръстев.\r\nПо думите му има много поводи за скъсването на отношенията на Тито със Сталин. Единият например е разговор през средата на септември 1944 година, когато югославския лидер отива в Москва за разговор със Сталин. Тогава съветският лидер предлага да се върне югославския крал в следвоенното развитие на Югославия. На това предложение Тито става гневен и репликира Сталин. А по това време Тито вече е лидер на Югославия и има самочуствие. \n\r\n", "date": "2019.01.15", "title": "Тайните на Тито: Пролятата българската кръв по ръцете му"}
{"url": "https://www.dnes.bg/travel/2019/01/15/insaiders-prilojenieto-za-dobyr-bg-turisticheski-produkt.399244", "text": "Insaiders добавя стойност към преживявания с цел опознаване на културата и природата на България. Това заяви , , в ефира на .\r\nИдеята ми за Insaiders дойде през престоя ми в Австралия през 2017, където в рамките на множество пътувания се запознах с автентичната култура в Австралия, както и с тази на други държави, спомена Пламен Иванова. \"Идеята за този престой и програмата, в която участвах, настъпиха преди 3 години, когато напуснах корпорацията, в която работих повече от 5 години. Дадох си сметка, че начинът, по който искам да успея в мисията си, е трудно да стане в корпоративния свят\", допълни той.\r\n                    \n                    \n                Попаднах на предприемаческа програма в Сидни и за една година успях да развия различни умения чрез различни проекти, разказа гостът.\r\n\r\nБизнес моделът е процент комисиона от самата стойност на преживяването, което се обявява от самия изпълнителя на тази услуга, посочи Пламен Иванов. \"Стартирахме проекта в София. Смятаме да го доразвием в Пловдив, Велико Търново, Варна, Бургас\", разкри той.\r\n\r\nБих казал, че кулинарните и занаятчийските преживявания са най-интересните, поне сега в началния стадий, отбеляза гостът. На този етап проектът се издържа със собствени средства. Но аз не бих загърбил началната мисия в името на инвеститорски интереси. Ако има инвестиции, те трябва да са свързани с нашата цел. Трябва ни устойчиво развитие на този вид туризъм, фокусиран върху автентични преживявания в България, обобщи намеренията си основателят на Insaiders. \r\n. ", "date": "2019.01.15", "title": "Insaiders – приложението за добър BG туристически продукт "}
{"url": "https://www.dnes.bg/rusia/2019/01/15/putin-poluchava-i-voenna-pensiia-no-harchi-li-pari-v-broi.399220", "text": "Президентът на Русия Владимир Путин получава военна пенсия, съобщи неговият прессекретар Дмитрий Песков пред \"Аргументи и факти\".\n\r\nПутин е решил да си открие сметка в банка \"Россия\", след като Западът наложи първите санкции срещу Русия, които обхващат и въпросната банка. Оттогава заплатата и военната пенсия на Путин се превеждат по тази сметка. \n\r\n\"Какъв точно е размерът на неговата пенсия, не мога да кажа, не знам\", добави Песков. \n\r\nГоворителят не съобщи и колко е заплатата на руския държавен глава, но посочи, че тя се определя с президентски указ. \n\r\nВ отговор на въпрос дали Путин използва пари в брой Песков обясни, че това става един-два пъти в годината, например в кафене в планината, когато той е на ски. Говорителят на Кремъл поясни и защо руският президент няма смартфон – защото президентът не може да се съгласи на \"пълна прозрачност\". \n                    \n                    \n                \r\nИзточник на новини за Путин по думите на неговия прессекретар са вестниците и списанията, както и интернет. \"Сам гледа там новините\", каза Песков.", "date": "2019.01.15", "title": "Путин получава и военна пенсия, но харчи ли пари в брой?"}
{"url": "https://www.dnes.bg/stranata/2019/01/15/manolova-za-cenata-na-vodata-v-shumen-da-se-namali.399247", "text": "Омбудсманът Мая Манолова е изпратила предложения за законодателни промени във връзка с цената на водата до министъра на регионалното развитие и благоустройството Петя Аврамова и до министъра на труда и социалната политика Бисер Петков.\r\nПредложенията идват след проведената в Шумен обществена дискусия за цената на водата в цялата страна. Това съобщиха от пресцентъра на омбудсмана. \n\n\n\r\nОбщественият защитник настоява за промени в Закона за регулиране на водоснабдителните и канализационните системи (ЗРВКУ), които да гарантират правата и икономическите интереси на потребителите на ВиК услуги. Според Манолова повишаването на цената на водата трябва да е обвързано с качеството на услугата и инвестициите във ВиК сектора.\n                    \n                    \n                \r\nМанолова настоява още за намаляване на цената на водата в Област Шумен от страна на регионалното министерство, тъй като държавата, в лицето на МРРБ, притежава 51 процента от дяловете във ВиК Шумен. Със същото искане Манолова се е обърнала и към общините в областта, които имат дялове в капитала на местния ВиК оператор.\n\r\nОбщественият защитник е предложила на министър Бисер Петков законодателни промени за социално подпомагане на лица с ниски доходи. Сред предложенията на Манолова са финансова помощ, забрана за прекъсване на водоподаването при неплатени сметки, целева помощ под формата на опрощаване на задължения за вода, социална тарифа - по-ниски цени за социално слаби хора.\n\r\nОмбудсманът ще присъства днес от 14&00 часа на дело в Административния съд София-град, образувано по протест на Върховната административна прокуратура срещу решение на КЕВР, с което е одобрен бизнес планът за развитие на дейността на \"Софийска вода\" АД за периода 2017-2021 г. и се одобряват цените на ВиК услугите за 2018-2021 година.", "date": "2019.01.15", "title": "Манолова за цената на водата в Шумен: Да се намали! "}
{"url": "https://www.dnes.bg/televizia/2019/01/15/kulturnata-vylna-v-efira-na-bulgaria-on-air-prodyljava-s-multimediia.399256", "text": "На 19 януари към програмата на  се присъединява ново специализирано предаване за съвременна култура, изкуство и културно-творчески индустрии. Всяка събота и всяка неделя от 09:00 до 10:30 часа \"Мултимедия\" с водещ Даниел Ненчев ще предлага на зрителите различни културни преживявания и актуални теми за обсъждане. \n\r\nСъдържателно, предаването ще се стреми към най-значимото, новаторското и атрактивното от театъра, киното, съвременното изкуство, литературата, музиката, новите технологии, без да пропуска дизайна, архитектурата, рекламата, новите медии. Името на проекта е препратка към разнообразието от медийни носители в изкуството, комуникацията и съвременната култура. \n                    \n                    \n                \r\n\"Съвременната култура всъщност е информацията, която споделяме за това кои сме и какви искаме да бъдем. Предаването \"Мултимедия\" ще има два основни фокуса. Първо, темите и идеите, които засягат всички – през кодовете на изкуството днес. И второ – идеите на културно-творческите индустрии, които променят света\" – споделя авторът на предаването Даниел Ненчев. \n\r\nПреди да се присъедини към екипа на Bulgaria ON AIR, Даниел Ненчев води предавания за култура в БНТ 1 и Дарик радио. Завършил е Журналистика за електронни медии и Българска филология в СУ \"Св. Климент Охридски\". През последните 15 години Даниел работи като телевизионен сценарист и автор на свободна практика за издания като егоист, MAX, Капитал, Дневник, Мениджър, Артизанин, Sign Cafe и др. През 2011 г. печели наградата Edward за късометражно кино от фестивала Edit във Франкфурт, Германия.\n\r\nЕдни от първите събеседници в студиото на \"Мултимедия\" ще са режисьорът Явор Гърдев – за спектаклите си \"Наблюдателите\" и \"Драконът\" и писателят Георги Господинов – за ценните пътешествия в живота си.  \n\r\nСред останалите акценти в първите две издания в събота и неделя сутрин от 9:00 са: Брекзит според новия филм с Бенедикт Къмбърбач, жълтите жилетки според уличното изкуство, дизайнът като форма на обществен коментар. Може ли красотата да ни направи щастливи и повече за изкуството от Берлинската стена също са сред темите в стартовите две предавания. \n\r\nТелевизионното студио на \"Мултимедия\" ще функционира и като платформа за представяне на съвременен български дизайн и изкуство. Така например, още в първото издание ще бъде показана изложба с идеограми от проекта \"Под езика\" на художника Дамян Дамянов. Стените от декора са по дизайн на Петър Захаринов от WallStack, а проектът за студиото е дело на арх. Христо Станкушев и екипа на DontDIY в сътрудничество с Галя Дзанато и Лейла Джабар от СКЛАДА. \n\r\nНе пропускайте \"Мултимедия\" с Даниел Ненчев всяка събота и неделя от 09:00 до 10:30 часа по Bulgaria ON AIR.", "date": "2019.01.15", "title": "Културната вълна в ефира на Bulgaria ON AIR продължава с \"Мултимедия\""}
{"url": "https://www.dnes.bg/obshtestvo/2019/01/15/2019-a-do-8-ryst-v-zaplatite-12-na-sto-iliuzorni.399217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез 2019 година има основания за увеличаването на заплатите у нас. БСК направи една умерена прогноза за увеличаване на възнагражденията. Очакванията за 8-12% ръст на заплатите са доста илюзорни. Все пак възнагражденията няма да останат като тази година. Нашата оценка е от около 5 до 8% ръст.\n\r\nТова коментира Радосвет Радев - председател на Българската стопанска камара в студиото на \"България сутрин\".\n\r\nПо думите му, след като държавата е вдигнала заплатите на чиновниците с 10% е напълно естествено и частниците да го направят, предава .\n\r\n\"Все пак на пазара на труда има доста голяма конкуренция. В същото време има остър дефицит на хора - например в областта на здравеопазването. Хората с медицинско образование предпочитат да работят в чужбина. В същото време медицинска сестра в България работи на 2-3 места. Няма работодател, който да даде на тези хора цялата тази заплата\", сигурен е Радев.\r\n                    \n                    \n                Според него бюджетът на държавата е насочен към по-бедните и към социално слабите, но в същото време нищо не е направено за бизнеса.\r\n\"България трябва да направи една високотехнологична икономика. Тогава заплатите могат да достигнат тези от Западна Европа. На това не трябва да се налагат никакви крайни срокове, модернизацията трябва да започне сега\", заяви председателят на Българската стопанска камара.\r\n ", "date": "2019.01.15", "title": "2019-а: До 8% ръст в заплатите, 12 на сто – илюзорни!"}
{"url": "https://www.dnes.bg/politika/2019/01/15/i-dnes-sriv-v-sistemata-na-mvr-no-samo-za-30-min.399248", "text": "Системата за издаване на административно-наказателни производства на МВР се срина тази сутрин.\r\nПроблемът е бил отстранен за около 30 минути. Почти през целия ден вчера не работеше системата за издаване на лични документи, което доведе до опашки пред гишетата на \"Пътна полиция\".\n\n\r\nДнешният проблем е бил отстранен бързо от техническите екипи и не е довел до струпването на хора пред гишетата на \"Пътна полиция\", предава БНР. В момента работата се осъществява нормално, обясниха от МВР.\r\nВчера през целия ден не работеше системата за издаване на лични документи. Това доведе до блокиране на процеса по издаване на лични карти, паспорти и шофьорски книжки. \r\nЗаради проблема звената на министерството, в които се приемат поръчки за документи, бяха с удължено работно време.", "date": "2019.01.15", "title": "И днес срив в системата на МВР, но само за 30 мин."}
{"url": "https://www.dnes.bg/akoshtete-vqrvaite/2019/01/15/kakvo-vi-ochakva-v-liubovta-prez-tazi-sedmica.399214", "text": "\r\nВъв връзка с някакво училищно мероприятие или презентация на групата ви по интереси през тази седмица ще се окажете „най-търсената“ личност. Вие предпочитате да сте заети и полезни и ще се почувствате добре. Свободното ви време ще е доста ограничено и ще се наложи да разредите срещите с половинката си. Не се учудвайте, ако той/тя започне да прави сцени на ревност. Опитайте се да обсъдите въпроса спокойно, а ако не ви се получи просто прекратете разговора. Съвсем скоро приятел/ката ви ще се убеди, че греши и ще ви се извини.  \r\n \r\n\r\n \r\nНе е изключено още в началото на седмицата да изпаднете в леко неприятна ситуация. Съвсем случайно и без да сте си го поставили за цел ще подслушате чужд разговор, в който обсъждат половинката ви при това доста язвително, подигравателно и с елементи на клевета. Чутото ще ви разтревожи и ще породи съмнения относно чувствата и поведението на приятел/ката ви. Единственият начин да разберете истината и да разтоварите съзнанието си неоснователни подозрения е да „пиете вода от извора“ или с други думи казано, да попитате до колко хорските приказки отговарят на действителността. Подгответе се психически, че след отговора на приятел/ката си може да се почувствате доста глупаво. \r\n \r\n\r\n \r\nПредставителите на вашия знак през тази седмица може най-общо да се разделят на две групи. Ако отскоро сте създали отношения и все още сте в период на опознаване срещите ви ще са приятни. Само не прекалявайте със „солените“ шегички, за да не предизвикате недоволство у половинката си. За намиращите се в дълга връзка, обаче, предстоят някои промени. В случай, че от известно време „нещата не вървят“ най-вероятно ще се разделите. Направете го без излишни драми и взаимни обвинения. След кратък период на адаптация ще възстановите обичайното си добро настроение.\r\n \r\n", "date": "2019.01.15", "title": "Какво ви очаква в любовта през тази седмица?"}
{"url": "https://www.dnes.bg/tenis/2019/01/15/serina-uiliams-zapochna-udarno-v-melbyrn.399255", "text": "Седемкратната шампионка в Мелбърн Серина Уилямс започна с категоричен успех участието си на Откритото първенство на Австралия. В среща от първия кръг американката се наложи с 6:0, 6:2 над германката Тятана Мария. \r\nСрещата продължи едва 50 минути, а Уилямс имаше смазващо превъзходство във всеки един компонент от играта срещу 73-тата в световната ранглиста Мария.\r\n \r\nВ следващия кръг по-малката от сестрите Уилямс ще играе с канадката Южени Бушар, която се наложи с 6:2, 6:1 над китайката Шуай Пън.\r\n \r\nС турнира се раздели двукратната шампионка Виктория Азаренка. Беларускинята отстъпи пред германката Лаура Зигемунд със 7:6(5), 4:6, 2:6. \r\n \r\nБившата водачка в световната ранглиста вървеше уверено в мача, печелейки първия сет и водейки с 4:2 във втория, но изведнъж играта и рухна и техничката Зигемунд се възползва от това. Германката спечели 4 последователни гейма, за да изравни сетовете и макар да допусна пробив в началото на третия, отново намери сили да направи серия от геймове, с която да затвори срещата. В следващия етап Зигемунд ще се изправи срещу тайванката Су-Вей Хсие, справила се в два сета с швейцарката Щефани Фьогеле.\r\n \r\nНапред в турнира продължава обаче друга бивша водачка в световната ранглиста - чехкинята Каролина Плишкова, която победи с 6:3, 6:2 сънародничката си Каролина Мухова за час и 10 минути игра.\r\n \r\nВ следващия етап Плишкова ще играе с американката Мадисън Бренгъл. За втория кръг се класира и испанката Гарбине Мугуруса. Носителката на две титли от Големия шлем нямаше особени трудности срещу китайката Сайсай Чжън и я победи с 6:2, 6:3. В следващия етап съперничка на Мугуруса ще бъде британката Джоана Конта, която надделя със 7:6(4), 2:6, 7:6(10:7) над австралийката Айла Томлянович.\r\n \r\nСред по-сериозните изненади за деня бе и отпадането на най-високопоставената рускиня. Дария Касаткина, номер 10 в основната схема, загуби с 3:6, 0:6 от швейцарката Тимя Бачински.\r\n \r\n", "date": "2019.01.15", "title": "Серина Уилямс започна ударно в Мелбърн"}
{"url": "https://www.dnes.bg/eu/2019/01/15/brexit-mnogo-vyprosi-i-malko-otgovori.399205", "text": "\r\n\r\nОбединеното кралство и Европейският парламент трябва да одобрят споразумението за излизане. В Лондон много ентусиасти на Brexit в рамките на Консервативната партия на Мей отхвърлят договора. Те твърдят, че правителството е направило твърде много отстъпки. Ако Мей загуби гласуването поради тези бунтовници, парламентаристите биха могли да представят свои предложения за това как да продължат преговорите. Някои биха могли да поискат втори референдум, или някаква друга форма на Brexit. Но за нито една от тези идеи не се очертава мнозинство.\r\nСлед като това бъде изяснено, Мей може отново да представи договора, който вече бе договорен между нея и Брюксел. Алтернативата е оттегляне без договор. На подобен твърд Brexit обаче биха се противопоставили повечето от парламентаристите във всички партии. Следователно ръководителят на правителството може да поиска от Брюксел да отложи напускането, ако загуби и второто гласуване. Отлагане до средата на май, до датата на изборите за Европейски парламент, не би следвало да бъде голям проблем.\r\n\r\nФактът, че Тереза Мей вероятно няма да успее да наложи споразумението за Brexit във вторник в Парламента, се дължи главно на клаузата за Backstop, нещо като механизъм за сигурност за ирландския остров. След Brexit Република Ирландия ще продължи да принадлежи към ЕС, а Северна Ирландия - не. Това ще създаде външна граница на ЕС. Но видим граничен и митнически контрол между Северна Ирландия и Република Ирландия може да провокира размирици в бившия район на гражданска война. Тази загриженост се споделя и от ЕС и Обединеното кралство.\r\nЕто защо предпазният механизъм Backstop гарантира, че митнически контрол на границата никога няма да бъде необходим, както бе предвидено в мирния договор от 1998 г. По-конкретно в споразумението се посочва, че цяла Великобритания ще остане в митническия съюз с Европейския съюз, а Северна Ирландия ще остане и на единния европейски пазар, ако ЕС и Обединеното кралство не успеят да сключат търговско споразумение в преходния период след Brexit.\r\n\r\nНе е сигурно, че споразумение за свободна търговия ще бъде договорено в преходния период след Brexit (вж. по-долу). По-малко амбициозните споразумения в миналото отнемаха много по-дълго от договорените малко под две, максимум четири години.\r\nЕто защо загрижеността на много британски депутати е, че Обединеното кралство ще остане в митническия съюз с Европейския съюз дълго време след Brexit. Британците няма да си върнат суверенитета в търговската политика, тъй като член на митническия съюз на ЕС не може да сключва търговски споразумения с други държави. Лидерите на Brexit от парията на Мей отхвърлят стриктно предпазния механизъм. Те искат да прекратят клаузата или да получат гаранция, че тя никога няма да бъде активирана или поне ще е ограничена във времето. Но ЕС не приема това.\r\n\r\nСпоразумението за излизане регулира условията за развода. Според него, например, Великобритания ще трябва да плати около 45 млрд. евро за ЕС. Също според него ще започне преходна фаза веднага след Brexit, без почти никаква промяна за компаниите и гражданите поне до края на 2020 година. Ако договорът не влезе в сила, от друга страна, след датата на Brexit всичко ще се обърне с главата надолу. Търговията през Ламанша ще подлежи на правилата на Световната търговска организация (СТО), ще има мита. Износителите ще трябва да попълват митнически формуляри, които ще са предавани от водачите на камиони на пристанищата. Но нито пристанищата във Великобритания, нито на континенталната част са готови да служат като митническа граница между ЕС и Обединеното кралство. Резултатът би бил хаос и задръствания, а постоянните доставки за фабрики и супермаркети ще бъдат застрашени.\r\n\r\nАко е ясно, че се насочваме към Brexit без договор, Лондон и Брюксел биха могли да се опитат да предотвратят най-лошото със споразумения и прагматизъм. Британското правителство вече се съгласи да позволи на авиокомпаниите от ЕС да продължат да летят във Великобритания дори при нерегламентиран Brexit. Въпреки това митата и бюрокрацията на границата не могат да бъдат избегнати: СТО забранява на членовете си просто да освобождават държавите от мита, освен ако правителствата не сключат търговско споразумение.\r\n\r\nАко Парламентът в Лондон одобри споразумението за оттегляне, то депутатите ще трябва да го разгледат отново. Това второ гласуване е за превъплатяването на договора в британското право. На 29 март британците ще напуснат ЕС и започва преходната фаза. След европейските избори през май ще бъде сформирана нова Европейска комисия. След като това стане, най-трудната част от преговорите по Brexit може да започне: бъдещите отношения.\r\nСпоразумението за излизане от 584 страници не се занимава с това, с изключение на спорната клауза за защита. Това правило гарантира, че митнически проверки на границата между държавата членка Ирландия и Северна Ирландия никога няма да бъдат необходими.\r\n", "date": "2019.01.15", "title": "Brexit – много въпроси и малко отговори "}
{"url": "https://www.dnes.bg/business/2019/01/15/bdj-plashta-2-mln-za-naem-na-lokomotivi-i-vagoni.399262", "text": "През 2019 година БДЖ са готови да отделят 2 млн. лв. от бюджета си за наем на подвижен състав и преговарят с български и чуждестранни компании, съобщи ръководството на холдинга на пресконференция.\r\n \r\nВ момента заради остарялата техника превозвачът отменя около два – три влака на ден заради недостиг на локомотиви и вагони, заяви Гигори Григоров, член на Съвета на директорите на \"Холдинг БДЖ\" ЕАД.\r\nЗа миналата година БДЖ отчита закъснение от 430 хил. минути и са отменени 717 композиции при налични 560 влака, което означава 70 – 80% изпълнение на графика.\r\nНие сме в недостиг, заяви за наемането на подвижен състав Никола Василев, изпълнителен директор на Холдинг БДЖ.\r\n \r\nТой обясни, че процедурите за ремонт при възлагане на външни подизпълнители отнемат между 6 месеца и година.\r\n \r\n\"Единственият вариант да изпълним графика е да наемем допълнителен подвижен състав в помощ на това, което разполагаме в момента\", обясни той.\r\n \r\nНаетите локомотиви ще попълнят недостига и ще заместят машините, които отиват на ремонт. \r\n \r\nРъководството на превозвача обяви, че до 4 – 5 месеца предстои да стартира процедура за наемане на около 20 локомотива и около 50 вагона, като развитието й ще зависи от желаещите да участват и евентуално обжалване. БДЖ търси и мотриси под наем, но налични ще има най-рано след средата на следващата година.\r\n \r\nБез допълнителен ресурс няма как да изпълним графика, заяви Василев.", "date": "2019.01.15", "title": "БДЖ плаща 2 млн. за наем на локомотиви и вагони"}
{"url": "https://www.dnes.bg/obshtestvo/2019/01/15/bylgarinyt-zad-dumite-na-karakachanov-73-sa-syglasni-s-nego.399230", "text": "Българинът категорично подкрепя думите на вицепремиера и военен министър Красимир Каракачанов след случая с нанесен побой над военен в пловдивското село Войводиново, сочат данните от експресно проучване на \"Барометър България\", проведено в периода 12-14 януари.\n\n\n\n\n\r\nСпоред него цели 73% от анкетираните подкрепят напълно казаното от Каракачанов, а едва 12,1% от хората са на обратното мнение. 14,9% от анкетираните пък нямат собствено мнение по този въпрос.\r\nПроцентът одобряващи значително надхвърля традиционния електорат на \"Обединени патриоти\", от чиято квота е Каракачанов. Според социолозите това одобрение е в резултат както на естественото възмущение срещу случилото се във Войводиново, така и защото голяма част от респондентите виждат в мнението и действията на вицепремиера не само справедлив отзвук на събитията, но и адекватна и навременна реакция от страна на политик и институция, в качеството му на военен министър, по повод извършено престъпление спрямо негов подчинен.\r\n                    \n                    \n                Макар и инцидентът да е битов, именно битовата престъпност е тази, с която се сблъскват лично повечето хора, затова и приемат въпроса емоционално и лично, настояват от \"Барометър България\".\r\nНе може да се пропусне и фактът, че обществото става все по-чувствително спрямо ненаказуемостта и преекспонирането на темата за защита на правата, обвързани с определена етническа или социална група, без да има реципрочност на отговорностите, включително и отговорност пред закона, посочват социолозите.\r\nСлед като двама братя роми нападнаха и пребиха български командос, Каракачанов си навлече гнева на ромската общност и правозащитници заради коментара си: \"Ромите в България са станали изключително нагли и търпимостта на българското общество се изчерпа. Хората не са длъжни да търпят част от населението, което има само права и не иска да разбере, че има и задължения и трябва да спазва закона\".В отговор в понеделник роми излязоха на протест пред Министерския съвет с искане за оставката на вицепремиера и военен министър, като дори се заканиха, че ако това не стане факт, на протест ще излязат 100 000 души.", "date": "2019.01.15", "title": "Българинът зад думите на Каракачанов: 73% са съгласни с него"}
{"url": "https://www.dnes.bg/akoshtete-vqrvaite/2019/01/15/4-te-neshta-koito-mogat-da-promeniat-cveta-na-ochite.399168", "text": "Какъв е цветът на очите ви? А знаете ли, че има фактори, които могат да окажат промяна върху него? Повече вижте в следващите редове.\r\n\r\nЕмоциите, които изпитваме, оказва се, могат да окажат влияние върху цвета на нашите очи. Без значение дали това е силен гняв или прилив на щастие, честотата на сърдечния ритъм се променя, дишането ни се ускорява, може да стане и по-трудно, но и да се промени цветът на ирисите. Той може да стане по-ярък, понякога по-тъмен или по-светъл. По-наситен става ирисът, когато човек е щастлив.\r\n\r\nАко едно бебе се роди със сивкави очи, на по-късен етап може да останете изненадани от цвета на очите му. Тайната на сините очи, наричана още „ефект на небето“, е в малкото наличие на меланин в ирисите, което разпръсква светлината и разкрива още по-ярък, син цвят. Цветът на очите на много бебета на възраст между 3 и 18 месеца, може да се промени и да стане по-тъмен, ако количеството на меланоцитите в техните ириси стане по-голямо.\r\n                    \n                    \n                Също така, хората, които са от планински райони, често се раждат синеоки, а впоследствие цветът на очите им се променя към лешников. В някои случаи, цветът на очите на децата може да не бъде установен до 12-годишна възраст, но най-вече зависи от цвета на очите на родителите. \r\nСпоред последни проучвания има 16 гена, които влияят върху цвета на очите.\r\n", "date": "2019.01.15", "title": "4-те неща, които могат да променят цвета на очите"}
{"url": "https://www.dnes.bg/cars/2019/01/15/alkoholni-imobilaizeri-duhame-na-dreger-palim-kolata.399188", "text": "Ако бъдем хванати с алкохол зад волана и ни санкционират по Закона за движение по пътищата, то ще трябва да духаме на дрегер, който само при нулеви резултати ще ни позволи да запалим автомобила, с който се движим. Това предвиждат от \"Пътна полиция\" като се позовават на положителни практики от чужбина.\n\r\nУстройствата се казват алкохолни имобилайзери и само при наличието на нулеви стойности на алкохолни пари в издишания въздух, ще позволяват на колата да потегли. Системата е разработена от Холандския институт за пътна безопасност. Експертите създали уреда по заръка на Европейския съвет по транспортна безопасност. \n\r\nВъвеждането му в повечето новопроизведени автомобили е залегнало и в програмата 2020-2030 на ЕС. Предвижда се това да се случи в цяла Европа, но първоначално да се оборудват автомобилите само на провинилите се водачи.\n                    \n                    \n                \r\nАлкохолни имобилайзери трябва да бъдат инсталирани и на транспортните средства, които превозват опасни товари, училища и обществени автобуси и автопаркове на фирми и държавни организации. Залегнало е такива устройства да се сложат на хора \"склонни към злоупотреба с алкохол\". За последните обаче това трябва да е доказано с медицински документи.\n\r\nВ България се предвижда такива уреди да бъдат инсталирани тестово на 200 автомобила до 2020-а година, пише в. \"Монитор\". Във Франция обаче устройствата няма да са тестови, а вече са въведени със закон. Там до края на годината ще има 65 000 автобуса, които ще са оборудвани с алкохолните имобилайзери. Във Финландия рейсовете ще са 10 000.\n\r\nЕвропейският регламент е по-щадящ за шведите, за където са предвидени 100 000 уреда, но те ще се поставят единствено доброволно, без да е необходимо преди това шофьорът да е извършил нарушение, свързано с употребата на алкохол. В Белгия пък всеки джигит, качил се почерпен зад волана, ще се сдобива с алкохолния имобилайзер.\n\r\nОтново на базата на международния опит, който трябва да ползваме и у нас, се предвижда нарушителите, заловени с алкохол, да заплащат медицински прегледи. На тях трябва да се получи сертификат, че не са зависими от алкохола.\n\r\nОт \"Пътна полиция\" пък ще трябва да свалят данните от имобилайзера на всеки 6 седмици, като два месеца преди края на наказателната програма, предвидена в евентуална нова промяна в закона, данните от уреда ще се събират в досие, което ще се изпраща в КАТ. При данни за повече от три прекъснати захранвания, или иначе казано при три опита за запалване след употреба на алкохол, наказанието на водачите ще се увеличава. Подобни правила се предвиждат за Швеция, не е изключено обаче те да се въведат и у нас.\n\r\nВ Германия готвените санкции са още по-сериозни. Там се предвижда до 5 години затвор ако провинил се водач опита да запали колата без имобилайзера или пък се опита да го демонтира.\r\n ", "date": "2019.01.15", "title": "Алкохолни имобилайзери? Духаме на дрегер, палим колата!"}
{"url": "https://www.dnes.bg/akoshtete-vqrvaite/2019/01/15/spored-zodiiata-kakvo-myjete-ne-spodeliat.399172", "text": "Всеки има своите тайни. Както повечето мъже се затрудняват да разгадаят сложната природа на жените, така и представителките на нежния пол срещат изпитания в проникването в твърдата мъжка душа.\r\nДо голяма степен онова, което мъжете са склонни да скрият за живота и миналото си се определя от тяхната зодия. Всеки зодиакален знак има свои различни съображения за нещата, които предпочита да не споделя за живота си.\r\n\r\n\r\nТой е една от зодиите, които имат най-развито чувство за гордост. Овните винаги търсят предизвикателствата в живота си. Един мъж от тази зодия не би ви споделил, че всъщност не престава да се оглежда за нещо по-добро не само в професионален, но и в личен план. Ако обаче Овенът е истински влюбен, няма от какво да се притеснявате – тогава той отдава цялото си внимание на половинката си.\r\n                    \n                    \n                Въпреки всичко Овенът никога не губи трезвата си преценка. Той няма да ви признае за колебанията, които изпитва и съмненията дали някъде не се крие нещо по-добро за него, за да не ви обиди.\r\n\r\nЕдна от основните цели в живота на Телеца е стабилността и комфортът. Той ги търси през целия си живот. Готов е да направи всичко възможно, за да се чувстват обичаните от него хора обгрижени и глезени. Телецът очаква същото от тях най-вече в семейството.\r\nАко Телецът има проблем, който го терзае почти през целия му живот, то това е откриването на стабилността, която жадува. Той няма да сподели на половинката си тези колебания, но от думите и жестовете това ще си проличи.\r\nДори когато се чувства емоционално стабилен, Телецът не може да се разкрие напълно. Той винаги оставя част от себе си скрита дълбоко и не допуска никого там.\r\n", "date": "2019.01.15", "title": "Според зодията – какво мъжете не споделят?"}
{"url": "https://www.dnes.bg/cars/2019/01/15/gratisyt-svyrshi-globiavat-vodachite-bez-e-vinetka.399189", "text": "От днес, 15 януари водачите без винетка ще бъдат глобявани. Гратисният период, обявен от Агенция \"Пътна инфраструктура\" изтече, след като беше обявен в началото на годината заради несъвършенствата в електронната система. \n\n\n\n\r\nАко бъдат засечени шофьори без нито хартиена, нито електронна винетка, мобилните екипи на АПИ и \"Пътна полиция\" ще глобяват нарушителите.\n\r\n\"От 6000 точки в страната може вече да бъдат закупени вече електронни винетки\", похвали се на брифинг регионалният министър Петя Аврамова. Към системата от днес вече са добавени 190 бензиностанции на голяма верига, пише в. \"Монитор\".\n                    \n                    \n                \r\n\"Предстои да предложим за обсъждане обхвата на тол системата и варианти на тол такси за товарните автомобили над 3,5 т\", обяви Аврамова. Припомняме, че изчисленията са изготвени от Световната банка, която е консултант по проекта. Вариантите ще бъдат обсъдени с браншовите организации на превозвачите. След като бъде постигнат консенсус, тарифата ще бъде изпратена за нотификация в Европейската комисия.", "date": "2019.01.15", "title": "Гратисът свърши! Глобяват водачите без е-винетка!"}
{"url": "https://www.dnes.bg/stranata/2019/01/15/razoranata-diuna-v-sozopol-shte-se-vyzstanovi-sled-1-vek.399190", "text": "Унищожените дюни на къмпинг \"Смокиня\" край Созопол са от близо 100 години. Какъвто и да е размерът на съсипаната природна забележителност, тези дюни няма да видим повече. Биха могли да се появят след още 100 години. Това заявиха специалисти от бургаската екоинспекция. След получен сигнал преди 4 дни РИОСВ назначи проверка за щетите от разрушаването на дюните. \n\n\n\r\nИзравнените със земята природни образувания се намират в защитена територия \"Природна забележителност Пясъчни дюни\", местност Каваци, която законът пази от 1984 г. Геодезическо замерване показва, че унищожените дюни изцяло попадат в концесионната територия на плажа. Проверката бе направена от екоинспекцията в присъствието на Иван Иванов, представител на фирмата стопанин \"Черноморска брегова група\" ООД.  \n                    \n                    \n                \r\nТочният размер на увредената природа ще стане известен в сряда, когато ще е готов докладът на лицензираните геодезисти. Те бяха поръчани от екоминистерството и Министерството на туризма. Данните за унищожените дюни са противоречиви, като според едни са заличени около 300 кв. метра, според други - около 2 декара.\n\r\n\"Тези дюни не са от типа зараждащи се, които от вятъра се образуват за по сезон-два\", заяви пред \"\" шефката на РИОСВ инж. Тонка Атанасова. И категорично отрече пясъчните могили да са се появили от т.нар. роза на ветровете.\n\r\n\"За пясъчните дюни има предупредителни табели още на влизане на плажа, виждат се от главния път и недоумявам с какъв акъл тези багеристи срещу 1000 лв. ще тръгнат да ги разорават. Не си ли дават сметка какво унищожават\", каза Атанасова. Според нея най-малко 100 години трябва да минат, докато се възстановят дюните, но няма гаранция.  \n\r\n\"“Това е много условен период, зависи от много фактори и няма как да се каже с точност. Може и въобще да не се възстановят, да не говорим, че няма да са в същия вид\", коментира Атанасова.\n\r\nЗа всеки случай обаче екоинспекцията щяла да излезе с предписание до концесионера да засипе част от разстлания пясък на мястото на повредения участък.\n\r\nЕдиният от задържаните - Манол Пазвантов, се оказа племенник на кмета на Равадиново Иван Пазвантов, който бе изключил телефона си. Пясъчните образувания се водят бели понтийски дюни, върху тях не може да се строи, да се разполага каравана, кафене или кръчма, дори плажен чадър.\n\r\nИнж. Атанасова обясни, че след констатацията, че дюните попадат изцяло на територията на плажа, концесионерите също могат да бъдат санкционирани, въпреки че не са ги унищожили. Те могат да бъдат наказани от Министерството на туризма, което е сключило договора за стопанисването на ивицата, а те не са я опазили.\n\r\nМогат да носят и наказателна отговорност, ако се докаже, че са знаели за вандалския акт.\n\r\nПо данни от прокуратурата на този етап нямало конкретни доказателства концесионерът да е знаел какво се случва. Наемателите на плажа твърдят, че са били силно изненадани от видяното. Последно били в къмпинга на Йордановден и всичко било нормално.\n\r\n\"Концесионерът е задължен да опазва дюните. Трябва да спазва договора и да не допуска подобни действия от трети лица\", заяви министърът на туризма Николина Ангелкова. Тя обясни, че в концесионния договор имало специална разпоредба за опазване на дюните. \"Затова е важно да се установи дали е подал сигнал до институциите\", каза Ангелкова.  \n\r\nОт РИОСВ призоваха всички граждани да звънят на \"зеления\" телефон, ако станат свидетели на нередности. За скандала с дюните на плаж \"Смокиня\" ведомството научило на следващия ден от медиите, а в петък били заличени.\n\r\n\"Ако сигналът беше подаден на момента, можехме веднага да реагираме и да ги спасим или поне да спрем унищожаването им в този размер. Ние не можем да сме навсякъде, затова разчитаме на будни граждани. Още повече че дюните на “Смокиня” са били унищожени в работен ден\", каза инж. Атанасова. Тя щяла да настоява за преместване на всички каравани от терена.\n\r\nОт полицията в Бургас също заявиха, че при тях сигнал не е постъпил.\n\r\n\"Разбрахме от медиите. Ако знаехме по-рано, случаят вече щеше да е приключил\", обяви шефът на ОД на МВР в Бургас старши комисар Калоян Калоянов.\n\r\nБлагодарение на местни хора полицията бързо стигнала до прекия извършител - багериста Манол Пазвантов, а от там и до поръчителя\n\r\n ", "date": "2019.01.15", "title": "Разораната дюна в Созопол ще се възстанови след 1 век"}
{"url": "https://www.dnes.bg/index/2019/01/15/koi-sa-top-15-te-bylgarski-hudojnici.399191", "text": "Голямата кражба на картини на Владимир Димитров-Майстора беше повод да се заговори за пазара на българското изкуство. Чуха се гласове, че наследникът се е \"самообрал\" с цел да изнесе творбите на своя високоценен родственик в чужбина и там да ги продаде скъпо и прескъпо. Други възразиха, че те не могат да прескочат границата, защото са културно наследство.\n\r\nПокойният акад. Светлин Русев беше един от хората, които най-много държаха точно да се формулира какво влиза в това понятие. Единият вариант беше това да са картини отпреди 1900 г. и оценени на 500 хил. лева Колко у нас са такива? \n\r\nИзобщо идеята, че ако някой изнесе творби на художници от \"великолепната десетка\", то той ще се напечели на международния пазар, е много, много далеч от истината. Наистина на аукциони предимно в Русия, Германия, Румъния, Полша, Унгария се появяват и някои творби с български произход, но те са рядкост и се купуват предимно от наши сънародници - къде от носталгия, къде с идеята да ги върнат на нашите галерии. И това се случва.\n                \n                \r\nНо все по-често се случва да се правят опити с картини (в повечето случаи фалшификати) да минат през търгове в чужбина и така да им се \"изпере\" произходът им. После се връщат в България и се предлагат като оригинали.\n\r\nЕдна картина може да носи подписа на най-ценения и търсен художник - но например Майстора никога не е подписвал платната си, но цената ѝ зависи още от няколко субективни обстоятелства.\n\r\nНа първо място - произход - документирано и сертифицирано, че е оригинал. У нас сертификати издават експерти от Националната галерия и НИМ.\n\r\n\n\r\nКартина на Владимир Димитров-Майстора - един от най-скъпите художници на артпазара.\r\nили публикувана в специализирано списание или дори във вестник. Особено ако около нея има някаква родова или друга любопитна история. Картина на Владимир Рилски е открадната от наследниците му. После е открита и върната на собствениците. Когато вече легално се продава на търг, цената ѝ стига 30 хил. евро.\n\r\nПазарът не трябва да е \"наводнен\" от картини на даден творец. Производителността играе лоша услуга на авторите, пише в. \"\".\n\r\nЗатова ранопочиналият Иван Милев (намерете в портфейла си банкнота от 5 лева, за да научите кой е - б.а.) държи изключително високи цени, негови работи много рядко могат да се намерят и са блян за колекционерите. Това важи и за акад. Иван Ненов, който отдавна е потънал в колекциите на мастити колекционери.\n\r\nОбратно - ранният Генко Генков гони сериозни суми, но в по-късния си период той е доста продуктивен.\n\r\nЛоша шега на аукционна къща \"Ракурси”\" изигра предлагането на търг на няколко платна на Майстора. Картините станаха обект на грозни слухове и въпреки, че имаха сертификати, дошли са от сбирката на известен колекционер чрез неговия наследник, а и името на галерията е вече гаранция за почтени продажби, то търгът от 5 декември се провали.\n\r\nГовори се, че е продадена само картината \"На нивата\" с начална цена 88 хил. лв.\n\r\nДругите - \"Мома с круши\" и \"Мома с гергини\" тръгват от 76 хил. лв., \"Мома с грозде\", \"Почивка\" и \"Мома с плодове\" - от 69 хил. лв., - а рисунката \"Ръкоцелуване\" е предлагана за 4900 лв. Те не са кой да наддава за тях.\n\r\nСметките показват, че на нашия артпазар се въртят скромните около 500 хил. лв.\n\r\nЗа сравнение само на един търг в Румъния са продадени произведения на изкуството за над 1 млн. евро.\n\r\n\n\r\n- Златю Бояджиев\n\r\n- Цанко Лавренов\n\r\n- Владимир Димитров - Майстора\n\r\n-  Мърквичка\n\r\n- Вешим\n\r\n- Бенчо Обрешков\n\r\n- Иван Ненов\n\r\n- Димитър Гюдженов\n\r\n- Жорж Папазов\n\r\n- Елиезер Илшех\n\r\n- Генко Генков\n\r\n- Димитър Казаков-Нерон\n\r\n- Димитър Киров\n\r\n- Ненко Балкански\n\r\n- Стоян Венев\n\r\n\n\r\nГреди Асса, Дора Бонева, Георги Баев, Георги Божилов - Слона, Свилен Блажев (1953) Милко Божков, Димитър Буюклийски - Мичи, Иван Вукадинов, Стефан Гацев, Генко Генков, Иван Георгиев - Рембранда, Андрей Даниел, Едмонд Демирджиян , Ваня Дечева, Любен Диманов, Иван Димов, Анета Дръгушану, Златка Дъбова, Кеазим Исинов, Ганчо Карабаджаков, Йордан Кацамунски, Димитър Киров, Димитър Казаков - Нерон, Йоан Левиев, Георги Лечев, Петьо Маринов, Иван Милев (1957), Стоил Мирчев, Христо Нейков, Иван Нинов, Станислав Памукчиев, Ана Петрова, Енчо Пиронков, Лиляна Русева, Светлин Русев , Христо Стефанов, Стоимен Стоилов Сули Сеферов, Румен Скорчев, Теофан Сокеров, Иван Стоилов - Бункера, Емил Стойчев (1935) Калина Тасева, Ненко Токмакчиев, Тома Трифоновски , Ванко Урумов, Стоян Цанев, Николай Янакиев, Лика Янко, Атанас Яранов", "date": "2019.01.15", "title": "Кои са топ 15-те български художници?"}
{"url": "https://www.dnes.bg/eu/2019/01/15/bylgariia-pred-polsha-i-ungariia-po-demokratichnost.399192", "text": "България изпреварва по ниво на демокрация държави като Полша и Унгария, които дълго време възприемахме като модел на политическо развитие по време на прехода, според новата класация на \"Икономист интелиджънс юнит\", свързана с авторитетното списание \"Икономист\".\n\r\nБългария е на 46-о място от 167 страни в света с резултат 7,03. Полша е на 54-а позиция. Унгария е на 57-о място.\n\r\nБългария изпреварва и още две страни от Европейския съюз - Румъния и Хърватия. Северната ни съседка е с резултат 6,38 и 66-а позиция.\r\nСпоред Индекса на демокрацията Румъния отбелязва забележително влошаване на качеството на демокрация.\r\n\"Икономист\" класира България по качество на демокрацията и преди Хърватия, която е на 60-о място с резултат 6,57, пише в. \"\".\r\n                    \n                    \n                От страните в Централна и Източна Европа с по-добри оценки на демократичните процеси, отколкото у нас, са подредени Естония, Чехия, Словения, Литва, Латвия и Словакия.", "date": "2019.01.15", "title": "България пред Полша и Унгария по демократичност!?"}
{"url": "https://www.dnes.bg/football/2019/01/15/razkriha-magiiata-na-de-hea-sreshtu-totnym.399198", "text": "Вратарят на Манчестър Юнайтед Давид де Хеа се превърна в големия герой при трудната победа с 1:0 над Тотнъм на \"Уембли\" в дербито от 22-ия кръг на Висшата лига. \r\nИспанският национал спаси 11 удара след почивката, кой от кой по-опасен. Но на какво се дължи страхотно му представяне? Обяснява ни бившият английски футболист Джърмейн Джинас, който има над 100 мача в кариерата си за \"шпорите\" (155) и Нюкасъл (110).\r\n \r\nПред BBC той направи идеален разбора на два от ключовите момента в големия сблъсък: ударите на Маркъс Рашофорд и Хари Кейн. Нападателят на Юнайтед отбеляза, звездата на Тотнъм – не.\r\n \r\n\"Юго Лорис изигра добър мач и имаше няколко важни спасявания. Но вижте () тези идентични моменти. Когато Лорис се прибираше, не знаеше къде точно се намира вратата. Беше твърде далеч от близката греда, докато Де Хеа беше малко пред голлинията. Това му позволи да \"прочете\" удара на Кейн\", обясни Джинас.\r\n \r\n\"Някои ще кажат: \"Да, но изстрелът беше право в него\". Това беше заради идеалното пласиране на Давид. Сравнявайки позициите на Рашфорд и Кейн, на Маркъс беше по-трудна. Но Лорис не беше заел правилното място, докато Де Хеа не само беше на него, но и разбра къде ще отиде ударът на Хари. Той знаеше, че нападателят иска да стреля. Остана чувството, че всички изстрели бяха във вратаря, но той знаеше къде да застане. На лицето на Лорис можеше да се види разочарование, защото знаеше какво се е случило\", каза още Джинас. \r\n \r\nПрипомняме, че след успеха, Юнайтед се върна в борбата за Топ 4 във Висшата лига. \"Червените дяволи\" и Арсенал имат по 41 точки, а на заветната позиция е Челси (47). Лидер е Ливърпул (57), следват Манчестър Сити (53) и Тотнъм (48). \r\n \r\n", "date": "2019.01.15", "title": "Разкриха магията на Де Хеа срещу Тотнъм"}
{"url": "https://www.dnes.bg/video-prognoza/2019/01/15/vremeto-dnes-viatyryt-ni-nosi-stud-na-mesta-i-snejec.399193", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнешният ден ще бъде обичаен за януари. Със силния вятър от северозапад, в Източна България от север-северозапад ще продължи да нахлува студен въздух. След обяд облачността ще е променлива, по-значителна над планинските райони, където ще прехвърчи сняг. Минималните температури ще бъдат между минус 6° и минус 1°, а максималните – между минус 2° и 3°С, прогнозира синоптикът на  Симеон Матев.\r\nНад планините ще има променлива, по-често значителна облачност и на места ще прехвърчи сняг. Ще духа бурен вятър от север-северозапад. Ще е много студено с максимална температура на височина 1200 метра около минус 8°, на 2000 метра – около минус 13°.\r\n                \n                Над Черноморието облачността ще е значителна и главно преди обяд на места ще превали слаб сняг. Ще духа силен вятър от север-северозапад. Максимални температури на въздуха: 1-3°. Температурата на морската вода е 5-6°.\r\nВ сряда силният северозападен вятър ще продължи. Облачността ще бъде променлива, без валежи. Температурите ще се повишат, отбеляза още Матев.\r\nПрез нощта срещу четвъртък вятърът чувствително ще отслабне, а през деня ще се ориентира от югозапад.\r\nОблачността над много райони ще намалее до слънчево време. Ще продължи да се затопля, като в Предбалкана и на места в Източна България дневните температури ще надхвърлят 10°.", "date": "2019.01.15", "title": "Времето днес: Вятърът ни носи студ, на места и снежец"}
{"url": "https://www.dnes.bg/obshtestvo/2019/01/15/programist-za-510-leva-api-si-go-tyrsi-edva-li-shte-nameri.399199", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАПИ си търси програмист с \"неустоимата\" оферта и заплата от 510 лева. От IT сектора коментираха обявата, публикувана в сайта на държавната институция.\r\n\"Това е несериозно. В IT сектора заплатите са 4 пъти над средното за България и е несериозно да се прави обява за търсене на програмист на минимална работна заплата\", коментира Доброслав Димитров от Българската асоциация на софтуерните компании.\n\r\nПостът е за началник на отдел \"Управление на информационна система\" в националното ТОЛ управление. Изисква се магистърска степен.\r\nОт пресцентъра на националното тол управление обясниха пред  че минималната заплата в държавната администрация към декемрви миналата година за обявената длължност е 510 лева. Все пак крайното възнаграждение зависило от професионалния опит на спечелилия конкурса.\r\n                    \n                    \n                Представителите на софтуерния бранш обясниха, че на подобни заплати трудно биха се намерили качествени специалисти.\r\nНазначеното лице трябва да отговаря за дейностите по експлоатацията и подръжка, свързани с целия софтуер и хардуер на електронната система за събиране на таксите за ползване на пътищата у нас.", "date": "2019.01.15", "title": "Програмист за 510 лева!? АПИ си го търси, едва ли ще намери"}
{"url": "https://www.dnes.bg/index/2019/01/15/receptata-dnes-pecheni-pileshki-gyrdi-s-nudyls.399117", "text": "\r\n4 броя пилешки гърди без кост\r\n250 г сурови нудълс\r\n1 чаша гъбен бульон\r\n1 чаша пилешки бульон\r\n1 чаша заквасена сметана\r\nсол на вкус\r\nчерен пипер на вкус\r\n1 чаша маслени крутони\r\n½ чаша масло, разтопено\r\n \r\n\r\n \r\nПоставете пилешкото месо във вряща вода, за да се свари. Варете, докато месото побелее или около 12 минути. Извадете месото и го отцедете. Оставете настрана да изстине и го накъсайте на дребни парченца. Разбъркайте го с нудълсите.\r\n \r\nВ отделна купа смесете гъбения, пилешкия бульон и сметаната. Подправете със сол и пипер. Разбъркайте сместа и залейте пилето с нудълсите.\r\n \r\nРазтопете маслото на средна температура. Добавете го към крутоните и разбъркайте, така че да полепне добре по тях. Добавете и тях към сместа.\r\n \r\nПрехвърлете всичко в тава за печене или йенска купа с капак и печете в загрята на 180 градуса фурна за 30 минути.\r\n\r\n", "date": "2019.01.15", "title": "Рецептата Dnes: Печени пилешки гърди с нудълс"}
{"url": "https://www.dnes.bg/obshtestvo/2019/01/15/gripyt-povalia-za-2-chasa-udria-s-temperatura-glavobolie.399196", "text": "Грипът настъпва постепенно и вече в областите Стара Загора, Силистра, Бургас и Шумен е обявена епидемия. \n\r\n\"Грипът много ясно се отличава от останалите респираторни инфекции по това, че поваля изведнъж\", обясни пред bTV националният здравен инспектор, д-р Ангел Кунчев.\n\n\n\r\n\"И името му идва от френското \"грабвам\", защото за 2 часа те грабва и поваля. Не започва постепенно с хрема, а с общо неразположение, температура, главоболие\", допълни експертът. \r\nСпоред него подценяването на грипа и самолечението с антибиотици са двете най-големи грешки при това заболяване. \r\nД-р Кунчев предупреди, че масовото пиене на антибиотици, които всъщност не лекуват вируса, само повишава резистентността на населението, която вече от години е проблем. \r\n                    \n                    \n                \"Лекарят може да потвърди, че се е насложила допълнителна инфекция и да прецени има ли нужда от антибиотик, иначе в никакъв случай не пийте. За 4-5 дни, до седмица едни млад организъм трябва да се справи с грипа, така че ако до 4 дни първите симптоми не почнат да отшумяват, трябва да се отиде на лекар. Иначе няма нужда всички да се втурнат към джипито, то не е и възможно, при положение, че десетки хиляди вече боледуват - представете си всички едновременно да отидат на лекар\", препоръча още експертът.\n\r\nТой потвърди очакванията за пик в края на месеца. \n\r\n\"Няма начин една грипна епидемия да се спре, в миналото е имало опити на островни държави да се изолират напълно от материка, но с това само са отлагали епидемията, не са я предотвратявали\", посочи като пример д-р Кунчев. \r\nТой напомни, че болните не трябва да ходят на работа, нито деца със симптоми на грип да се водят на детска градина или училище.", "date": "2019.01.15", "title": "Грипът поваля за 2 часа, удря с температура, главоболие..."}
{"url": "https://www.dnes.bg/health/2019/01/15/za-kakvo-sa-polezni-morskite-vodorasli.399169", "text": "Морските водорасли са деликатес, който изключително рядко присъства на трапезата ни, освен ако сме посетили рибен ресторант, предлагащ морски деликатеси. Тези морски ядливи растения са част от кухнята на много морски народи на изток и на запад и има причина за това. Морските водорасли са невероятно богати на витамини, минерали и други важни хранителни вещества, които ни правят по-здрави.\r\nЗа да сме по-конкретни ще изброим 10 причини да се сещате по-често за морските водорасли и да ги слагате на трапезата.\r\n\r\nРастителните протеини засилват метаболизма и подобряват състоянието на клетките в тялото. Те имат способността да потискат възпалението в тъканите и да повишават имунната защита.\r\n                    \n                    \n                \r\nМорските водорасли са много богати на антиоксиданти, които се борят със свободните радикали, предпазвайки от стареене, рак и редица хронични заболявания.\r\n\r\nПовечето морски водорасли съдържат полизахариди, които имат много силни противовъзпалителни свойства. Те подобряват състоянието на имунната система, симптомите при някои хронични заболявания, диабет, артрит, дегенеративни заболявания на нервната система, двигателния апарат.\r\n", "date": "2019.01.15", "title": "За какво са полезни морските водорасли?"}
{"url": "https://www.dnes.bg/notifikacii/2019/01/15/iran-izstrelial-spytnik-no-ne-uspial-da-go-izvede-v-orbita.399195", "text": "Въпреки критиките на САЩ Иран е извършил изстрелване на спътник, който обаче не е успял да достигне орбита, предаде Асошиейтед прес.\r\nИранската държавна телевизия цитира министъра на телекомуникациите, който съобщи за неуспешно извеждане в орбита на спътника \"Паям\". Мохамад Джавад Азари Джахруми каза, че ракетата носител не е успяла да набере \"необходимата скорост\" в третата фаза от полета, въпреки че успешно е преминала първите две.\r\nПо-рано този месец американският държавен секретар Майк Помпейо заяви, че плановете на Иран за изстрелване на спътници са незачитане на резолюцията на Съвета за сигурност на ООН, която призовава страната да не извършва дейности, свързани с балистични ракети, способни да носят ядрено оръжие, припомня БТА. САЩ смятат, че в космическата си програма Техеран използва военна технология.", "date": "2019.01.15", "title": "Иран изстрелял спътник, но не успял да го изведе в орбита"}
{"url": "https://www.dnes.bg/stranata/2019/01/15/mlad-myj-zagina-krai-vraca-izskochil-pred-vlak.399203", "text": "Мъж е загинал, след като е изскочил на релсите пред преминаващ влак в района на врачанското село Ракево, съобщиха от Областната дирекция на МВР. \r\nСигналът за инцидента е подаден на 14 януари в 22:55 часа от локомотивен машинист. \r\nТой заявил, че пътнически влак, пътуващ по направление София - Лом, след жп прелез преди село Ракево, блъснал внезапно изскочил на релсите човек. \r\nСмъртта му е констатирана от медицински екип от Криводол. Установено е, че става дума за мъж на видима възраст около 40 г. без документи за самоличност. \r\nОбразувано е досъдебно производство.", "date": "2019.01.15", "title": "Млад мъж загина край Враца, изскочил пред влак"}
{"url": "https://www.dnes.bg/sofia/2019/01/15/koi-stolichni-kvartali-ostavat-bez-voda-utre.399210", "text": "\"Софийска вода\" временно ще прекъсне водоснабдяването в някои части на столицата утре,, 16 януари, съобщиха от воднота дружество.\r\nВъв връзка с монтаж на спирателен кран на ул. \"Обиколна“, жк. \"Дружба“ 2, се налага спиране на водоподаването от 09:00 до 17:00 часа на клиентите на \"Софийска вода”, живеещи в района на ул. \"Обиколна“ - между бл. 202 и бул. \"Проф. Цветан Лазаров“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Обиколна“ до бл. 202.\r\nВъв връзка с монтаж на спирателен кран на бул. \"Цариградско шосе“, жк. \"Младост“, се налага спиране на водоподаването от 09:00 до 17:00 часа на клиентите на \"Софийска вода”, живеещи в района на: бул. \"Цариградско шосе“ №133А и 135. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на бул. \"Цариградско шосе“ №133А .", "date": "2019.01.15", "title": "Кои столични квартали остават без вода утре"}
{"url": "https://www.dnes.bg/notifikacii/2019/01/15/otlagane-na-brexit-bylgarite-glasuvat-za-evroparlament.399185", "text": "Българите, живеещи във Великобритания, ще могат да гласуват на европейските избори, ако Brexit бъде отложен или отменен след насроченото за днес гласуване на британския парламент по сделката за раздялата с ЕС.\r\nКамарата на представителите трябва да ратифицира или да отхвърли условията, договорени между ЕС и британското правителство за напускането.\r\nТе включват разпоредби за правата на европейските граждани на Острова, финансовите задължения на Лондон към европейската хазна, както и за статута на новата европейска граница между Ирландия и Северна Ирландия.\r\nСпоразумението за напускане предвижда и преходен период до края на 2020 г., през който европейското законодателство ще продължи да действа в Обединеното кралство, макар че то повече няма да е член на ЕС.\r\nАко британските депутати одобрят условията, Великобритания ще напусне по план на 29 март.\r\n                \n                Според последните промени в избирателния закон, българите във Великобритания, които са сред най-активните на избори, ще бъдат лишени от правото да участват в европейския вот. По силата на нови правила, приети през 2016 г, право да избират евродепутати в чужбина имат само българи, живеещи в държави от ЕС. Рестриктивната мярка е в сила само в България и в Кипър, от държавите, които разрешават гласуване в чужбина.\r\nТова обаче може да се промени, ако британското правителство реши да отложи или да се откаже от Brexit. Отлагането на напускането е един от седемте възможни сценария след решителния вот тази вечер в Лондон.\r\nНай-предвидимият от тях е одобрение на сделката. При него, след ратификация на условията от Европейския парламент, Великобритания напуска ЕС на 29 март в полунощ, а Брюксел и Лондон започват преговори за бъдещите си отношения. Европейското законодателство действа в Обединеното кралство до края на 2020 или 2021 г., като Великобритания продължава да спазва правилата и да плаща в европейския бюджет, без да има право на глас в Брюксел. В този случай българските избиратели няма да могат да гласуват на Острова за бъдещите български евродепутати.\r\nПри отхвърлянето на сделката възможностите са няколко в зависимост от броя на гласовете. Ако разликата е малка, премиерът Тереза Мей може да опита ново гласуване в британския парламент, за да я прокара. \r\nПри значителен превес на противниците на сделката, ще последва твърд Brexit с автоматична отмяна на цялото европейско законодателство от 30 май, придружено с транспортен и граничен хаос, търговски дефицити и опашки по границите. Ако поражението на Мей е значително, е вероятно на правителството да бъде поискан вот на недоверие, който обаче няма да отложи датата на нерегулирано напускане на ЕС.\r\nПетият сценарий предвижда провеждане на втори референдум, но той е малко вероятен заради ограниченото време до напускането.\r\nШестият е свързан с отлагане на настъпването на Brexit, което може да бъде поискано от британското правителство. Всички оставащи в ЕС 27 държави трябва да одобрят искането, като удължат преговорите до дата, уточнена между Лондон и Брюксел. При този вариант Великобритания ще остане в ЕС като редовен член, което ще позволи на българските граждани в Обединеното кралство да участват в гласуването за новите български евродепутати в края на май.\r\nСекции за евроизборите ще трябва да се отворят и при седмия сценарий, коментиран преди днешното гласуване в Лондон. Той предвижда Великобритания да се откаже от излизането си от ЕС. По силата на решение на Европейския съд това може да стане едностранно чрез изпращане на писмо от британското правителство до Съвета на ЕС преди 29 март. Писмото незабавно прекратява процеса на напускане и не се нуждае от одобрението на останалите еврочленки.\r\nПри него българите в Обединеното кралство също ще могат да гласуват за следващия Европейски парламент на 26 май. \r\n ", "date": "2019.01.15", "title": "Отлагане на Brexit: Българите гласуват за Европарламент "}
{"url": "https://www.dnes.bg/obshtestvo/2019/01/15/kyshta-ili-parcel-krai-sofiia-ot-30-000-do-165-000.399186", "text": "Засилен интерес към покупка на къщи и парцели край София, отчитат брокери от компания за недвижими имоти. Бюджетите на купувачите най-често са два типа – от 30 хил. до 60 хил. евро и до 165 хил евро. Като цените на имотите зависят пряко от локацията, коментират брокерите. Не малка част от клиентите разчитат на кредит или продават свой имот в София, за да закупят жилище в престижните райони близо до столицата като Банкя, Бояна и Драгалевци, докато имоти в Нови Искър купуват предимно хора с по-нисък бюджет.\n\r\nСделки се осъществяват предимно с имоти, които са разположени до 50 км. от столицата, за да могат работещите безпроблемно да пътуват до града всеки ден.\n\r\nИнвестиционната активност в нови жилищни проекти в покрайнините на София се засилва успоредно с търсенето. Наличието на свободни терени извън столицата позволява реализирането на по-мащабни проекти, включващи апартаменти, къщи, търговски обекти, детски градини и дори спортни съоръжения.\n                    \n                    \n                \r\nТри са основните типове клиенти, които търсят да си закупят имот или парцел извън града – семейства, бъдещи пенсионери и хора със свободни професии. Младите семейства често са хора, които заемат управленски позиции и разполагат с добри доходи за поддръжка на имота. Те търсят живот извън шума на големия град и искат да отглеждат децата си в по-спокойна обстановка. \n\r\nВторият тип са хора на възраст около 50 години. Техният мотив за покупка е свързан с планиране на пенсионирането си. Разчитат на повече удобства и качествена среда за живеене. Част от този тип клиенти работят в чужбина и възнамеряват да се завърнат в България след пенсиониране. \n\r\nЗасилва се интересът и от млади хора със свободни професии. Най-често те са заети в IT сферата, което им позволява да работят дистанционно. Те търсят добра алтернатива на градския живот.\n\r\nКупувачите търсят предимно самостоятелни къщи и терени за застрояване. Готовите имоти, които предпочитат, са с площ между 200 и 350 кв. м. А при парцелите се търсят терени с площ над 800 кв. м. до около 1,5 дка.\n\r\nПо-често хората предпочитат да купят двуфамилни жилища, пише в. \"Монитор\". Клиентите, които разполагат с ограничен бюджет, се насочват към къщи в комплекс. При тях обаче има такса за поддръжка.\n\r\nПреобладаващата част от клиентите предпочитат готов имот, вместо да строят тепърва. Но са склонни да инвестират средства при обзавеждането. Докато хората с по-нисък бюджет търсят евтин парцел, в който да построят сглобяема къща.\n\r\nНай-важното условие при покупка на имот извън столицата е осигуреният достъп до жилището целогодишно. Клиентите искат изрично да се уверят, че придвижването до имота им няма да бъде възпрепятствано през зимата. От значение е и близостта до спирки на обществения транспорт. При готовите имоти купувачите предпочитат къщите да са сравнително нови и да не се нуждаят от сериозен ремонт. Важно е наличието на просторен и равен двор. Когато търсят терен, хората обръщат внимание на изложението – накъде ще бъде насочена къщата. Това важи особено, когато има денивелация, коментират от компанията.", "date": "2019.01.15", "title": "Къща или парцел край София!? От €30 000 до €165 000"}
{"url": "https://www.dnes.bg/politika/2019/01/15/za-1-g-deputatite-navyrteli-1-3-mln-km-s-kolite.399187", "text": "1 314 466 километра са навъртели депутатите със служебните коли на Народното събрание от началото на мандата му на 19 април 2017 г. до края на юни 2018 г.\n\r\nРекордьор по пътуване със служебна лимузина е Галя Захариева от ГЕРБ. Тя е изминала 49 426 км между София и Нова Загора и така задминава дори шефовете на комисии, които имат постоянно на разположение служебна кола. Следват я Искрен Веселинов от ОП с 48 370 км и Нели Петрова от ГЕРБ с 47 123 км. Той пътува до Русе, а тя до Варна. \n\r\nОтделно на депутатите им се изплащат допълнителни пари за бензин, ако пътуват до избирателните си райони с личен автомобил. По това перо от Народното събрание са им изплатени малко над 1 милион лева. За да няма спекулации, всеки депутат има право да осребрява фактури за бензин до определен лимит в зависимост от отдалечеността на региона си. Лимитите се актуализират със заповед на парламентарния шеф на 6 месеца или година.\n                    \n                    \n                \r\nСред получилите най-много служебни средства за бензин са депутатите от най-отдалечените райони като Варна, Бургас, Добрич и Силистра, пише в. \"\". Така социалистът Красимир Янков, избран от Добрич, е взел 12 924 лв., а колегата му Даниел Йорданов - 11 643 лв.\n\r\nФактури за над 10 хиляди е осребрил Ерджан Ебатин от ДПС, който е от Варненския регион. Левите Георги Андреев и Александър Паунов, които също са избрани от Варна, са взели по близо 9500 лв. за бензин. Същата е сметката и на зам.-шефа на групата на патриотите Валентин Касабов от Бургас и на Димитър Александров от ГЕРБ, от Шумен.\n\r\n27 депутати не са осребрили нито веднъж фактура за бензин за посочения период. Сред тях са шефовете на управляващите групи Цветан Цветанов и Волен Сидеров, които се возят по принцип в партийни коли. Соцлидерката Корнелия Нинова е представила фактури за пътуване с лична кола за 426 лв. Лидерът на “Воля” Веселин Марешки декларира, че не се вози на служебна кола, но пък НС му е изплатило бележки за гориво за 1519 лв.", "date": "2019.01.15", "title": "За 1 г.: Депутатите навъртели 1.3 млн. км. с колите"}
{"url": "https://www.dnes.bg/obshtestvo/2019/01/15/kak-da-se-lekuvame-tradicionna-medicina-ili-homeopatiia.399197", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Обявена е грипна епидемия в 4 области в страната. Рязкото покачване на респираторните заболявания наложи временна училищна ваканция в засегнатите райони.\n\n\r\nСпециалистът по обща медицина и хомеопатия д-р Зорка Угринова обясни, че грипът има рязко брутално начало. \r\n\"В рамките на 30 минути може здравословното състояние рязко да се влоши с болки в цялото тяло, висока температура, главоболие, пориви за повръщане. При хомеопатията можем да се съобразим конкретно с оплакванията на пациентите и да използваме точните лекарства. В това лечение е много важно кого лекуваш. При децата е по-лесно, защото техният организъм е много бърз. Когато става въпрос за лекуване на по-възрастни – ефектът може да е по-бавен. От 3 до 4 дни може с хомеопатични лекарства да се улови инкубационния период на вируса. Цялостно излекуване се очаква за около 10 дни\", отбеляза още тя. \r\n                    \n                    \n                Д-р Угринова подчерта, че грипът не се лекува с антибиотици, тъй като те са насочени към бактериални инфекции.\r\nПрофилактиката е ключова, ако искаме да се предпазим от вируса на грип, настоя тя пред ", "date": "2019.01.15", "title": "Как да се лекуваме? Традиционна медицина или хомеопатия? "}
{"url": "https://www.dnes.bg/usa/2019/01/15/trymp-vidia-potencial-za-sytrudnichestvo-s-turciia.399194", "text": "Американският президент Доналд Тръмп заяви, че е казал по телефона на турския президент Реджеп Тайип Ердоган, че вижда \"голям потенциал за значително увеличаване\" на икономическото развитие между двете страни, предаде Ройтерс.\n\r\nТръмп заяви също така в Тwitter, че двамата с Ердоган са обсъдили \"своя успех през последните две седмици в борбата с остатъците от ИДИЛ и зона за сигурност от 20 мили\" в Сирия за кюрдските съюзници на САЩ.\r\nВ неделя Тръмп заплаши да съсипе турската икономика, ако Анкара нападне кюрдите, припомня БТА. Той също така каза, че САЩ започват обявеното от него изтегляне на американските войски от Сирия, но ще продължат да нанасят удари срещу бойците на групировката \"Ислямска държава\" там.", "date": "2019.01.15", "title": "Тръмп видя потенциал за сътрудничество с Турция"}
{"url": "https://www.dnes.bg/football/2019/01/15/krai-na-sagata-levski-izpusna-martin-rainov.399212", "text": "Капитанът на Берое Мартин Райнов ще продължи да играе под Аязмото и през пролетния дял от сезона в Първа лига, пише \"Меридиан мач\". \r\nОколо бъдещето на национала се разви сага покрай евентуален негов трансфер в Левски. В крайна сметка от ръководството на \"сините\" нямат намерение да платят откупващата клауза и възможността Райнов да заиграе на \"Герена\" окончателно пропадна.\r\n \r\nДори самият футболист вече не мисли за подобно развитие на кариерата си и е с нагласата да помогне на Берое да се пребори за участие в Лига Европа, довериха негови близки.\r\n \r\nРайнов ще отпътува със съотборниците си на подготвителния лагер в турския курорт Белек в сряда.\r\n \r\nПрипомняме, че Левски още чака първото си ново попълнение за 2019 г. \"Сините\" подписаха с вратаря Николай Михайлов в края на миналата година, треньорът Славиша Стоянович иска още централен защитник, халф, крило и нападател.\r\n \r\nТой предпочита новите попълнения да са българи, но вчера на проби пристигна френският нападател Микаел Жордан Н'Кололо. \r\n \r\n\r\n \r\n ", "date": "2019.01.15", "title": "Край на сагата: Левски изпусна Мартин Райнов"}
{"url": "https://www.dnes.bg/sofia/2019/01/15/poduiane-teroriziran-ot-apashi-spasenie-niama.399201", "text": "Серия от обири, разбивания на коли и вандалски прояви. Банда вилнее в няколко столични квартала.\r\nКрадците опитват да влизат и в жилищните блокове. Дори охранителните камери не ги спират в \"Подуяне\".\n\r\nВ един от блоковете хората са сложили 8 камери, за да се пазят, но засега няма резултат. Те обясняват, че многократно са подавали жалби в полицията.\r\n\"Това е от години\", жалват се потърпевшите пред Нова тв.\r\nЖените в квартала ги е страх да се прибират сами вечер, защото е имало и нападения над хора.", "date": "2019.01.15", "title": "\"Подуяне\" тероризиран от апаши. Спасение – няма! "}
{"url": "https://www.dnes.bg/business/2019/01/15/stachka-otmeneni-sa-poleti-ot-sofiia-do-frankfurt-i-hamburg.399216", "text": "Отменени са полетите до Франкфурт и Хамбург заради стачка в Германия, съобщиха от Летище \"София\".\r\nДнес авиокомпаниите \"Луфтханза\" и \"Райънеър\" отменят следните полети от и до летище София:\r\nLH1429, излитащ от София за Франкфурт в 06:50 ч.\r\nLH1426, пристигащ от Франкфурт за София в 13:40 ч.\r\nLH1427, излитащ от София за Франкфурт в 14:25 ч.\r\nLH1428, пристигащ от Франкфурт за София в 22:15 ч.\r\nFR6405, излитащ от София за Хамбург в 17:30 ч.\r\nFR6406, пристигащ от Хамбург за София в 23:10 ч.\r\nОт Летище \"София\" призовават пътниците за повече информация да се обръщат към авиокомпанията, която изпълнява полетите.", "date": "2019.01.15", "title": "Стачка: Отменени са полети от София до Франкфурт и Хамбург"}
{"url": "https://www.dnes.bg/sofia/2019/01/15/remont-a-sled-remonta-lunen-peizaj-po-konstantin-velichkov.399200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНапуквания, пропадания и дупки, а шахтите вече са разбити. Такава е картината на столичния бул. \"Константин Величков\", който бе ремонтиран съвсем наскоро.\r\nОт гражданската организация \"Спаси София\" разпространиха снимки, показващи разпадащата се асфалтова настилка, пусната в експлоатация само преди месец.\n\r\nТрасето трябваше да бъде отворено на 15 септември, след което срокът се измести за декември.\r\nСпоред Гергин Борисов от \"Спаси София\" целият булевард е пълен с гледки на разбит асфалт, дупки и хлътнали шахти.\r\n\"Вече има парчета асфалт, които могат да се изровят с ръце. Не е нормално за инфраструктура, която се руши след 3 месеца, да плащаме 1 млн. лв.\", категоричен бе Борисов пред \r\n                    \n                    \n                По думите му целият ремонт трябва да е направен така, че да издържа натоварването на движението и асфалтът да не се напука за седмици.\r\n\"Не знаем вече по какъв начин да обясняваме на институциите, че когато се дават пари, трябва да се дават за нещо качествено. Факт е, че след ремонта движението по бул. \"Константин Величков\" се затрудни още повече\", допълни той.\r\nБорисов обясни, че за този ремонт е нямало нито обществена поръчка, нито обществено обсъждане, а дори и представяне на проекта.\r\nИнж. Даниел Евлогиев от дирекция \"Транспортна инфраструктура\" към СО разясни, че обектът все още не е завършен напълно заради влошаване на метеорологичните условия.\r\n\"Температурата трябва да е над 5 градуса, за да може да бъде изпълнена фуга, която се полага между релсата и пътната настилка. Нямаше как да продължим ремонта, защото лошото време настъпи много рано. Ремонтът ще бъде за сметка на фирмата изпълнител\", добави инж. Евлогиев.", "date": "2019.01.15", "title": "Ремонт, а след ремонта... лунен пейзаж по \"Константин Величков\""}
{"url": "https://www.dnes.bg/stranata/2019/01/15/diunite-vs-apetitite-stroi-se-na-silistar-na-smokinia-se-kopae.399206", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поръчителят на разкопаването на пясъчните дюни на къмпинга \"Смокиня\", 46-годишният Иван Нончев, беше арестуван, след което бе пуснат под парична гаранция в размер на 10 000 лева. Но... не се признава за виновен.\r\nЗаедно с него под парична гаранция от 2 000 лева бе освободен и 24-годишният Манол Пазвантов, който разорал дюните с багер. Срещу двамата е повдигнато обвинение за унищожаване на природна забележителност. Законът за това престъпление предвижда лишаване от свобода до 3 години или пробация. Глобите са от 3000 до 10 000 лева.\n\n\n\r\n\"Дюните в страната са държавни, как обаче 70% от тях са станали частна собственост. За съжаление е възможно там да бъде издигнат и нов строеж, тъй като това се е случвало не веднъж по Черноморието ни\", коментира пред  музикантът и екоактивист Васил Гюров.\r\n                    \n                    \n                По думите му, апетитът за разполагане на хотели на пясъка, е огромен.\r\n\"В момента се строи на Силистар, с багери се изсипва пръст върху пясъка, за да може след това да се твърди, че това всъщност не е пясък\", допълни още Гюров.\r\nВсе още се проверява дали концесионерът или наемателят на плажа е знаел за това, което се случило. Няма установени очевидци. Пясъчните защитени образувания са били разкопани в следобедните часове на 11 януари.\r\nВчера инспектори от Регионалната инспекция по опазване на околната среда и водите са извършили повторна проверка на увредените дюни на къмпинга \"Смокиня\", за да определят точните координати от засегнатия имот. \r\nКонцесионерът или наемателят на плажа ще бъде подведен под административно наказателна отговорност.", "date": "2019.01.15", "title": "Дюните vs. апетитите: Строи се на Силистар, на Смокиня се копае!"}
{"url": "https://www.dnes.bg/rusia/2019/01/15/gyrciia-sreshtu-rusiia-ne-se-mesete-vyv-vytreshnite-ni-raboti.399202", "text": "Външното министерство на Гърция призова Русия да не се намесва във вътрешните й работи във връзка с Преспанския договор и да признае Бившата югославска република Македония под името Северна Македония. Това се казва в изявление на гръцкото външно ведомство във връзка с коментар на МВнР на Русия, разпространен по-рано.  \n\r\n\"Преспанският договор допринася още от момента на неговото подписване за укрепването на стабилността и мира на Балканите. Той представлява международно признат модел за разрешаване на спорове между две независими суверенни държави под егидата на ООН без каквато и да е намеса на трети страни\", се казва в изявлението, цитирано от ТАСС. \n\r\nГръцкото външно министерство посочва, че международните партньори на Гърция \"са призовани да уважават духа и буквата на Договора и да приветстват факта, че политическото ръководство на двете страни демонстрира необходимата политическа смелост за постигане на решение по този особено остър въпрос, защитавайки при това своите национални интереси\".\n\n\n\r\n                    \n                    \n                \"Споменаването на политически събития на вътрешната арена на приятелски страни от страна на руското МВнР е несъвместимо с нивото, което характеризира отношенията между Гърция и Русия и отдавнашните тесни приятелски връзки между нашите народи\", посочват от Атина. \n\r\nОттам изразяват увереност, че Русия \"ще зачита чувствителността на гръцкия народ по отношение употребата на името Македония\" и отсега нататък ще използва за страната\"новото конституционно име съответно Северна Македония\" и \"най-важното – ще се въздържа от аналогични изявления, които представляват намеса във вътрешните работи на Гърция\", заключават от гръцкото външно министерство. \n\r\nВ понеделник руското външно министерство разпространи коментар, в който се казва, че решението на парламента на Македония, гласувал за приемане на новото име на страната, е наложено отвън и не отразява волята на народа. \n\r\n\"Налице е продължаване на наложен отвън процес на изкуствено прекрояване на името на държавата с цел форсирано въвличане на Скопие в НАТО. Това става в нарушение на македонското законодателство. Позицията на държавния глава на Република Македония и мнозинството от нейното население, които отхвърлят преспанската сделка, се игнорират\", заявиха от руското външно министерство. \n\r\n\"За взривоопасността на ситуацията, която има потенциала да подкопае стабилността и сигурността на Балканите, красноречиво свидетелстват и последните събития в Гърция – излизането от правителствената коалиция на лидера на \"Независими гърци\" Панос Каменос, която се обяви против Преспанския договор, започване на процедурата по вот на доверие към кабинета – посочиха от Москва. - Трябва да се отбележи, че в Атина прокарват преспанската сделка, заобикаляйки мнението на гражданите на страната, за референдум по този въпрос, засягащ изконните национални интереси, не става дума\". \n\r\nОт Москва подчертават, че устойчиво решение на проблема с името на Македония трябва да бъде намерено \"без външен натиск, налагане отвън на срокове и условия, опирайки се на широка обществена подкрепа и единствено в рамките на правното поле\".\r\nDnes.bg припомня, че скоро след подписването на Преспанския договор през лятото на 2018 г. между Атина и Скопие се случи нещо на пръв поглед неочаквано предвид близките отношения между Гърция и Русия - Гърция реши да изгони двама руски дипломати и да забрани влизането в страната на други двама, обвинявайки ги в намеса във вътрешните работи на страната и незаконни действия срещу националната й сигурност.\n\r\nРуските дипломати опитвали да се сдобият незаконно с информация и да подкупят гръцки държавни служители, както и да придобият влияние в общини. Според източници Русия е опитала да се намеси в чувствителен въпрос, какъвто е договорът между Гърция и Македония за името и по този начин да засегне негативно ролята на Гърция на Балканите. Същите източници отбелязват, че е имало многобройни координирани усилия за разширяване на руското влияние в Гърция.", "date": "2019.01.15", "title": "Гърция срещу Русия: Не се месете във вътрешните ни работи!"}
{"url": "https://www.dnes.bg/football/2019/01/15/grisho-igrae-v-udoben-chas-na-australian-open.399208", "text": "Ракета №1 на България Григор Димитров излиза в удобен за нас час във 2-ия кръг на Australian Open. \r\nГришо среща уругваеца Пабло Куевас в сряда на Корт №3 не преди 09:30 часа родно време. Двамата откриват вечерната сесия в Мелбърн, а преди тях играят Стефанос Циципас, Мария Сакари и Дона Векич.\r\n \r\nКуевас е №94 в световната ранглиста и на старта елиминира Душан Лайович след 6:4, 7:5, 6:1. Димитров, №21 на планетата, пък се справи със сърбина Янко Типсаревич с 4:6, 6:3, 6:1, 6:4.\r\n \r\nДвамата имат 3 изиграни мача помежду си и предимството е на страната на българина – 2 срещу 1 победи.\r\n \r\nСъперник в 3-ия кръг на Гришо или Куевас ще е Томас Фабиано (Италия, №100) или Рейли Опелка (САЩ, №102), като мачът ще се играе в петък.\r\n \r\n", "date": "2019.01.15", "title": "Гришо играе в удобен час на Australian Open"}
{"url": "https://www.dnes.bg/balkani/2019/01/15/podpisano-albanskiiat-oficialen-ezik-v-makedoniia.399204", "text": "Председателят на македонския парламент Талат Джафери подписа закона за употреба на езиците, с което албанският става втори официален език в Македония. Джафери съобщи, че снощи е изпратил закона за бъде публикуване в Държавен вестник, с което влиза в сила.\n\r\nЗаконът за употреба на езиците предвижда превръщане в законови текстове на конституционните поправки по отношение употребата на езика, който говорят най-малко 20 процента от гражданите на Република Македония, и неговата азбука, съобщиха македонските медии, цитирани от БТА.\n\n\n\r\nПарламентът гласува този закон на 11 януари миналата година, а президентът Георге Иванов отказа да го подпише. Законът отново бе гласуван на 14 март миналата година. Депутатите от опозиционната ВМРО-ДПМНЕ не го подкрепиха.\n                    \n                    \n                \r\nСветовният македонски конгрес /СМК/ ще събира подписи за организиране на нов референдум, на който македонските граждани да отговорят на въпроса: \"Съгласни ли сте името на държавата Македония да се промени в Северна Македония?\", съобщава вестник \"Нова Македония\". Ако инициативата бъде подкрепена от 150 000 граждани, Собранието ще бъде задължено да насрочи нов референдсум.\n\r\nЗаконодателно-правната комисия и Комисията за политическата система оцениха инициативата на Тодор Петров от СМК като редовна и се съгласиха, че може да започне събирането на необходимите подписи. Петров смята, че гражданите трябва да отговорят на референдум на прецизен и недвусмислен въпрос, за да се провери взетото преди четири дни решение на парламента за смяна на името.\n\r\nСъбирането на подписите ще започне, след като председателят на парламента Талат Джафери изпрати становищата на парламентарните комисии до премиера Зоран Заев и в Държавната изборна комиссия. Няма обаче срок, до който Джафери да изпрати становищата до ДИК.", "date": "2019.01.15", "title": "Подписано: Албанският – официален език в Македония!"}
{"url": "https://www.dnes.bg/notifikacii/2019/01/15/kandidat-ubiec-takyv-bil-myjyt-napadnal-kursanti.399209", "text": "Справедливост - това поискаха родителите на петимата курсанти от Военния университет, които бяха нападнати с брадва по пътя между Сливен и Гурково. Полицията задържа 32-годишен мъж по случая.\n\n\r\nАрестуваният е Йордан Пенев от ромски произход, който до момента има над 20 криминални регистрации – множество кражби, сред които кражби с взлом, хулигански прояви, сред които и нанасяне на средна телесна повреда, възпрепятстване на органите на властта и няколко влезли в сила присъди.\r\nОказа се, че с него е пътувала и жена, която обаче не е била задържана.\r\n\"Доколкото имам информация, с този кандидат-убиец е пътувал и някаква жена. Тази жена нито е задържана, нито някакво обвинение спрямо нея. На 100% трябва да бъде задържана и тя. Иначе след няколко дни други родители ще четат по сайтове новини и ще слушат разни политици\", заяви пред bTV Господин Вълчев, баща на момичето, пътувало в нападнатия автомобил.\r\n                \n                Родителите на курсантите изразиха съмнения, че случаят може да бъде потулен.\r\n\"Притесненията са ни, че не можем да се движим свободно из държавата си, не трябва да има такива хора по пътищата, защото всеки един от нас може да е застрашен\", коментира Соня Атанасова, майка на младежа, който е шофирал автомобила.\r\nРодителите казаха още, че според тях нападателят трябва да бъде съден за опит за предумишлено убийство.", "date": "2019.01.15", "title": "Кандидат – убиец! Такъв бил мъжът, нападнал курсанти"}
{"url": "https://www.dnes.bg/stranata/2019/01/15/uraganen-viatyr-izpochupi-styklata-na-uchilishte-v-sopot.399240", "text": "Учениците от професионалната гимназия \"Ген. Владимир Заимов\" в Сопот бяха евакуирани тази сутрин.\r\nТова се е наложило заради ураганния вятър, който е изпочупил голяма част от стъклата на сградата, съобщи .\r\nВятърът в града е с пориви до 90 км/ч. \r\nВ Карлово няма ток в половината град. От Общината предупредиха, че вятърът днес и утре ще е много силен. \r\nМестните власти съветват хората да бъдат внимателни за летящи във въздуха предмети, да не се движат в близост до жилищни сгради и строителни обекти, да приберат от терасите си всичко, което при силен вятър може да нарани преминаващите по тротоарите, собствениците на строителни фирми да укрепят скелетата и оградите, тъй като те също са уязвими при опасно силния вятър.", "date": "2019.01.15", "title": "Ураганен вятър изпочупи стъклата на училище в Сопот "}
{"url": "https://www.dnes.bg/zvezdi/2019/01/15/adam-lavin-i-behati-prinslu-liubov-po-internet.399213", "text": "Романсът между Бехати Принслу и Адам Лавин започнал по интернет. Моделът и вокалистът на Maroon 5 се ожениха през 2014 г. и имат две дъщерички - Дъсти Роуз на 2 г. и Джио Грейс на 10 месеца.\r\nАдам се свързал с Бехати, за да я покани да участва във видеоклип, но те си общували чрез имейли цял месец. Чак тогава двамата се видели на живо.\r\n\"Запознах се със съпруга си чрез общ приятел. Адам търсеше момиче за музикален клип, което трябва да изиграе и някои екшън сцени и нашият приятел му предложи мен, защото знае, че аз се съгласявам на всичко. Адам ми писа имейл и ме попита дали съм готова да направя каквото трябваше. В крайна сметка не го направих, но ние продължихме да си пишем. Беше толкова естествена кореспонденция, че се влюбихме още докато си пращахме имейли\", разказа красавицата. \r\n", "date": "2019.01.15", "title": "Адам Лавин и Бехати Принслу – любов по... интернет"}
{"url": "https://www.dnes.bg/muzika/2019/01/15/bylgarskiiat-folklor-eva-kvartet-s-koncert-v-shveicariia.399236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българската певческа формация за фолклорна музика \"Ева Квартет\" с концерт в Швейцария по покана на българската общност там. \n\r\n\"През 1995 година се сформирахме като \"Ева Квартет\", след като ни приеха в \"Мистерията на българските гласове\". Когато са в чужбина, българите милеят за страната си\", категорична е София Ковачева.\n\r\nПо думите ѝ формацията се опитва да обърне внимание на всички фолклорни области и да пее песни отвсякъде.\n\r\n\"Има голяма разлика, когато пееш в малка формация и в по-голяма. \"Ева Квартет\" и \"Мистерията на българските гласове\" ни носят различни усещания, различни сцени, различна музика. Имаме различни модели за работа\", допълни още Евелина Спасова пред \r\nТе обясниха, че \"Мистерията на българските градове\" е доста по-голяма формация, докато \"Ева Квартет\" е изградена четири души.\n                    \n                    \n                \r\n\"Българите в Швейцария ни поканиха да направим концерт там. Това е доста дълго плануван концерт. Следващата седмица пък ще пътуваме до Лондон с \"Мистерията на българските гласове\", завърши Спасова.\r\n ", "date": "2019.01.15", "title": "Българският фолклор - \"Ева Квартет\" с концерт в Швейцария"}
{"url": "https://www.dnes.bg/stranata/2019/01/15/libiiskiiat-tanker-badr-vyrnat-v-burgas.399265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаради неизрядни документи и опасност от екокатастрофа либийският танкер БАДР е върнат на бургаското пристанище.\r\nЗаповедта е на Изпълнителната агенция \"Морска администрация\", която иска да бъде извършен и ремонт на кораба.\r\nБлизо две седмици корабът е бил извън българските териториални води, съобщи директорът на \"Морска администрация\" капитан Живко Петров.\n\r\nПреди дни бяха образувани две досъдебни производства по случая, за който Либия обвини страната ни в пиратство, предава . \r\nСлед смяната на собствеността му на 21 декември, корабът продължава да плава под панамски флаг, а екипажът му е украински.\r\n                    \n                    \n                А фирмата \"Булгаргеомин\", влязла във владение на танкера, обясни - били са принудени да се върнат на бургаското пристанище докато бъде изчистен спорният казус със собствеността.\n\r\n\n\r\n ", "date": "2019.01.15", "title": "Либийският танкер БАДР – върнат в Бургас!?"}
{"url": "https://www.dnes.bg/business/2019/01/15/bloomberg-tv-bulgaria-s-nagrada-ot-bfb.399269", "text": "На церемонията, която се провежда за 18-ти път в историята на БФБ, бяха присъдени награди в 5 категории.\r\nНаградата за за инвестиционен посредник, сключил най-много сделки на БФБ–София през 2018, бе присъдена на Карол.\r\nА наградата за инвестиционен посредник, реализирал най-висок оборот на БФБ през 2018 – на Първа финансова брокерска къща. Градус АД се сдоби с приз за емитент с най-голям принос за развитието на капиталовия пазар през изминалата година.\r\nОтличие за медии с най-голям и сериозен принос за популяризането на капиталовия пазар през 2018 бяха присъдени на  и Profit.\r\nНародният представител Делян Добрев бе отличен за личност с най-голям принос за развитието на капиталовия пазар през изминалата година.", "date": "2019.01.15", "title": "Bloomberg TV Bulgaria с награда от БФБ "}
{"url": "https://www.dnes.bg/stranata/2019/01/15/zlatni-nakiti-za-nad-100-bona-zaloveni-na-kapitan-andreevo.399224", "text": "Опити за контрабанда на близо 2 кг. златни бижута предотвратиха митничарите при проверки на леки автомобили на ГКПП Капитан Андреево, съобщиха от Агенция \"Митници\".\n\r\nПри първия случай за инспекция са били отклонени съпрузи в кола с чужда регистрация. Те заявили, че не пренасят нищо за деклариране. При проверката се установило, че в дамската чанта и в джоба на връхната дреха на жената са укрити 42 изделия от жълт метал - пръстени, медальони, гривни, синджири, обици и монети. Според експертизата на вещото лице откритите накити с общо тегло 1550 грама са златни и са на стойност 106 272 лева.\r\nБижутата са били иззети и подлежат на отнемане в полза на държавата. По случая е образувано досъдебно производство.\r\n                    \n                    \n                При другия случай – при проверка на лек автомобил униформените откриват укрити в увит в одеяло несесер 400 грама златни накити и монети. Накитите са били задържани, а на нарушителя, австрийски гражданин, е съставен акт.\n\r\nВ новогодишната нощ бе предотвратена контрабанда на над 2,5 килограма контрабандни златни изделия и накити, открити при проверка на лек автомобил, съобщават още от митницата.\r\nЗлатото е било намерено в джобове в дрехи на шофьора, поставени в кутии в различни чанти. По случая е било образувано досъдебно производство.", "date": "2019.01.15", "title": "Златни накити за над 100 бона заловени на \"Капитан Андреево\""}
{"url": "https://www.dnes.bg/balkani/2019/01/15/belgrad-i-prishtina-se-razbirat-kosovo-i-albaniia-se-obediniavat.399272", "text": "Албания насърчава постигането на окончателно споразумение между Белград и Прищина, защото то ще направи възможно обединението на Албания с Косово, заяви албанският премиер Еди Рама в телевизионно предаване снощи по прищинска телевизия, цитиран от Танюг.\r\n\"Позицията ми е, че окончателното споразумение между Сърбия и Косово, което ще има като резултат признаването на Косово и окончателното му отделяне от историята със Сърбия, признато и гарантирано от САЩ и ЕС, е споразумението, което искаме\", каза Рама.\r\n\"Тук сме да подкрепим споразумението, подкрепяно и от онези, които вдъхнаха на Косово свобода и демокрация. Косово не е освободил президентът на Албания Илир Мета, а онези, които днес имат права и задачи, САЩ и ЕС, да стимулират двете страни към окончателно споразумение и на неговата основа Албания да се обедини с Косово\", каза албанският премиер.\r\n\"Разбирате ли това или не? С кого говоря тук, с кого?\", запита Рама, цитиран от БТА.", "date": "2019.01.15", "title": "Белград и Прищина се разбират, Косово и Албания се обединяват!"}
{"url": "https://www.dnes.bg/science/2019/01/15/bylgari-otkriha-ledena-riba-s-prozrachna-kryv-na-antarktida.399228", "text": "27-ата българска антарктическа експедиция вече е преполовена. Изминаха два месеца от началото й. В нея изпълняваме една национална полярна програма с много сериозна научна част - седем български проекта, одобрени от специализирана комисия, от хабилитирани преподаватели с антарктически опит, заявава проф. Христо Пимпирев в интервю за \"Монитор\".\r\nПо думите му проектите им са финансирани от Министерството на образованието и науката. \r\n\"Малко или много разчитахме и на спонсори, до последния момент не се знаеше как ще се проведе самата експедицията. Сега всичко е планирано и с гордост мога да заявя, че върви отлично\", обяснява той. \r\nСпоред Пимпирев това може би е най-успешната експедиция досега. \r\n                    \n                    \n                \"Акцентът беше преди всичко върху научната програма. Тази година има и много чуждестранни учени от страни, които тепърва започват изследванията си на Антарктида. С мен бяха две колумбийски изследователки. Едната изследваше движението на ледниците, свързано с глобалното затопляне\". \r\n\"Другата вземаше генетичен материал от тюлени и китове в южния океан, където влизахме с нашите лодки \"Зодиак\". Интересното е, че тя изследва косатки в Карибите и ще бъде интересно генетичното сходство между косатките в тропическите води и в най-студените води на Земята\", обясни още той. \r\nПроф. Пимпирев уточни, че работата през тези два месеца е била съсредоточена върху биологичните изследвания. \r\n\"Съдействието между учени и логистици в работата ни води до най-добри резултати. Те събраха огромно количество материал и се надяват на нови видове. Освен това за научни цели успяхме да хванем една антарктическа ледена риба. Тя няма хемоглобин в кръвта и кръвта й е прозрачна. Сравнително рядка е\", уточни той.\r\nПо думите му преди 15 години отново са се натъкнали на такава. Сега е за втори път. \r\n\"Тогава обаче не успяхме да я съхраним и да я транспортираме до България. Сега успяхме да я запазим и се надяваме да стане експонат в Природонаучния музей, където има изключително богата експозиция на риба. Точно такъв вид обаче няма\". \r\nОт експедицията предстои да бъдат изследвани климатичните промени върху околната среда, да се направят геоложки изследвания, ще бъде изследвана и една слабо проучена територия на един нос в близост до българската база, до който се стига при хубаво време. \r\nЩе се изследва и връзката между Антарктида и Южна Америка в последния период от живота на динозаврите. На о-в Ливингстън също има останки от такива динозаври. \r\n\"Дали има връзка между Антарктида и Южна Америка и кога е била тя, тепърва ще видим. Трябва да докажем, че динозаврите са преминали от Антарктида в Южна Америка. Това са глобални промени, които са изключително важни за науката\", допълни още проф. Пимпирев. ", "date": "2019.01.15", "title": "Българи откриха ледена риба с прозрачна кръв на Антарктида"}
{"url": "https://www.dnes.bg/football/2019/01/15/levski-testva-norvejki-zashtitnik.399264", "text": "Бранителят Магнар Йодегор от днес се присъедини към лагера на Левски в Агия Напа, съобщиха от клуба. Норвежкият централен защитник ще премине пробен период, като вече стартира тренировки с тима. 25-годишният Йодегор е свободен агент, след като неговият договор с Тромсьо изтече на 1-и януари. През кариерата си той има 163 мача и 3 гола елитното норвежко първенство, както и 60 двубоя и две попадения за различните младежки и юношески формации на националния отбор. Йодегор бе титуляр за Тромсьо през изминалия сезон, като последният му официален мач е загуба с 0:2 срещу Сарпсборг на 24-и ноември. В кариерата си той е играл още за Сарпсборг (71 мача, 1 гол), Молде (8/0), Лилестрьом (22/0) и Тромсьо (113/2). Може да се подвизава още като десен защитник, Transfermarkt го оценява на 200 хиляди евро. Не е тайна, че треньорът на \"сините\" Славиша Стоянович иска нов защитник. Нароченият за гонене Аймен Белаид не замина с Левски за лагера в Кипър, исландският национал Холмар Ейолфсон е аут до края на сезона, а договорът на  Давид Яблонски изтича през лятото и не е изключено да напусне още този месец. На проби при 26-кратния шампион на България вчера пристигна и офанзивният футболист Микаел Жордан Н'Кололо. Очаква се той и Йодегор да играят в първата контрола в Кипър срещу руския УФА, която ще се състои на 19 януари, събота. ", "date": "2019.01.15", "title": "Левски тества норвежки защитник"}
{"url": "https://www.dnes.bg/stranata/2019/01/15/uchenichka-chati-s-dvama-predizvika-liubovna-drama.399233", "text": "Дванайсетокласник в Стражица счупи зъб на по-малък ученик в бой за момиче. Екшънът се разиграл в понеделник по обед зад учебно заведение в града.\r\nАбитуриентът и по-малкият ученик си пишели във Facebook с едно и също момиче. Между двете момчета започнала разпра, която прераснала в бой. \r\nПо-големият забил юмрук в лицето на по-малкия, с което му причинил средна телесна повреда. Боят се разиграл пред очите на други деца, които разтървали спорещите. \r\nПострадалият ученик позвънил на баща си, а той пък подал сигнал в полицията. Образувано е досъдебно производство.\r\nРаботата по изясняване на случая продължава.", "date": "2019.01.15", "title": "Ученичка чати с двама. Предизвика любовна драма"}
{"url": "https://www.dnes.bg/stranata/2019/01/15/143-shkola-i-detski-gradini-sa-v-gripna-vakanciia.399252", "text": "В 143 училища и детски градини в страната е преустановен учебният процес, съобщи пресцентърът на Министерството на образованието и науката.\n\n\r\nЗаради висока заболеваемост от грип в 137 училища в Бургаска област днес няма да има учебни занятия.\n\r\nВ три училища в област Пловдив няма да се учи заради влошени метеорологични условия. Това са Професионалната гимназия по икономика \"Тодор Г. Влайков\" и Основното училище \"Христо Г. Данов\" в село Клисура. В Професионалната гимназия \"Ген. Владимир Заимов\" в Сопот днес няма занятия заради силния вятър и ниските температури в училищната сграда.\n\r\nЛоши метеорологични условия са причина в две учебни заведения в Кюстендилска област също да няма учебен процес - в Основното училище \"Христо Ботев\" и в Детската градина \"Райна княгиня\" в община Невестино.\n                    \n                    \n                \r\nНяма учебни занятия и в Детската градина \"Детелина\" в село Черно поле, община Ружинци, Видинска област.\n\r\nОт 16 до 18 януари, включително, училищата в област Стара Загора, в област Шумен и в община Силистра ще бъдат в грипна ваканция.\n\r\nПред обявяване на грипна епидемия са областите Ямбол, Перник и Пазарджик, информират от МОН.", "date": "2019.01.15", "title": "143 школа и детски градини са в грипна ваканция"}
{"url": "https://www.dnes.bg/notifikacii/2019/01/15/nuleva-inflaciia-za-dekemvri-godishnata-za-2018-a-2-8.399231", "text": "Месечната инфлация за декември е нулева, по данни на НСИ. Годишната за декември 2018 г. спрямо декември 2017 г. е 2.7%, а средногодишната за 2018-а е 2.8%.\n\r\nПрез декември спрямо ноември има най-голямо увеличение в цените, свързани с развлечения и култура - с 4.3%, а най-осезаемо намаление при транспорта - с 2.7%.\n\r\nПоевтинели са свинското месо - с 2.4%, цитрусови и южни плодове - с 9.8%, маслини - с 2.5% и др. Ръст има при доматите - с 4.3%, краставици - с 3.2%, зеле - с 10.8%, зрял лук - с 11.8% и др.\r\nПо-малко ни е струвало дизелово гориво - с 6.6%, автомобилен бензин А95H - с 8.4%, автомобилен бензин А98Н - с 6.2%, газ пропан-бутан за ЛТС - с 8.5% и др.\r\nВ празничния декември обаче с цели  43.5% е поскъпнал пътническият въздушен транспорт, а пакетните услуги за почивка и туристически пътувания - с 10.3%. По-скъпи са били услугите във ваканционни центрове и курорти - с 3.4%.\n                \n                \r\nЦените на лекарските услуги са се увеличили с 0.2%, а цените на лекарствените продукти и стоматологичните услуги остават на равнището от предходния месец.\n\r\nЦените на стоките и услугите от малката кошница за най-нискодоходните 20% от домакинствата са се променили минимално спрямо ноември - при хранителните продукти има увеличение с 0.3%, при нехранителните намаление с 0.2% а цените на услугите остават на равнището от миналия месец.\n\r\n ", "date": "2019.01.15", "title": "Нулева инфлация за декември, годишната за 2018-а - 2.8%"}
{"url": "https://www.dnes.bg/cars/2019/01/15/ford-razkri-nai-moshtniia-model-v-istoriiata-si.399242", "text": "Компанията Ford представи на автосалона в Детройт най-радикалния вариант на купето Mustang. Това е версията Shelby GT500, която е получила 5,2-литров V8 с компресор, чиято мощност превишава 700 к.с. Това превръща автомобила в най-мощния модел на Ford в цялата история на марката.\n\r\nВъпреки че като обем този двигател се доближава до мотора Voodoo, поставян на Mustang Shelby GT350, между двата агрегата няма почти нищо общо. Новият двигател е високооборотен, атмосферен, като благодарение на компресора Roots и течния интеркулер, мощността му превишава 700 к.с.\n\r\nСпециално за GT500 е разаботен нов алуминиев блок на мотора с увеличени канали за охлаждащата течност и маслото, а също така и усилени основни компоненти. Двигателят работи в комбинация с роботизирана скоростна кутия, която за първи път се поставя на Mustang. Това е 7-степенен агрегат Tremec с два съединителя, който сменя предавките за 100 милисекунди.\n                    \n                    \n                \r\nВодачът има на разположение 5 режима на работа на трансмисията и мотора, като сред тях са пистов и за драг-надпревари. Първият е предназначен за любители, които искат да се пробват на писта, а вторият – за ускорение на права отсечка.\r\n", "date": "2019.01.15", "title": "Ford разкри най-мощния модел в историята си"}
{"url": "https://www.dnes.bg/zvezdi/2019/01/15/kato-arabski-sheih-azis-otmaria-v-dubai.399286", "text": "След като превзе съседна Турция с музиката си, време е за Дубай, където в последно време е модерно да си почиват много от родните звезди. От няколко дни Азис е в екзотичната дестинация и там определено му харесва.\r\nПопфолк изпълнителят качи снимка от хотела в социалните мрежи. На нея той е облечен по-нестандартно – с черна роба. Въпреки че не носи тюрбан на главата си, Азис бързо бе оприличен от своите почитатели на арабски шейх.\r\n\"Винаги трябва да има човек една нова рокля\", написа негова последователка под кадъра. Друга пък изтъкна, че му отива черно. \r\nНе е ясно дали Азис е сложил робата, за да снима нов клип или просто е искал да се слее с местните жители.\r\n \r\nПринц Азис, както се нарича изпълнителят в социалната мрежа, е на почивка в Дубай заедно със свой приятел.\r\n \r\nИнтересен е фактът, че отморявайки на топло, изпълнителят е срещнал Златка Райкова и Благой Георгиев, които наскоро се сгодиха. Плеймейтката качи няколко техни общи снимки, от които личи, че тя и певецът са загърбили спречкването си отпреди години.\r\n\r\n", "date": "2019.01.15", "title": "Като арабски шейх: Азис отмаря в Дубай"}
