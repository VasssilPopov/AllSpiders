{"url": "https://www.dnes.bg/health/2019/10/19/za-kakvo-e-polezno-jenskoto-bile.426635", "text": "Женско биле е полезна билка с много свойства, които оказват благотворно влияние върху здравето. Тя съдържа биоактивни вещества, които имат редица ползи. Едно от тези активни вещества е глициризиновата киселина. Тя се използва в много козметични продукти заради полезните ѝ влияния върху кожата.\r\n\r\nКато с всяко полезно нещо, с женското биле не трябва да се злоупотребява, защото тази билка може да има и странични ефекти. Нейните активни вещества са силни и могат да предизвикат проблеми. Например, прекалено голямото количество отвара от женско биле на ден може да намали драстично нивата на калий в кръвта. Това е опасно, тъй като калият е електролит, отговарящ за комуникацията между нервните клетки и функцията на мускулите, включително на сърцето.\r\n                    \n                    \n                \n                \n                \n                \r\nОтварата от женско биле има свойството да потиска киселините, да намалява паренето и болката в хранопровода и стомаха. Затова е подходящо домашно лечение на гастрит и различни стомашни възпаления. Подобно на някои медикаменти за язва, женското биле образува тънък филм по лигавицата на стомаха, като я предпазва от вредното влияние на стомашните киселини.\r\n", "date": "2019.10.19", "title": "За какво е полезно женското биле? "}
{"url": "https://www.dnes.bg/obshtestvo/2019/10/19/kandidat-obshtinar-nai-evtino-sa-pytuvali-evreite-v-konskite-vagoni.426715", "text": "\"Най-евтино са пътували евреите в конските вагони - напълно безплатно\". Това е написал кандидатът за общински съветник от \"Демократична България\" в София Тома Белев по време на дискусия във Facebook, пише .\r\nПостът на председателя на екоорганизацията \"Зелени Балкани\" разбуни духовете в социалните мрежи.\r\n\"Не знам какъв е контекстът на това изказване. Не искам да знам. Защото няма значение. Ако е било шега, не е смешно. Ако е било аргумент в спор, е още по-зле. Проследих само последващата дискусия, в която Белев беше убеждаван с разумни аргументи да се извини за глупостта, която е написал и той категорично отказа да го направи\", е написал политологът Тома Биков, който е депутат от ГЕРБ, по повод публикацията.\r\n                    \n                    \n                \n                \n                \n                Публикацията на Тома Белев коментира и зам.-министърът на външните работи Георг Георгиев. \"Колко ниско може да падне духът на човек? Как ненадейно мазното, довчера укривано, петно на истинската същност е в състояние да лъсне, когато безобразието и пошлостта вземат връх?\", пише Георгиев.\n\r\nТой се обръща и към \"Демократична България\": \"Уверявам Ви, че това чудо няма да е за три дни и този Ваш “Белев” няма да остане необезпокояван в противното си поведение.\"\n\r\nБългарската писателка и дипоматка Леа Коен написа следното: \"За депортирането на всеки евреин до Треблинка българското правителство плаща по 100 райхсмарки (първоначално са поискани 250) на германците, тъй като операцията се нарича “ прочистване от евреи” ( Judenrein). Парите са събрани от конфискуваното еврейско имущество, т.е. евреите сами са платили депортацията си. Тя е ръководена от Александър Белев, комисар по еврейските въпроси . При толкова много конфузии в една неуместна реплика, би трябвало да се извините на хора като мен. 58 души от моето семейство са заминали с тези вагони. Репликата ви е наистина оскърбителна\".\n\r\nДепутатът от ВМРО от еврейски произход Александър Сиди коментира, че Тома Белев не е пожелал да се извини и го призова да го направи. Сиди е със сигнал до Външното министерство заради антисемитските коментари на Белев.\n\r\n\"Нарушени са не само Международни актове, но и българското законодателство. Мълчанието на ръководството на \"Демократична България\" го прави съпричастно\", категоричен е Сиди в писмо до националния координатор за антисемитизъм заместник-министъра на външните работи Георг Георгиев.", "date": "2019.10.19", "title": "Кандидат-общинар: Най-евтино са пътували евреите в конските вагони"}
{"url": "https://www.dnes.bg/sofia/2019/10/19/pojar-goria-v-izvestno-stolichno-zavedenie.426717", "text": "Пожар горя в голямо столично заведение на булевард \"Черни връх\". \r\nПламъците вече са овладени, няма информация за пострадали, предаде репортер на .\r\nНа място са три екипа на пожарната, както и полиция и спешна помощ.  Все още няма яснота какви са причините за пожара.\r\n\r\nРайонът бил задимен, а движението отцепено. В момента трафикът в района е нормален, няма задръствания.", "date": "2019.10.19", "title": "Пожар горя в известно столично заведение"}
{"url": "https://www.dnes.bg/index/2019/10/19/brexit-hvatki-sdelkata-s-es-pak-na-dneven-red-sled-dva-dni.426716", "text": "Британските депутати ще дебатират и гласуват в понеделник дали да одобрят сделката, договорена от премиера Борис Джонсън с ЕС за Брекзит. Това съобщи лидерът на Камарата на общините на британския парламент Джейкъб Рийс-Мог, предаде Ройтерс.\nБританското правителство планираше да поиска от депутатите да одобрят сделката днес, но парламентаристите вместо това подкрепиха поправка, внесена от техен колега, бившия консерватор - Оливър Летуин, предвиждаща да бъде временно спряно одобряването на сделката.\r\nСъщевременно обаче председателят на Камарата на общините Джон Бъркоу каза, че ще реши в понеделник дали да позволи на правителството да предложи отново парламентарен вот по сделката за Брекзит, договорена от Борис Джонсън с ЕС, предаде Ройтерс.\r\n                \n                \n                Има договорка в парламента, че един и същи въпрос не може да бъде предлаган на два пъти за гласуване по време на една и съща сесия на парламента.\r\nПо-рано днес приетата от британските депутати поправка, внесена от депутата Летуин, проправи пътя към това премиерът да поиска от ЕС нова отсрочка на Брекзит. Поправката на Летуин де факто предвижда депутатите да гласуват по сделката за Брекзит едва след като бъде гласувано в парламента официално законодателство за нейната ратификация, пояснява Ройтерс.\r\nДокато депутатите гласуваха по тази поправка, антиБрекзит протестиращи се бяха събрали пред парламента. Когато те научиха какво е депутатското решение, те го приветстваха, предаде Ройтерс.\r\nСъщевременно френското президенство заяви относно Брекзит, че допълнително отлагане не е в интерес на никого, предаде Франс прес.\r\n \"Споразумение беше договорено, сега британският парламент трябва да каже дали го одобрява или го отхвърля. Трябва да има вот по същество в парламента\", смята френското президентство. (БТА)", "date": "2019.10.19", "title": "Brexit хватки? Сделката с ЕС пак на дневен ред след два дни"}
{"url": "https://www.dnes.bg/cars/2019/10/19/milan-red-avstriiskata-super-kola-ot-koiato-ima-samo-99-broiki.426308", "text": "Австрия може и да е известна с много неща, но не и с производството на автомобили. Steyr и Puch може би хрумват на някого, а Magna е доставчик за други марки. Наскоро на пазара се появи нов играч: Milan Red.\n\r\nMilan Automotive GmbH е фирма, разположена в Леоберсдорф, южно от Виена. Движещата сила в нея е 36-годишния Маркус Фукс. А неговата цел бе да създаде суперспортен автомобил, различаващ се от актуалните тенденции на пазара.\n\r\nДвигателят на футуристичния автомобил е V8 с четири турбокомпресора, 6,2 литра обем и мощност 1325 к.с. Предаването е само задно. Освен това теглото е едва 1300 килограма, което гарантира ускорение до 100 за 2,47 секунди и максимална скорост далеч над 400 км/ч.\n                    \n                    \n                \n                \n                \n                \r\nВ разработката на Milan Red участие взимат много доставчици от Австрия. AVL работи по двигателя и симулационните технологии,  по титаниевите носачи. Според Milan, спортният автомобил е първият шосейно регистриран автомобил с напречни носачи от карбон.\n\r\nОт Milan Red са планирани едва 99 бройки, а единичната цена е малко под два милиона евро. Поръчани са 18 автомобила.\n\r\nЗа съжаление проектът Milan Red се оказа балон. Наскоро Маркус Фухс бе осъден на четири години затвор заради измама в особено големи размери. Той е получил от седем човека суми от 1,2 милиона евро, без да има възможност да пусне в производство проектирания автомобил. \n\r\nМакар в началото проектът да не е бил замислен като измама, той е мутирал в такава, тъй като с нови плащания са покривани открити стари сметки.\r\n \r\nОще новини за автомобили ", "date": "2019.10.19", "title": "Milan Red: Австрийската супер кола, от която има само 99 бройки"}
{"url": "https://www.dnes.bg/akoshtete-vqrvaite/2019/10/19/kysmetliite-prez-esenta-v-zavisimost-ot-zodiiata.426620", "text": "Есента вече е тук и още в първите си дни ни предлага своето капризно време. Не знаем как да се облечем, а това понякога може да се окаже доста изнервящо за някои хора. Сутрин е студено, а след това слънцето започва да грее неуморимо и трябва да сваляте слоя дрехи, с който сте се топлили в ранните часове на деня.\n\r\nТук сме, за да ви кажем, че всичко ще бъде наред. Не се ядосвайте и посрещнете всяко утро с усмивка, за да може целият ден да ви върви добре. Някои хора обаче ще постигнат не само хармония в ежедневието си, но и ще сбъднат мечтите си, за които толкова дълго са се борили. И тук отново пръст има астрологията.\n\r\nСамо три зодии ще успеят да се поздравят с добри резултати през есента. Тяхната усърдна работа и упорство ще бъдат възнаградени и те най-накрая ще бъдат доволни от себе си. Късметът най-накрая ще застане и на тяхна страна.\n                    \n                    \n                \n                \n                \n                \r\n\n\r\nЗа вас, сезонът на падащите листа, ще бъде повече от ползотворен. Най-накрая ще се справите с проблемите, които ви тревожат месеци наред. Ще имате възможност да помислите над бъдещето си и да поемете в правилната посока за вас. В любовта също ще срещнете позитивни резултати, а това време може да се окаже и съдбовно за някои представители на зодията.\n\r\nНе се колебайте да рискувате, тъй като тези дни всичко ще ви се получава без проблем. Мечтите ви ще се увенчаят с успех, дори и тези, за които вече сте изгубили всякаква надежда. Бъдете усмихнати и изживейте последните слънчеви дни от годината ползотворно. Късметът се е установил трайно при вас.\r\nВижте още по темата в ", "date": "2019.10.19", "title": "Късметлиите през есента, в зависимост от зодията "}
{"url": "https://www.dnes.bg/stranata/2019/10/19/pri-akciiata-v-nesebyr-gdbop-obiskira-doma-na-kmeta.426719", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Акцията на ГДБОП и специализираната прокуратура в Несебър била срещу независимия кандидат за кмет за четвърти мандат Николай Димитров. Рано сутринта униформени са обискирали дома му. \r\n\r\nПретърсен е бил и офисът на съпругата му Нури Димитрова, която е дизайнер и оценител на диаманти, както и домовете и на кандидати за общински съветници от различни политически партии в Несебър и в околните села. \r\n\r\nПо непотвърдена информация спецакцията е по сигнал за купуване на гласове. По думите на Николай Димитров става въпрос за опит за злепоставянето му от негови опоненти, предаде Bulgaria ON AIR.\r\n\r\nНяма официална информация дали при акцията има арестувани лица. В дома на Николай Димитров не са открити доказателства за извършено престъпление.", "date": "2019.10.19", "title": "При акцията в Несебър: ГДБОП обискира дома на кмета "}
{"url": "https://www.dnes.bg/notifikacii/2019/10/19/ludogorec-pobedi-trudno-botev-plovdiv.426720", "text": "Лудогорец победи с 1:0 като гост Ботев (Пловдив) в мач от 13-ия кръг на Еfbet лига. Това бе първия официален двубой на \"жълто-черните\" под ръководството на новия им старши треньор Ферарио Спасов.\r\n\r\nВ състава на домакините титуляри започнаха младите таланти Димитър Тонев - негов дебют в елитния футбол и Станислав Шопов, а в самия край на срещата в игра се появи друг юноша - Петър Итов.\r\n\r\nГостите започнаха уверено и поведоха бързо в резултата. В 7-ата минута след добре организирана тяхна атака Жоржиньо с удар по диагонала се разписа за 0:1. Осем минути по-късно Дон Битон изпълни пряк свободен удар, но Янко Георгиев изби коженото кълбо.\r\nФеновете на домакините започнаха да скандират \"Оставка\" по адрес на изпълнителния директор на Ботев Йван Йотков.\r\n\r\n\r\n ", "date": "2019.10.19", "title": "Лудогорец победи трудно Ботев Пловдив"}
{"url": "https://www.dnes.bg/stranata/2019/10/19/myrtvo-prase-v-gabrovsko-selo-pyrvi-sluchai-na-achs.426702", "text": "Мъртво диво прасе е намерено в габровското село Гергини. След взета проба е установен вирусът на Африканска чума по свинете /АЧС/. Това съобщи д-р Светослав Спасов, директор на Областната дирекция по безопасност на храните, предаде БТА.\r\nПо думите му това е първият случай на АЧС, регистриран в Габровска област. Предстои областната епизоотична комисия да набележи мерки за предотвратяване на разпространението на болестта.\r\nРайонът, където е намерено мъртвото прасе, ще бъде претърсен за други умрели животни, ще се поставят и капани, за да има възможност да се вземат проби от живи животни. Ще бъде въведена санитарна зона в радиус от осем километра от центъра на огнището на болестта. В по-тесен обхват, в радиус от километър, ще бъде ограничен достъпът на хора, дърводобивът и ловът. \r\n ", "date": "2019.10.19", "title": "Мъртво прасе  в габровско село: Първи случай на АЧС"}
{"url": "https://www.dnes.bg/notifikacii/2019/10/19/nap-zaporira-smetkite-na-levski.426704", "text": "Сметките на Левски са запорирани от НАП заради неизплатен дълг в срок. Това става ясно от документ, който беше публикуван в социалните мрежи, пише Topsport.bg.\r\n\r\nТой е от дата 17 октомври тази година и от него става ясно, че \"сините\" дължат на Националната агенция за приходите 5 472 210.48 лв. Възможно е сумата да се увеличи с лихви заради неспазване на договор.\r\n\r\nПрипомняме, че Левски беше пред фалит преди идването на Васил Божков на власт, за което Gol.bg съобщи първи. Той веднага започна да покрива задълженията на клуба.\r\n\r\nСъщо така, срещу 26-кратния шампион на България имаше заведени три дела за обявяване в несъстоятелност, но после бяха прекратени, тъй като от \"Герена\" се издължаваха.\r\nОще новини за спорта, четете в \r\n\r\n ", "date": "2019.10.19", "title": "НАП запорира сметките на \"Левски\""}
{"url": "https://www.dnes.bg/notifikacii/2019/10/19/sled-buntovete-v-stolicata-santiago-izvynredno-polojenie-v-chili.426703", "text": "Президентът на Чили Себастиан Пинера обяви извънредно положение след вчерашните бунтове в столицата Сантяго срещу поскъпването на транспорта, предадоха световните агенции.\r\nСблъсъците принудиха силите на реда да блокират всички станции на метрото.\r\nПо-рано бяха отправени призиви гражданите да се качват в мотрисите без билети в знак на протест срещу увеличението на цените на билетите за метрото от 800 на 830 песос (1,04 евро) в пиковите часове. През януари билетите поскъпнаха с 20 песос.\r\nПротестиращи атакуваха почти всичките 164 станции на метрото, чупейки въртящите се входни прегради и бариери.\r\nРъководството на метрото обяви, че в името на безопасността на пътниците и опазването на общественото и частно имущество мрежата няма да работи поне да понеделник.\r\n                \n                \n                Вчера Пинера заяви пред Радио Агрикултура, че всички имат право да протестират, но не и да рушат. Метрото в Сантяго е най-модерното в Южна Америка и най-дългото - 140 километра. Спирането му вчера принуди много жители на чилийската столица да се приберат пеша у дома си, понякога на доста големи разстяния.\r\nНа различни места в града протестиращите издигнаха барикади и влязоха в сблъсъци с полицията, която използва водни оръдия и сълзотворен газ.\r\nВ четвъртък бяха задържани 133-ма души за разрушаване на съоръжения в метростанциите, където пораженията според ръководството на метрото възлизат между 400 и 500 милиона песос (630 000 евро).\r\nОбщественият транспорт е много използван в Сантяго, който е град с големи задръствания и силно замърсяване на въздуха.", "date": "2019.10.19", "title": "След бунтовете в столицата Сантяго: Извънредно положение в Чили"}
{"url": "https://www.dnes.bg/obshtestvo/2019/10/19/prikliucheniiata-dokyde-moje-da-te-otvede-profesiiata.426699", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Тази година се навършват 130 години от създаването на Националния природонаучен музей към БАН. Бил е свидетел на войни, национални трагедии, драматични политически смени. Въпреки перипетиите в годините, музеят запазва изключително богатата си колекция непокътната.\r\n\r\nОсновните направления, в които се развива касаят зоологията, ботаниката, палеонтологията. По думите на директора на музея проф. Николай Спасов в него работят водещи учени, някои със световна известност, пише Bulgaria ON AIR.\r\n\r\nСамият той е посветил професионалния си живот на музея, на множество експедиции, проучвания - какво още, вижте в разговора на Юлия Христова с проф. Спасов.", "date": "2019.10.19", "title": "Приключенията: Докъде може да те отведе професията..."}
{"url": "https://www.dnes.bg/stranata/2019/10/19/donorite-u-nas-edva-13-za-minalata-godina-zashto.426694", "text": "По критерий на Евротрансплант донорите у нас трябва да са 10 на 1 милион българи. Миналата година общо са били 16, до този момент през 2019 година те са едва 13. Това каза пред БНТ Росен Иванов - изпълнителен директор на агенция \"Медицински надзор\". Той коментира темата с донорството у нас заедно с Стефан Тамбуев - първият българин с белодробна трансплантация във Виена. \"Проблемът е в това, че са малко донорите. След това имаме проблем с активността на координаторите по донорството в болниците, които са донорски бази. Говоря за активност, която към момента не може да се контролира, надявам се в близко бъдеще това да се случва. Проблем също така е и недобрата информираност на обществото. Имаме малко над 20% откази на близки за донорство.\", обясни Иванов причините за ниския брой на донорите у нас. Стефан Тамбуев разказа за трансплантацията на бял дроб във Виена, която е претърпял през 2014 година. \"Трансплантацията се състоя във Виена през януари 2014 година. След като се осъществи, много хора започнаха да ме поздравявам, че съм герой, който е претърпял всичко това. Но в случая герои са лекарите.\" ", "date": "2019.10.19", "title": "Донорите у нас: Едва 13 за миналата година. Защо?"}
{"url": "https://www.dnes.bg/politika/2019/10/19/prof-ivan-ilchev-makedonskite-istorici-imat-politicheski-instrukcii.426672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Гоце Делчев и текстът, който трябва да се даде на двете правителства за евентуално съвместно отбелязване. За съжаление спряхме още на преамбюла. Споразумяхме се за първото изречение и спряхме на второто. То се оказа препъникамъкът. Искахме да се подчертае общото между двата \"народа\". Това каза проф. Иван Илчев, член на Съвместната историческа комисия между София и Скопие в предаването „Брюксел 1“.\r\nСпоред Илчев по време на последното заседание се е залагало на противопоставянето, а не на единението. „Накрая дадохме формула, която бе напълно изчистена от идеологически наслагвания“.\r\nПроф. Илчев бе категоричен, че на македонските историци определено се дават политически инструкции, \"дали от правителството, дали от някои кръгове – трудно е да се каже“.\r\n                    \n                    \n                \n                \n                \n                Колко още заседания на Историческата комисия са необходими?\r\n\"Всичко зависи от това какво искаме да постигнем. Ако става дума за промяна на учебниците по история в Северна Македония – това не може да бъде постигнато и след години. Затова пречат много фактори. При най-оптимистичния план ни трябват 4-5 години“.\r\nЦялото интервю и още по темата може да гледате в предаването \"Брюксел 1“, събота, 17.30 часа, по", "date": "2019.10.19", "title": "Проф. Иван Илчев: Македонските историци имат политически инструкции!"}
{"url": "https://www.dnes.bg/stranata/2019/10/19/nap-prodava-evtino-atraktivni-imoti-po-chernomorieto.426705", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Недвижими имоти по Южното Черноморие на изключително атрактивни цени, продава на търг Националната агенция за приходите в Бургас. Крайната мярка се прилага към длъжници, които не са предприели каквито и да са действия за погасяване на просрочени задължения към републиканския бюджет.\n\r\nСобствениците на 10 апартамента в Ахелой, курортите \"Слънчев бряг\" и \"Елените\", Несебър и Свети влас, ще се разделят с тях . Цените за квадратен метър са твърде ниски за свободния пазар.\n\r\n\"Тук в най-големият ни черноморски курорт и в централната му част продаваме апартаменти на изключително атрактивни цени като за кв. метър цените варират между 400-600 лв. на кв.м. 42 квадрата апартамент е с цена обявен от 18 000 лв.\r\n                    \n                    \n                \n                \n                \n                След първия търг , на който не са се явили купувачи, цените падат на 75%. При трета тръжна процедура имотът може да се закупи на половин цена\", каза пред репортер на  говорителят на НАП - Бургас Христо Узунов.\n\r\nНАП Бургас е поставила под постоянно наблюдение близо 1300 фирми, всяка от които със задължения от над 50 000 лева.\r\nМеждувременно стана ясно, че Спецпрокуратурата и  ГДБОП провеждат акция в Несебър, съобщава Нова тв. Претърсват се домови е офици на хора свързани с местната власт.\r\n\n\r\n ", "date": "2019.10.19", "title": "НАП продава евтино атрактивни имоти по Черноморието"}
{"url": "https://www.dnes.bg/index/2019/10/19/banksi-na-voina-s-art-dilyrite-vzima-im-hliaba.426610", "text": "Преди няколко седмици Банкси показа първия си и единствен магазин \"Брутен вътрешен продукт\". Целта му бе проста – да запази патента над името си, който фирма за картички се опита да му открадне.\r\nПо-късно артистът обяви, че магазинът, който така и не отвори врати – затваря. Остана само сайтът му за онлайн продажби със същото име – БВП. Но за да си купиш нещо от там, Банкси първо иска да те провери.\r\nВсеки, който иска да се сдобие с нещо ценно от художника трябва да отговори на прост въпрос – защо изкуството е от значение.\r\n\"Независим съдия ще разгледа всички отговори и ще прецени кои са най-удачните и оригинални от всички“, се казва на сайта.\r\n                \n                \n                Популярността на Банкси е неоспорима. А цените в магазина му са значително по-ниски отколкото биха били на отворения пазар. Това предполага, че търсенето ще е по-голямо от предлагането.\r\n\"Моля, купете нещата ми, защото ви харесват, а не защото смятате, че са добра инвестиция“, пише Банкси на сайта си.\r\nТой признава, че не може да бъде сигурен, че ще отсее всички, които се опитват да спечелят пари на негов гръб. Но поне може да отсее онези без чувство за хумор, тъй като независимият съдия, който ще чете отговорите на въпросите, е комедиантът Адам Блуум.\r\nСред предлаганите произведения на изкуството е бронежилетката, която Банкси създава за рапъра Стормзи. Нейната цена е 850 паунда. А според арт дилърите, тя струва близо 200 хил. паунда. Най-евтиният артикул са чаши, нарисувани от деца, копиращи неговите произведения. Те струват едва 10 паунда. За 30 паунда можете да си купите тениска, подписана от Банкси.\r\nМоже ли обаче графити майсторът да спре арт дилърите да купуват и продават изкуството му?\r\nВсички помнят онзи момент, в който неговото момиче с червен балон стана на лентички пред очите на онези, които наддаваха за нея със суми, достатъчни да си купиш чисто нова кола.\r\nБанкси винаги е виждал пазара на изкуство по по-различен начин – като експлоатационен. За това държи и да има пълен контрол над това как се продават нещата му.\r\nНа сайта му БВП има предупреждение, че екипът му има правото да не изпълни поръчка, ако види, че поръчаният предмет вече е обявен за продажба, още преди да е изпратен или ако заподозрат, че има такава възможност след това.\r\nНо със сигурност няма да му е лесно в тази борба. За това той има още един план – свой собствен Ebay, носещ името Bbay. Навярно в бъдеще Банкси ще настоява хората да използват Bbay, ако искат да препродават творбите му. По този начин той отново ще има контрол над тях.\r\nГрафити майсторът променя изцяло разбирането за продажбата на изкуство. Според най-големите арт дилъри, продажбата на една картина е може би най-важната част от съществуването й. Сега контролът, който Банкси иска да наложи, се превръща в част от самата творба.\r\nМагазинът, делото и сайтът на Банкси бяха родени от случай, който можеше да се развие и доста скучно. Но артистът, който винаги успява да преобърне нещата в своя полза, разигра ситуацията в типичния си стил – превръщайки ситуацията в брилянтен маркетинг.\r\nНо дали намеренията му за война с арт дилърите ще бъдат разбрани? Предстои да разберем съвсем скоро в... Ebay.", "date": "2019.10.19", "title": "Банкси на война с арт дилърите – взима им хляба"}
{"url": "https://www.dnes.bg/notifikacii/2019/10/19/kenet-rogof-evroto-ne-e-dobra-valuta-za-bylgariia.426696", "text": "България не трябва да се присъединява към еврозоната, подчерта пред БНР проф. Кенет Рогоф - преподавател в Харвардския университет и бивш главен икономист на Международния валутен фонд.\n\r\nСпоред Рогоф създаването на еврото е \"най-голямата грешка в академичната история.\r\n\"Еврото беше създадено, защото много хора вярваха, че по този начин ще контролират инфлацията в Европа. Те сгрешиха! Възможността централната банка на всяка държава да води независима политика е много добра и работи навсякъде по света. Не бих препоръчал да въвеждате тази валута!\", заяви той.\r\nПо думите му българската икономика се подобрява през последните години, но все още има какво да се направи, за да може страната да достигне средното жизнено равнище в еврозоната.\r\n                \n                \n                \"Надявам се, че добрият развой ще продължи и в следващите години“, добави проф. Рогоф.\n\r\nТой предупреди, че МВФ няма достатъчно ресурс, за да посрещне нова финансова криза Като главен икономист на фонда в периода 2001-2003 г. Рогоф редовно участва в срещите във Вашингтон, на които ръководителите на Световната банка и на Международния валутен фонд дискутират състоянието на глобалната икономика.\n\r\nПо думите на новия управляващ директор на МВФ Кристалина Георгиева световната икономика се намира в \"синхронно забавяне\". Сред топ приоритетите на българката са борбата с неравенството, крайната бедност и климатичните промени. \r\nНай-вероятно обаче Георгиева ще се изправи пред скептицизма на акционерите във фонда, а именно това не трябва да се случва, за да се осигури свеж ресурс за институцията, категоричен бе световноизвестният икономист, според когото най-важната задача на Георгиева е да върне доверието към фонда.\n\r\n\r\n ", "date": "2019.10.19", "title": "Кенет Рогоф: Еврото - не е добра валута за България!"}
{"url": "https://www.dnes.bg/stranata/2019/10/19/shte-ima-li-naprejenie-onko-i-syrdechno-bolni-pak-bez-lekarstva.426695", "text": "От няколко седмици пациенти сигнализират за липсващи лекарства в аптеките. Най-често оплакванията са за медикаменти за високо кръвно, сърдечни и онкологични заболявания. Някои от тях се оказаха временно спрени от продажба.\n\r\n\"Не бих казал, че има напрежение сред пациентите, но ситуацията никак не е приятна. За съжаление това наистина се случва все по-често и дефицитът обхваща по-голям брой лекарства отпреди\". Това заяви Николай Костов - председател на Асоциацията на собствениците на аптеки.\n\r\nЗапитан как се справят в тази ситуация, той отговори: \"Обикновено връщаме пациентите за промяна на лечението, когато това е възможно. Опитваме се да даваме информация, когато има такава\".\n                    \n                    \n                \n                \n                \n                \r\nМиглена получава симптоми на заболяване на 23 години, но с диагноза се сдобива, едва когато навършва 30 години. Диагнозата е лупус. \"Мит е, че ревматологичните заболявания засягат само възрастните хора. Напротив - те засягат основно млади хора в активна възраст и все по-често, за съжаление - деца. Може да бъде засегнат мозък, бял дроб, сърце, бъбреци, съединителна тъкан\", каза Миглена Иванова.\n\r\nВече с диагноза, лечението започва. С високи дози кортикостероиди и циклостатик, прилаган и при онкоболни, обяснява Миглена. Днес е вече на поддържаща терапия - с медикамент, подтискащ имунната система. Медикамент, който от няколко месеца в България липсва.\n\r\nПреди месец от Сдружението за развитие на българското здравеопазване създават сайт, на който всеки може да подаде сигнал за липсващо лекарство. Получените сигнали за този период, са вече над 100 за 30 медикамента.\n\r\n„Пациентите могат да подават сигнал за липсващи лекарства, които се заплащат от Здравната каса”, коментира Боряна Ботева от Сдружението за развитие на българското здравеопазване.", "date": "2019.10.19", "title": "Ще има ли напрежение? Онко и сърдечно болни пак без лекарства"}
{"url": "https://www.dnes.bg/index/2019/10/19/zaev-gneven-iska-izbori-es-napravi-istoricheska-greshka.426706", "text": "Премиерът на Северна Македония Зоран Заев иска бързо провеждане на предсрочни парламентарни избори. \n\r\nРешението на Заев идва след като евролидерите не дадоха начало на предприсъединителни преговори за членството на страната в ЕС, тъй като Франция не е съгласна за това.\n\nЗаев съобщи по време на извънредно обръщение към нацията., че няма намерение да подава оставка. Той ще представи позицията си утре по време на лидерската среща при президента Стево Пендаровски.\n\r\n\"Ние изпълнихме всичко, а ЕС не спази обещанието си. Те направиха историческа грешка. Всичко, което можехме, направихме. Безспорен факт е, че ние сме жертва на европейска грешка. Аз съм разочарован и гневен\", подчерта премиерът на Северна Македония, цитиран от БНТ.\r\n                \n                \n                Той каза още, че поема върху себе си разочарованието на гражданите.\r\n\"Европейският сън на македонския народ няма да бъде унищожен. Отговорно заставам пред вас и поради тази причина искам да чуя вашата позиция по отношение на провеждането на бързи предсрочни избори в най-скоро време. Вие ще решите по кой път ще вървим\", каза още Заев и добави: \"Сериозността на днешния ден изисква сериозно решение\".\n\r\nТой призова да се продължи по европейския път, защото в противен случай ще се стигне до национализъм, изолация, бедност и изграждането на паметници от стиропор. \"Готов съм за нов чист мандат за изграждането на европейска държава\", подчерта Зоран Заев и обеща да изгражда добросъседски отношения. \"Не са ни нужни разправии със съседите\", добави той.\n\r\nЗоран Заев е министър-председател на страната от 1-ви юни 2017 година. Той подписа Договора за приятелство с България на 1-ви август същата година, а миналата година през месец юни чрез Преспанския договор сложи край на дългогодишния спор за името на страната между властите в Скопие и Атина и така отвори пътя за евроатлантическата интеграция на страната.\r\n ", "date": "2019.10.19", "title": "Заев гневен, иска избори: ЕС направи историческа грешка!"}
{"url": "https://www.dnes.bg/kino/2019/10/19/otkroveno-s-djeisyn-momoa-za-liubovta-i-kinoto.426623", "text": "Мокрият Джейсън Момоа откровено за любовта и киното19 октомври 2019 14 00Сподели във FacebookАктьорът със секси фотосесия за EsquireСнимка: сп. Esquire\r\nДжейсън Момоа е един от любимците на женската кинопублика. Със своето малко грубо изражение, той се превръща в мечта на всяка жена. За съжаление обаче той е щастливо женен за Лиса Бонет, с която имат две деца.\n\r\nАктьорът преживява няколко катарзиса през кариерата си, включително „Игра на тронове“, „Аквамен“ и сега нов сериал в платформата Apple TV. Той е на топа на устата на всички и точно затова застава на корицата на списание Esquire.\n\r\nТам дава и обширно интервю за две от най-големите си любови в живота – актьорството и Лиса Бонет. А в допълнение, има и галерия от снимки, които не са за изпускане.\n                    \n                    \n                \n                \n                \n                \r\nМомоа е искал да пресъздаде така персонажа си, че да не е обида към никого с подобни проблеми. Актьорът носи маска за очи в продължение на няколко седмици, за да може напълно да изпита трудностите, които са поставени пред хората в неравностойно положение. „Невероятно е как всичко друго в тялото ти се отваря“, казва той пред списанието.\n\r\nДжейсън признава, че се влюбва от пръв поглед в актьорството. За съжаление обаче първите му роли не са приемани толкова насериозно, колкото му се иска. Той стъпва на сцената със сериала „Baywach Hwaii“, който по-скоро е категоризиран за младата публика.\r\nВижте още за Момоа в \n\r\n ", "date": "2019.10.19", "title": "Откровено с Джейсън Момоа - за любовта и киното "}
{"url": "https://www.dnes.bg/obshtestvo/2019/10/19/bnr-s-vremenen-direktor-anton-mitov-go-poema.426707", "text": "СЕМ назначи за временен директор на БНР Антон Митов. \r\nУправлението на радиото е възложено на Митов до провеждане на нов избор за генерален директор в срок до три месеца, считано от 18 октомври. Решението подлежи на обжалване чрез Съвета за електронни медии пред Административен съд – София област в 14-дневен срок от датата на съобщаването му.\nОбжалването на решението не спира изпълнението му, съгласно Закона за радиото и телевизията, посочват от регулатора.\r\nСъветът за електронни медии взе решение за предсрочно прекратяване на мандата на генералния директор на Българското национално радио Светослав Костов, считано от 18 октомври, на свое заседание, проведено на 17 октомври.\r\nКостов вече обяви, че ще обжалва освобождаването си. ", "date": "2019.10.19", "title": "БНР с временен директор, Антон Митов го поема "}
{"url": "https://www.dnes.bg/sofia/2019/10/19/den-na-otvorenite-vrati-v-tretiia-lych-na-metroto.426708", "text": "\nСофиянци и гостите на столицата можеха да се разходят днес из две от станциите по новата трета линия на метрото.\r\nДенят на отворените врати ще продължи до 17 часа.\r\nИнициативата е по повод годишнината от завършването на първата линия, която свързва ж.к. \"Люлин\" и ж.к. \"Младост\".\r\nГражданите могат да разгледат напълно завършените станции \"Красно село\", която се намира на кръстовището на бул. \"Цар Борис Трети\" и ул. \"Житница\", както и станция \"Бул. България\" - на кръстовището на булевардите \"България\" и \"Иван Гешов\".\r\n\r\nПрез втората половина на ноември се предвижда Ден на отворени врати за следващите три станции от третата линия.", "date": "2019.10.19", "title": "Ден на отворените врати в третия лъч на метрото"}
{"url": "https://www.dnes.bg/index/2019/10/19/v-madagaskar-tam-kydeto-elektrichestvoto-e-luks.426268", "text": "Една забравена лоена свещ и за няколко минути Раймон Ракотондрасоа загубил всичко, а къщата му била опустошена от пожар. Лишени от електричество, малгашите (основното население на Мадагаскар - бел.ред.) все още използват петролни лампи или свещи за осветление, излагайки на риск живота си, информира Франс прес.\n\r\nТова се случило през август. \"Оставих запалена свещ на нощното шкафче, тя падна и изгори всичките ми дрехи, след това огънят се разпространи на целия първи етаж\" на глинена къща със сламен покрив, спомня си този пенсиониран строителен работник.\n\r\n\"Ако това се беше случило, докато спя, можех да изгубя живота си там\", въздиша 70-годишният Раймон Ракотондрасоа.\n                \n                \n                \r\nИ той като останалите жители на село Амбохимасиндрай, на 20 километра северно от столицата Антананариво, чака от 19 години къщата му да бъде електрифицирана.\n\r\nВ Мадагаскар, много беден остров в Индийския океан, \"сегашната ситуация с достъпа до електричество е катастрофална\", признава генералният директор в министерство на енергетиката Андри Рамаросон.\n\r\nОчаквайки положителен отговор от най-голямата държавна електрическа компания - Жирама (Jirama) , жителите използват подръчни средства за осветление.\n\r\nДруга жителка на селото, Луиз Расоахелиниво, шивачка на 70 години, предпочита да използва петролните лампи, защото са по-икономични. \"Харча по две свещи на ден, а с петрола един литър ми стига за месец\".\n\r\nЕдна свещ струва между 6 и 12 евроцента спрямо 50 евроцента за литър петрол в страна, в която две трети от населението живее с по-малко от 1,8 евро на ден.\n\r\n\"Жирама е оператор, така че се ръководи от разходи и загуби и, според него, да се инвестира в това малко село би било загуба\", обяснява Андри Рамаросон.\n\r\nМадагаскар произвежда годишно 417 мегавата електричество за цялата територия на страната, а за 73 процента от тях се използва гориво. \"Това е производство, което струва скъпо\", подчертава генералният директор на компанията.\n\r\nРешение би било да се построи ВЕЦ, като се има предвид, че сега действащите са от времето на френската колонизация. Това обаче е дълъг и скъпоструващ проект , между \"три и четири години\" проучвания и и между \"три и седем\" години за строителството, отбелязва Рамарасон.\n\r\nТой добавя, че тъй като мандатът на президента на страната е пет години, никой ръководител не е иска да инвестира в строителство, тъй като има риск да не успее да открие официално завършените обекти.\n\r\nМадагаскар се сблъсква и с проблема с електроразпределението. Страната разполага в момента с 400 километра мрежи с високо напрежение и 1000 километра със средно напрежение. Една мрежова сисатема, която изобщо не била развивана през последните поне 40 години.\n\r\nЗа да разреши проблема, министерство на енергетиката обеща да \"построи през следващите пет години поне 1000 километра електпропроводи, по които да минава от 15 до 50 процента от електрозахранването на страната\".\n\r\nФинансирането обаче тепърва трябва да бъде намерено. Жирама е натрупала дългове към доставчиците, които според Световната банка са на стойност 400 милиона евро и е отчела загуба от близо 75 милиона евро. \r\n \r\n/БТА/ \n\r\n ", "date": "2019.10.19", "title": "В Мадагаскар: Там, където електричеството е лукс"}
{"url": "https://www.dnes.bg/notifikacii/2019/10/19/sdelkata-na-djonsyn-za-brexit-v-nesigurno-polojenie.426709", "text": "Решаващи дебати за Брекзит се водят днес в британския парламент, а министър-председателят Борис Джонсън призова депутатите да подкрепят договорената от него сделка за излизане на Великобритания от Европейския съюз, предаде ДПА.\r\nДжонсън каза на депутатите, че британците очакват от тях да одобрят неговата сделка за Брекзит.\r\n\"Сега е времето тази велика Камара на общините да се обедини и да сплоти хората\", заяви той пред долната камара на парламента, която заседава в събота за първи път от 1982 г.\r\nПо думите му всяко забавяне на Брекзит след 31 октомври ще бъде \"безсмислено, скъпо и дълбоко подкопаващо общественото доверие\". \"Наистина въпросът е тази сделка или никаква сделка\", каза премиерът. Евентуално окончателно гласуване ще бъде доста оспорвано и е трудно да се прогнозира какъв може да бъде изходът му.\r\n                \n                \n                Консерваторите на Джонсън нямат парламентарно мнозинство, следователно той ще се нуждае от подкрепата на някои опозиционни и независими депутати, за да спечели гласуването в Камарата на общините по своята сделка.\r\nЛидерът на опозиционните лейбъристи Джереми Корбин заяви, че неговата партия няма да одобри споразумението, и призова британските избиратели да имат последната дума.\r\n\"Напълно разбирам разочарованието и умората в страната и в тази камара\", каза той. \"Но ние просто не можем да гласуваме за сделка, която е още по-лоша от тази, която камарата отхвърли три пъти\", заяви Корбин, имайки предвид споразумението, договорено от предшественичката на Джонсън Тереза Мей.\r\n\"Гласуването за сделка днес няма да сложи край на Брекзит\", каза лидерът на лейбъристите. \"То няма да донесе сигурност и хората би трябвало да имат последната дума\", заяви той.\r\nМного депутати на лейбъристите, Либералните демократи и Шотландската национална партия продължават да хранят надежди за нов референдум, по-добро споразумение, избори преди Брекзит или дори отмяна на излизането на Великобритания от ЕС.\r\nДжонсън получи известна подкрепа по-рано през деня, след като председателят на влиятелната Група за европейски изследвания, включваща евроскептични депутати от Консервативната партия, Стив Бейкър каза, че е посъветвал групата да гласува за одобряване на сделката.\r\nНо бившият финансов министър Филип Хамънд, който беше един от 21 предимно проевропейски настроени консерватори, изключени от парламентарната група на партията, след като гласуваха срещу правителството миналия месец, подкрепи поправка, предложена от друг бивш консерватор - Оливър Летуин, предвиждаща да бъде временно спряно одобряването на сделката.\r\nПоправката би означавала, че сделката на Джонсън не може да бъде одобрена, докато не бъде прието от парламента законодателството за нейното прилагане.Това би принудило Джонсън да поиска от Брюксел отлагане на Брекзит за три месеца, както предвижда нов закон, целящ да предотврати напускане без сделка.\r\nХамънд каза пред Би Би Си, че поправката на Летуин предоставя \"залагаща на сигурно политика, която ни позволява да не трябва да гледаме този законопроект (за Брекзит) под постоянната заплаха на това правителството да дръпне шалтера и да ни изкара навън с гръм и трясък на 31 октомври\".\r\n\"Преди да реша да скоча в автобуса на министър-председателя, бих искал просто да съм малко по-наясно къде отивам\", заяви Хамънд по-късно в парламента.\r\nИзходът от битката за Брекзит може да има значително въздействие върху икономическото и политическото бъдеще на Великобритания за поне десет години напред.\r\n \"Брекзит винаги се е отнасял за нещо много повече от ЕС - той се отнася за това каква страна искаме да бъдем\", заяви в Туитър депутатката от Зелената партия на Англия и Уелс Карълайн Лукас. (БТА)", "date": "2019.10.19", "title": "Сделката на Джонсън за Brexit - в несигурно положение!"}
{"url": "https://www.dnes.bg/sofia/2019/10/19/sled-poskypvaneto-na-imotite-skok-i-v-cenite-na-naemite.426675", "text": "След постепенното увеличение на цените на жилищата в последните години, наемите също поскъпнаха. Краят на лятото и началото на есента по традиция са най-усилното време за търсене на жилища, пише в. \"Сега\".\r\nТова се обяснява с началото на академичната година, като предпочитаните квартали са в близост до университетите. Но София привлича все повече хора, които търсят по-сигурна и по-високо платена работа в столицата и това допълнително усилва натиска върху пазара. На фона на нарастването на цените на жилищата в рамките на 5 на сто, при наемите растежът на годишна база е около 10%.\r\nСредните цени в най-търсените квартали започват от 550 лв. и стигат до над 800 лв. за двустаен и от 700 лв. до над 1200 лв. за тристаен апартамент. Въпреки раздвижването, в някои точки от града пазарът остава по-слаб. Това обикновено са по-непопулярни квартали, разположени далеч от учебни заведения и от центъра на столицата, с по-слабо развита транспортна мрежа и връзки, очертава тенденциите специалист.\r\n                    \n                    \n                \n                \n                \n                Предвид сезона най-много запитвания за наем на жилище има от студенти като предпочитаните квартали са \"Студентски град\" и \"Овча купел\". Интерес има и към централните части на града, както и към квартали по линията на метрото.\r\nБрокерите виждат, че бъдещите наематели се интересуват от обзаведени имоти, в които могат да се настанят веднага, стига обзавеждането да отговаря на изискванията им - да е ново и поддържано. \"Ако собствениците не желаят да инвестират, решението да оставят имотите си единствено на настилки е по-добро, тъй като така наемателите могат да си изберат обзавеждането, смята още специалистът Йорданка Рангелова.\r\nБъдещите наематели отделят и голямо внимание на етажа. Както при покупката на жилище първият и последният етаж не са за предпочитане, така и при отдаването под наем голямо предимство на наемодателя, който търси дългосрочни наематели, е да предлага среден етаж в жилищната сграда. Добрата комуникация с линии на градския транспорт и метрото също е много важна.\r\nВ София най-търсени и желани за наем са двустайните апартаменти. Квартали като \"Младост\" и тези с утвърдени бизнес центрове, големи бизнес сгради, както и с университети наоколо очертават два типа наематели - студенти и хора, работещи в близост. По данни на столична агенция средните цени в \"Студентски град\" са около 560 лв. за двустаен и 740 лв. за тристаен апартамент. Там обаче има доста голямо разнообразие и могат да се намерят както по-евтини, така и доста по-скъпи жилища. Наемите там могат да надминат дори 900 лв. В \"Младост\" е и малко по-скъпо - за двустаен апартамент се искат средно 680 лв., а за тристаен - 840 лв, като на места се стига до 1000 лв.\n\n\r\nВ по-популярни квартали като центъра, \"Лозенец\", \"Витоша\", \"Гео Милев\", \"Манастирски ливади\" наемите също надхвърлят 1000 лв. за тристаен апартамент. В центъра двустайните жилища са средно около 810 рв., а тристайните се дават за 1200 лв.\r\nОт друга имотна агенция коментират, че в последните години се наблюдава възходящ пазар на имотите с цел отдаване под наем. \"Смятаме, че към момента тази тенденция ще се задържи. Традиционно есенният сезон е най-силен и винаги има сериозно раздвижване в този сегмент. Покачването при цените е в рамките на около 10-12% на годишна база\", коментира Иван Козаров пред изданието.\r\nСправка в сайтове за недвижими имоти показва ,че трудно може да се намери евтин имот под наем в столицата. Все пак в някои квартали на София все още има предложения за двустайни жилища за под 500 лв. Това обикновено са някои от не толкова популярни квартали като \"Люлин\" и \"Надежда\". Там цените варират около 430-480 лв за малко жилище.\r\nСобствениците също са готови да коригират цената по желание на наемателите си и отстъпките, които правят са в рамките на 50 лв. на месец. Агенциите прогнозират, че досегашните цени на наемите ще се запази.", "date": "2019.10.19", "title": "След поскъпването на имотите - скок и в цените на наемите"}
{"url": "https://www.dnes.bg/stranata/2019/10/19/helpbook-obobshtava-pytni-nevoli-na-shofiori-prepylneni-kofi-za-smet.426579", "text": "\nСред многобройните изпратени сигнали в платформата на Helpbook.info се откроява молбата на гражданин към Агенция „Пътна инфраструктура“, относно републикански път в окаяно състояние. От изпратените снимки е видно, че пътят не е ремонтиран от години, настилката му е тясна, неравна, осеяна с ями, на много места изцяло липсва, а в допълнение почти навсякъде липсват хоризонтална маркировка и ограничители. Тревогата на нашия потребител е, че ако не се вземат мерки, пътят в този и в други сектори ще стане непроходим за леки автомобили. Също така, той отбелязва, че трасето е доста натоварено- през него ежедневно преминават обществен транспорт, товарни автомобили и пренасочени превозни средства, заради извършващ се ремонт в съседен участък. Молбата е за задействане на касателните институции, с цел извършване поне на крайно наложителни на аварийни ремонти, а по-късно за включване в инвестиционна програма за извършване на цялостна планова рехабилитация. \n                    \n                    \n                \n                \n                \n                \r\nПреминаваме към . В писмото се казва, че след проведено общо събрание на входа и взето решение за събиране на минимална сума за нуждите на входа, част от живущите удобно се правят на разсеяни. Нашият потребител се възмущава, че не само не се заплаща дължимата сума, която вече е нараснала доста, а и въпросните лица умишлено рушат и съсипват общата собственост. \n\r\nЗа няколко уж лесно разрешими проблема ни сигнализира жител на град Варна. В единия от тях е изпратил снимки на . Видимата й дълбочина е над метър, а от части е запълнена с разнообразниотпадъци. Добре скрита в тревата от всички страни, тя представлява идеален капан за преминаващите пешеходци, които попадайки в нея едва ли биха се оттървали без травми. \n\r\nВ друг сигнал се натъкваме на гледка на , който не е извозван с дни. „В допълнение, сега има и клони от предизборното подрязване в района“, пише нашият потребител. \n\r\nВ друг квартал в същия град е забелязан с, която е достъпна за всеки възрастен или дете. Молбата е да се вземат спешни мерки за обезопасяване, тъй като според нашия потребител напрежението едва ли е под 220 волта и нечие необмислено любопитство може да доведе до фатални последици. \n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в HelpBook.info. Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.19", "title": "Helpbook обобщава: Пътни неволи на шофьори, препълнени кофи за смет"}
{"url": "https://www.dnes.bg/stranata/2019/10/19/nahodka-mlado-semeistvo-otkri-boepripasi-v-doma-si.426679", "text": "Пушки, пистолети и боеприпаси откри младо семейство в къщата си, която събаряло, за да построи нова. Случаят е от Нови Искър, а сигналът в полицията е подаден веднага.\r\n\r\nСлед откриването им младата двойка звъни на 112, за да информира органите на реда за находката. И те пристигат на място, съобщава Нова тв.\r\n\r\nПри огледа са намерени няколко пушки и пистолети, които са много стари и негодни за употреба. Част от тях са със заварени дула. От полицията казват, че те не са опасни.\r\n\r\nОгледът на място продължава. Трябва да бъдат описани всички оръжия, като най-вероятно те ще бъдат иззети.", "date": "2019.10.19", "title": "Находка: Младо семейство откри боеприпаси в дома си"}
{"url": "https://www.dnes.bg/obshtestvo/2019/10/19/pochitame-nebesniia-ni-pokrovitel-sveti-ivan-rilski-chudotvorec.426680", "text": "Българската православна църква почита на 19 октомври паметта на небесния покровител на българския народ - свети Иван /Йоан/ Рилски Чудотворец.\r\nПреподобният Иван Рилски е роден през 876 г. в село Скрино, разположено в гънките на Осоговската планина около река Струма, край Дупница. Бил е съвременник на княз Борис /852-889 г./ и на неговия син Владимир, на цар Симеон Велики и на Симеоновия син цар Петър. До 25-годишната си възраст бил пастир. От крехка възраст в душата на Иван започнала да се развива и крепне вярата. По това време из цяла България започнали да се строят църкви и манастири.\r\nПодтикнат от желание за подвиг, Иван постъпил в близкия манастир \"Св. Димитрий\" под самия връх Руен. Приел монашеството, но не останал задълго в манастира, а се отдал на живот в пълно уединение, с молитви, пост и лишения. Преподобният Иван Рилски се подвизавал на много места, докато най-после се установил в прекрасната Рила планина, където останал до края на живота си. Там той основал манастир, който съществува вече над хиляда години. \r\n                    \n                    \n                \n                \n                \n                Дните му минавали в пост и молитва за благополучието на народа. Той възпитавал у хората вяра, любов и надежда. Около него се събирали последователи, които образували първото монашеско братство. След неговата смърт учениците му пренасят с почести тленните му останки от Рилската обител в древния Средец. През 1183 г. унгарският крал Бела Трети отвоюва Средец от византийците и отнася мощите му в Унгария, откъдето са върнати в България след четири години. През 1195 г. цар Асен Първи тържествено пренася мощите на свети Иван Рилски в Търново, където остават почти три столетия. През 1469 г. реликвата е върната в Рилския манастир.\r\nЧудотворец, молитвеник, познал Бога чрез непрестанна молитва, пост и въздържание, свети Иван Рилски възпитал у народа крепка вяра, нелицемерна любов и надежда. Знаменателна е срещата на подвижника с българския цар, който извървял повече от 120 километра, за да се види със светеца, пише БТА.\r\nПреди успението си свети Иван Рилски се отделил в пещера, за да може преди края на живота си да се отдаде на пълно съзерцание и молитва. Единственото, което е останало от светеца е неговият Завет, който повече от 1000 г. служи като пътеводител на монаси, а и на всички вярващи.\r\nПо традиция в навечерието на празника в основания от светеца Рилски манастир се извършва всенощно бдение, на което присъстват стотици поклонници от всички краища на страната и от чужбина, а на самия 19 октомври се отслужва празнична Света литургия. Патронен празник честват и Софийската духовна семинария \"Св. Йоан Рилски\", както и многобройните храмове, посветени на светеца.\r\n ", "date": "2019.10.19", "title": "Почитаме небесния ни покровител Свети Иван Рилски Чудотворец"}
{"url": "https://www.dnes.bg/eu/2019/10/19/sblysycite-v-barselona-vodni-orydiia-gumeni-kurshumi.426681", "text": "Полицията в Барселона използва водни оръдия снощи в петия пореден ден от протестите в Каталуния срещу произнесените от Върховния съд на Испания присъди затвор срещу деветима сепаратистки лидери, предаде ДПА.\r\nПо оценки на полицията във вчерашните демонстрации в Барселона са участвали над половин милион души.\r\nОсновната демонстрация на булевард \"Пасеч де Грасия\" остана мирна. Протестиращите искаха \"политическите затворници\" да бъдат освободени и пееха каталунския химн, съобщава БТА.\n\n\r\nНо друга демонстрация недалеч оттам с участието на неколкостотин предимно млади хора пред централата на полицията прерасна в нови сблъсъци с властите.\r\nМаскирани активисти, облечени в черно, хвърляха предмети като камъни и яйца по полицейските служители и палиха кофи за боклук.\r\n                    \n                    \n                \n                \n                \n                Регионалната полиция на Каталуния заяви, че е използвала водни оръдия, за да си проправи път през горящите барикади.\r\nЗа да разпръсне протестиращите, полицията употреби и гумени куршуми и палки, предаде Асошиейтед прес. Тя допълни, че трима души са арестувани.\r\nВестник \"Паис\" съобщи, че при протестите в Каталуния вчера са арестувани 17 души, а 62, от които 41 в Барселона, са ранени, посочва ДПА.\r\nИспанското министерство на вътрешните работи заяви в Twitter, че в автономната област досега са пострадали над 200 служители на силите за сигурност. В изявлението си то припомня, че испанският наказателен кодекс предвижда до шест години затвор за посегателство срещу представител на властите.\r\nПожелал анонимност говорител на Националния съд на Испания съобщи, че съдия е разпоредил да бъдат закрити сайтове, свързани с интернет група, стояща зад някои от тазседмичните масови прояви срещу присъдите, предаде Асошиейтед прес.\r\nГрупата - на име \"Демократично цунами\", е в полезрението на испанските власти, откакто хиляди хора откликнаха на призива й в понеделник да бъде блокирано международното летище на Барселона. Това стана, след като същия ден бяха произнесени присъдите срещу сепаратистките лидери и още трима активисти. Говорителят отказа да навлезе в подробности, защото делото все още не е обнародвано.\r\nЗа групата се чу за пръв път в началото на септември и само за шест седмици тя събра близо 340 000 последователи в основния си канал в приложението Телеграм.  Организацията \"Амнести интернешънъл\" призова испанските власти във връзка с протестите в Каталуния да намалят напрежението и да гарантират правото на публични събрания, предаде ДПА.\r\n\"Демонстрациите са изключително с мирен характер и макар да имаше известни изблици на насилие, изложили хора на риск, силите за сигурност трябва да действат сдържано\", заяви директорът на испанския филиал на \"Амнести\" Естебан Белтран.\r\n\"Разбираме предизвикателствата, пред които са изправени силите за сигурност, но употребата на прекомерна сила и неуместната употреба на средства за борба с безредици от полицията никога не са оправдани\", каза той.\r\nОрганизацията допълни, че е наблюдавала \"различни случаи на употреба на прекомерна сила, включително неуместно и неоправдано използване на палки и други защитни средства срещу хора, които не представляват риск, включително журналисти и хора, които вече са били усмирени от силите за сигурност\".", "date": "2019.10.19", "title": "Сблъсъците в Барселона: Водни оръдия, гумени куршуми..."}
{"url": "https://www.dnes.bg/snimka-na-denia/2019/10/19/slyncheva-sybota-temperaturite-stigat-27-gradusa.426677", "text": "И днес ще бъде слънчево. Преди обяд в източните райони и на места по поречието на Дунав ще има ниска облачност или мъгла. Ще бъде почти тихо. Максималните температури, в повечето райони, ще бъдат между 22 и 27, в София - около 25 градуса.\r\nНад Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб източен вятър. Максималните температури ще са между 19 и 21. Температурата на морската вода е 20- 21 градуса. Вълнението на морето ще бъде 1 -2 бала, пише БТА.\r\nНад планините ще бъде слънчево. Ще духа слаб до умерен вятър от юг-югозапад. Максималната температура на височина 1200 метра ще е около 20, на 2000 метра - около 13 градуса.\r\n                \n                \n                В неделя и понеделник времето ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 22 и 27, а минималните - предимно между 7и 12 градуса.\r\n ", "date": "2019.10.19", "title": "Слънчева събота: Температурите стигат 27 градуса"}
{"url": "https://www.dnes.bg/rusia/2019/10/19/12-dushi-zaginaha-zaradi-skysana-diga-v-rusiia.426683", "text": "12 души загинаха, а 19 пострадаха в резултат на скъсана дига в Краясноярския край в Русия. Съдбата на други десет души е неизвестна. Това съобщи пред ТАСС пресслужбата на руското министерство на извънредните ситуации, предаде БТА.\r\n\"По предварителни данни загиналите са шест. Четиринайсет пострадали са откарани в болница. Съдбата на десет души засега е неизвестна\", каза представител на министерството.\r\nСпоред ведомството днес около 2 ч московско време в района на населеното място в Красноярския край Шчетинкино на р. Сейба е станало скъсване на дигата на технологичен водоем на златодобивно предприятие. Бликналата вода потопила две работнически общежития от временен тип в населеното място.\r\nКъм местопроизшествието са изпратени допълнителни сили на аварийно-спасителните служби. В готовност са приведени група от 200 души, както и пет вертолета Ми-8 и Ми-26 на Сибирския спасителен център на руското министерство на извънредните ситуации.", "date": "2019.10.19", "title": "12 души загинаха, заради скъсана дига в Русия"}
{"url": "https://www.dnes.bg/health/2019/10/19/dieta-pri-stres-kakvo-da-pohapvate.426625", "text": "Неприятности в офиса, изнервено прибиране към вкъщи в задръстванията, ревът на децата в колата, загорялото ядене на котлона, каращите се съседи, главоболие, недостатъчно сън. Всичко това са неща от нашето ежедневие, които малко или много ни стресират. Ако се повтарят всеки ден, човек се напряга и има нужда от релаксация, в противен случай може да се разболее.\n\r\nОсновната грешка, която правим всички ние в подобно положение, е да ядем вредни храни, най-вече сладко, защото мислим, че по този начин ще се почувстваме по-добре. Но истината е, че в стресови ситуации течен шоколад, кексчета, сладолед, газирани напитки и други подобни, само ще ви направят по-лениви и неадекватни. Освен спешната нужда от почивка, трябва и питателна храна, подбрана с по-голямо внимание. Именно в нея се крие разковничето за преодоляване на неприятното състояние.\n                    \n                    \n                \n                \n                \n                \r\nМного храни могат да повишат нивото на серотонин в тялото – познатият на всички хормон на щастието. Те могат да подкрепят имунната система и предотвратят покачването на кръвното налягане. От друга страна съдържат вещества, които понижават кортизола и адреналина, които организмът отделя в повече по време на стрес.\r\n\n\r\nНаблегнете на пълнозърнест хляб или овесени ядки, за да се успокоите и да се избавите от неприятното треперене на тялото по време на напрежение. Те съдържат комплексни въглехидрати, които балансират кръвната захар, намаляват глада и носят енергия, от която се нуждае тялото точно в този момент.\r\nВижте още по темата в", "date": "2019.10.19", "title": "Диета при стрес: Какво да похапвате? "}
{"url": "https://www.dnes.bg/eu/2019/10/19/britanskiiat-parlament-zasedava-za-sdelkata-pri-brexit.426682", "text": "Британският парламент ще има днес извънредно заседание, за да обсъди и гласува новото споразумение с ЕС за Brexit, постигнато от премиера Борис Джонсън по-рано през седмицата. Камарата на общините ще се събере в събота за пръв път след прецедента от 3 април 1982 г. във връзка с Фолклендската криза.\r\n \r\nПремиерът, чиято Консервативна партия няма парламентарно мнозинство, ще се изправи пред дълбоко разделена камара, в която неговите опоненти ще се опитат да наложат отлагане на Brexit-а или нов референдум, а северноирландските му съюзници обещават да гласуват против сделката. Останалите варианти включват оставка на правителството така, че други политици да поемат преговорите за излизането на Обединеното кралство от Европейския съюз, предаде Ройтерс. Агенцията излага основните факти и варианти за развитието на събитията. \n\n\n\r\n                    \n                    \n                \n                \n                \n                Заседанието на Камарата започва в 8,30 ч. по Гринуич (11,30 ч. бълг. вр.) с изявление на премиера Борис Джонсън пред депутатите. Предвидено е дебатите да траят 90 минути, като няма ограничение за удължаването им, последвани от гласуване. Заключителният вот ще покрие една част от критериите за ратификация на сделката.\r\nСлед това депутатите трябва да приемат закон, който да приключи процедурата. Премиерът се нуждае от най-малко 318 гласа, за да гарантира победата в 650-местния парламент. Това число е по-малко от простото мнозинство от 326 гласа, защото седмината избрани депутати от северноирландската партия \"Шин Фейн\" бойкотират заседанията по принцип, четиримата членове на ръководството не гласуват, а четиримата преброители на гласове не влизат в бройката (двама трябва да подкрепят и двама да са против сделката).\r\nУправляващата Консервативна партия има 288 депутати, преобладаващата част от които ще подкрепят премиера. Но има и група от \"бунтовници\" с твърдо ядро от 28 човека, около което може да се съберат още петдесетина, но които едва ли ще гласуват в блок.\r\nОт северноирландската Демократическата юнионистка партия (ДЮП), която има официално споразумение с консерваторите за подкрепа, са заявили, че нейните десетима членове на камарата ще гласуват против. Решението на ДЮП може да повлияе на някои консервативни депутати.\r\nОпозиционната Лейбъристка партия има 244 представители в парламента. Нейният лидер Джереми Корбин е заявил, че те няма да подкрепят сделката. Но сред лейбъристите има малка група, която в предишни гласувания е подкрепяла сделката на експремиера Тереза Мей. Друга по-голяма група от двайсетина лейбъристки \"бунтовници\", привърженици на излизането от ЕС със сделка, може също да подкрепят Джонсън.\r\nПреобладаващата част от депутатите от останалите партии вероятно ще гласуват против. Това са 35-има членове на Шотландската национална партия, 19-те либералдемократи и представителите на малки партии и независими депутати. Шотландците и либералдемократите са се обявили против споразумението, а някои независими вероятно ще го подкрепят.\r\nВ хода на дебатите е възможно да бъдат внесени предложения за промени в текста на споразумението. Една група от тях би включвала промени с цел гласуване \"за\", а също с цел пълно отменяне на Брекзита. Друга група би поискала отлагане на Brexit-а, за да бъдат произведени нови избори в Обединеното кралство.\r\nОсвен това група лейбъристи може да поискат след одобряването на споразумението то да бъде подложено на референдум.\r\nАко Камарата на общините отхвърли споразумението за Brexit-а, премиерът ще бъда длъжен по силата на закон да поиска от Брюксел отлагане на датата за напускане до 31 януари догодина. Джонсън е казвал, че ще се подчини на този закон, както и че Великобритания при всички положения ще напусне ЕС на 31 октомври. Той обаче не е казвал как възнамерява да съчетае тези два противоречащи си хода, отбелязва Ройтерс.", "date": "2019.10.19", "title": "Британският парламент заседава за сделката при Brexit"}
{"url": "https://www.dnes.bg/zvezdi/2019/10/19/slediat-pod-lupa-uiliam-i-keit-v-pakistan.426651", "text": "Официалното кралско турне на принц Уилям и съпругата му Кейт в Пакистан не минава съвсем гладко, поне според почитателите на двойката, които ги следят под лупа.\r\nДворецът Кенсингтън нарече настоящата обиколка на двойката една от най-трудните с оглед на политическата ситуация в региона.\r\nВ социалните мрежи отправиха критики към Уилям, че игнорира така наречения „джентълменски код“.\r\nВъв вторник херцогът и херцогинята на Кеймбридж пристигнаха на официална среща в Рикшоу. Бдителни фенове забелязаха, че принц Уилям не подаде ръка на жена си докато слиза от рикша.\r\n„Уилям би могъл да бъде джентълмен и да помогне на Кейт да слезе от рикшата“, „Истинският принц винаги отваря вратата на принцесата си, без значение дали става въпрос за рикша или врата на кола“, гласят част от коментарите.\r\n                    \n                    \n                \n                \n                \n                Херцогинята на Кеймбридж също изпадна в конфузна ситуация още в първия ден на обиколката. Кралската двойка отиде на посещение в едно от обществените училища в Исламабад. Те бяха посрещнати от войник, който се ръкува с принц Уилям. Кейт също протегна ръка за ръкостискане, тъй като според официалния протокол войникът първо трябва да поздрави нея. Съпругата на Уилям обаче прекара няколко неудобни секунди с протегната ръка.\r\nМеждувременно модните наблюдатели отбелязаха появата на Уилям в пакистански национален костюм от шерван от местния дизайнер Наушемиан.\r\n\r\n ", "date": "2019.10.19", "title": "Следят под лупа Уилям и Кейт в Пакистан "}
{"url": "https://www.dnes.bg/stranata/2019/10/19/laborantkata-zabravila-pacient-v-skenera-kakvo-tolkova.426686", "text": "След страховития случай със забавен пациент в скенера в болница Павликени, изникват въпроси ще има ли наказание за виновните.\n\r\nСлучаят е отпреди 10 дни в общинската болница в Павликени. 70-годишната Асенка Христова била изследвана за заболяване на белите дробове, след което - забравена, заключена и оставена да лежи в скенера в продължение на шест часа.\n\r\n\"Жената беше много разстроена. Тя не знаеше какво се случва след толкова време престой. Когато я открих й помогнах да слезе и я успокоих. Аз също бях много уплашена, защото не очаквах да я намеря там. Това не се е случвало никога. Открих я поради простата причина, че имам рутина да проверявам всяка една част от рентгеново отделение – дали няма отворени прозорци, врати\", обясни рентгеновият лаборант Галя Михайлова пред Нова тв.\r\n                    \n                    \n                \n                \n                \n                По думите й става ясно, че жената не е била вързана, тъй като скенерът не разполага с такива приспособления. Тя не е била фиксирана със залепващи ленти, тъй като е дошла на собствен ход и е нямала нужда от тях.\n\r\n\"Когато попитах за случая рентгеновата лаборантка, която е забравила жената там, тя ми каза: \"Забравила съм, какво толкова\". Чувала съм за оплаквания от нея, но никой писмено не ме е уведомявал и не ми е казвал нищо в прав текст\", заяви Ренета Кръстева – управител на болница МБАЛ-Павликени.\n\r\n\"Този скенер работи от 2015 година. Веднага след инцидента сложих паник бутон в него, досега не е имало такъв\", посочи още тя.\n\n\n\r\nПо думите й в петък е имало проверки на лечебното заведение. \"Това, което видяха и коментираха е, че всичко е изрядно. В случая говорим за вина на само едни човек, който е отговорен за инцидента. Психически всички ние сме сринати от случилото се. Обмислям прекратяване на трудовия договор на виновното лице\", каза още Ренета Кръстева.\n\r\n\"Ако това, което действително се е случило се докаже, това според закона е злепоставяне. Отговорното лице  е било длъжно да се погрижи за болен и без уважителна причина това не е сторено. В тези случаи Наказателният кодекс предвижда или глоба от 100 до 300 лева или пробация\". Това коментира адвокатът по медицинско право Мария Петрова.\n\r\n\"Категорично това е престъпление, ако се докажат всички факти в съда. Решението дали да търси персонална отговорност е решение, което пациентката трябва сама да вземе, но пред нея има две възможности  – да търси отговорност както от конкретното лице, така и от самото лечебно заведение\", посочи още тя.\n\r\n\"Това, което наблюдаваме, е един типичен пример за лоша организация. Тук не става въпрос за проблем от медицинска гледна точка – жената се подобрява, няма проблем в клиничните пътеки. Случилото се е следствие на грешка в организацията\", категорична е тя.", "date": "2019.10.19", "title": "Лаборантката, забравила пациент в скенера:\"Какво толкова!\""}
{"url": "https://www.dnes.bg/obrazovanie/2019/10/19/tv-kompiutyrni-igri-vliiaiat-i-vyrhu-ocenkite-na-decata.426690", "text": "Колко време прекарва детето ви пред екрана? Специалисти още търсят какво е влиянието на екрана върху подрастващите. 58 проучвания от 23 страни разкрива, че само времето прекарано пред телевизора или заетост с компютърни игри води до понижаване на оценките в училище, съобщава, позовавайки се на CNN.\r\nПрекомерното гледане на телевизия се отразява лошо върху математическите и езиковите способности при децата между 4 и 18 години и е причина за поведенчески проблеми и недобри хранителни навици.\r\nВидео игрите имат отражение предимно върху успеха на тийнейджърите - при тях се наблюдава некачествен съд и спад във вербалната памет. От друга страна компютърните игри развиват моторните и пространствени способности на децата.\r\n                    \n                    \n                \n                \n                \n                Препоръчително е малките под 18 месеца да не се излагат на никакъв вид екранен носител, освен ако не става дума за видео чат с роднини. Учени посочват, че наличието на телевизор в стаята пречи на бебетата и малките деца да общуват и да си играят.\r\nЗа 2-годишните е позволено ученето на думи от видео чат или интерактивен тъчскрийн, като ученето е ефективно в присъствието на родител, който да наблюдава детето и да му преповтаря наученото от екрана съдържание.\r\nДецата между 3 и 5 години могат да извлекат полза от качествени телевизионни сериали, които да им помогнат в научаването на нови думи и подобряването на когнитивните им способности. От друга страна много приложения за смартфон и таблет под категорията \"обучаващи\" всъгност не предоставят качествено образователно съдържание на подрастващите.\r\nИнтерактивните приложения за деца трябва да изискват по-задълбочени действия от натискане и приплъзване на екрана. И тук важи правилото, че децата учат представеното съдържание много по-ефективно заедно с възрастен до себе си.\r\nПри децата на 6 години и по-големи следва родителите да въведат ограничение във времето за гледане на телевизия. За тези в основното училище е препоръчително възрастните да обяснят различните видове съдържание, с които децата могат да се сблъскат в интернет. Целта е подрастващите да възприемат доза скептицизъм към онлайн съдържанието, за да не станат жертва на дезинформация в \"мрежата\". Важно е да се обясни характерът на рекламното съдържание, публикациите в социалните мрежи, както и термини като \"хакване\", \"интернет трол\" и \"спам\".\r\nНасърчават се родителите да гледат телевизия и да играят компютърни игри дори и с по-големите си деца.", "date": "2019.10.19", "title": "TV, компютърни игри:  Влияят и върху оценките на децата"}
{"url": "https://www.dnes.bg/mestni-izbori-19/2019/10/19/pod-ohrana-izbornite-knija-trygnaha-kym-naselenite-mesta.426685", "text": "Седмица преди провеждането на местния вот в неделя и под сериозна полицейска охрана изборните книжа тръгнаха от печатницата към населените места в страната, предава БНТ.\n\r\nАвтомобилите с изборни книжа са охранявани от служители на дирекция \"Жандармерия\". Това е трети пореден ден от транспортирането им. Извозването от четирите печатници, които се намират на територията на София, ще продължи до четвъртък.\r\n\"Днес има за транспортиране по няколко маршрута - първият ще бъде за Перник и Кюстендил, вторият ще бъде по маршрута Враца, Монтана, Видин, третият ще бъде до Стара Загора, четвъртият до Смолян.\", обясни зам.-директор на дирекция \"Жандармерия\" Петър Антиев.\n                    \n                    \n                \n                \n                \n                \r\nТиражът на бюлетините, одобрен със заявка на Общинските избирателни комисии, е над 17 милиона. По отношение на общински съветници тиражът на бюлетините е близо 7 милиона, същият е и тиражът на бюлетините за кмет на община. Цената за отпечатване на бюлетина е 30 стотинки, като в нея влиза изготвянето на графичния дизайн, хартия и мастило, както и транспортирането им до крайните точки.\n\r\n ", "date": "2019.10.19", "title": "Под охрана: Изборните книжа тръгнаха към населените места"}
{"url": "https://www.dnes.bg/health/2019/10/19/kak-da-se-hranite-za-poveche-zdrave-i-krasota.426639", "text": "Искаме да сме по-здрави, да изглеждаме и да се чувстваме добре. Можем да постигнем това не само спортувайки редовно, но и чрез корекции в начина си на хранене или казано накратко – да се храним чисто. Повече за това какво е чисто хранене и защо е полезно, , а в следващите редове споделяме как да го направите.\r\n\r\nИдеята на чистото хранене е да консумираме храни, които са максимално близки до естествената им форма. Вместо пакетирани храни е важно да избираме такива в свеж вид. Ето един пример, заменете готовите за пържене замразени пилешки хапки, с печено месо.\r\n                    \n                    \n                \n                \n                \n                Хапвайте пресни плодове, вместо бисквити, когато ви се дояде нещо сладко. Изяжте 50 г сурови ядки, а не чипс или пържени фъстъци. Така ще си спестите приема на излишни количества сол и захари, от които тялото ви не се нуждае.\r\n\r\nБял хляб, паста, бял ориз... Всички те са рафинирани въглехидрати, които губят голяма част от своите хранителни вещества по време на производствения процес. Замяната им с пълнозърнести храни като овесени ядки, ечемик, булгур, може значително да подобри нашето здраве.\r\nСпоред редица изследвания, редовната консумация на пълнозърнести храни може да намали риска от сърдечни заболявания, диабет тип 2 и рак на дебелото черво.\r\n", "date": "2019.10.19", "title": "Как да се храните за повече здраве и красота? "}
{"url": "https://www.dnes.bg/stranata/2019/10/19/sled-ptp-to-krai-popovo-vyzstanoveno-e-dvijenieto-v-ednata-lenta.426691", "text": "Възстановено в едната лента е движението по пътя Попово-Бяла. То бе преустановено около 19.30 ч. снощи заради катастрофа между товарен и лек автомобил. Движението се регулира на място от екипи на служители на Районното управление в Попово, съобщиха от МВР в Търговище.\n\r\nКакто БТА съобщи, при катастрофата има един загинал - водачът на леката кола. Пострадал бе откаран за преглед в областната болница в Търговище. При инцидента е станало разсипване от камиона на царевица на зърно на платното.\r\nПътната обстановка в област Търговище е спокойна; видимостта е добра, каза за БТА дежурният в Областното пътно управление.", "date": "2019.10.19", "title": "След ПТП-то край Попово: Възстановено е движението в едната лента"}
{"url": "https://www.dnes.bg/kino/2019/10/19/deivid-duhovni-vliza-vyv-veshti-v-zanaiata.426688", "text": "Дейвид Духовни се готви да е звезда в римейк на фентъзи филма \"Вещи в занаята\" от 1996 г., съобщи Контактмюзик.\r\nПетдесет и девет годишният Духовни се присъедини към актьорския състав на новия филм, в който ще се снимат също Кейли Спени, Гидиън Адлън, Лави Симон, Зоуи Луна и Никълъс Галицин. Не е ясно каква роля ще бъде поверена на Духовни.\r\nВ оригиналния филм се описва историята на момиче, което наскоро е прието в католически лицей и се сприятелява с практикуващи магьосничество тийнейджърки. Филмът от 1996 г. е с участието на Робин Тъни, Файруза Балк, Нийв Кембъл, Кристин Тейлър, Рейчъл Тру и Скийт Улрих. Режисьор и съсценарист е Андрю Флеминг.\r\nДжейсън Блум ще продуцира новия филм за \"Блумхаус\" заедно с продуцента на оригиналната лента Дъглас Уик и Луси Фишър. Андрю Флеминг ще е изпълнителен продуцент на римейка.\r\nНе се съобщава кога ще започнат снимките на новия филм. Не е оповестена и дата за появата му по екраните.", "date": "2019.10.19", "title": "Дейвид Духовни влиза във \"Вещи в занаята\""}
{"url": "https://www.dnes.bg/stranata/2019/10/19/izostavenoto-bebe-v-petrich-rodeno-v-domashni-usloviia.426678", "text": "Новороденото бебе, коетобе изоставено в поликлиниката в Петрич, е било увито в одеяло и оставено на пейка пред лекарски кабинет. То е на около 2 месеца, а родителите му все още се издирват. Никой в болничното заведение не е видял кой оставя пеленачето на пейката в коридора, съобщава Нова тв.\n\n\r\nБебето вече е настанено в болницата в Сандански и е в относително добро състояние, но ще му бъде направено антибиотично лечение, защото така де прави в подобни случаи. То е било открито в ранния следобед пред един от педиатричните кабинети. Детенцето е момиченце. \n\r\nТо е било съвсем спокойно, не е плакало, най-вероятно е било скоро нахранено. Пъпната му връв не е била срязана много професионално, поради което засега се правят изводи, че то е било родено в домашни условия. \n                    \n                    \n                \n                \n                \n                \r\n\"Излизам и поглеждам пейката пред кабинета, едно детенце оставено и завито с одеалце, но ръчичките му бяха отвън и то гледкаше, и аз като разбрах, че няма кой да го вземе, седнах до него и чакам и само викам дано не се разплачеш, че няма какво да ти дам. Има остатък голям от пъпчето а когато се раждат при нас в болницата, ние го прещипваме с щипка, а то е останало голямо така, доста сантиметри от пъпния остатък, за което се смята, че това дете не е родено в нашето родилно отделение\", обясни медицинската сестра Славка Трайкова, която е открила бебенцето.\r\n ", "date": "2019.10.19", "title": "Изоставеното бебе в Петрич - родено в домашни условия"}
{"url": "https://www.dnes.bg/televizia/2019/10/19/vypreki-zavedenoto-delo-peralniata-se-zavyrta-po-netflix.426689", "text": "Филмът \"Пералнята\", базиран върху скандала с \"Панамските документи\", тръгна по Netflix, въпреки опита на двама адвокати да спрат премиерата му, предаде Асошиейтед прес.\r\nПродукцията с участието на Гари Олдман, Антонио Бандерас и Мерил Стрийп от днес може да се гледа в стрийминг платформата след ограничено излъчване по кината.\r\nДвама панамски адвокати, Юрген Мосак и Рамон Фонсека, заведоха дело във федерален съд в Кънектикът, САЩ, по-рано през месеца, твърдейки, че филмът \"Пералнята\" ги представя в позорна светлина.\r\nОт Netflix  окачествиха делото като \"фриволен легален акт\", целящ да цензурира свободата на словото.\r\n \r\n", "date": "2019.10.19", "title": "Въпреки заведеното дело \"Пералнята\" се завърта по  Netflix"}
{"url": "https://www.dnes.bg/stranata/2019/10/19/500-kg-zarazena-riba-stignala-do-potrebitelite.426687", "text": "Над 250 кг пушена скумрия, в която е установено наличие на Листерия е изтеглена от БАБХ - Българската агенция по безопасност на храните. Пратката е от Румъния. Продуктът е открит при проверка на агенцията, а заразата е установена чрез втора проба.\r\nРибата е била разпространена в търговската мрежа на територията на страната.\r\nДо потребителите са стигнали 500 кг, съобщава пред bTV д-р Кремена Стоева, началник на отдел \"Контрол по храните\" в БАБХ.\r\nГражданите, закупили този продукт, могат да го върнат в магазините, откъдето изтеглянето ще продължи. Рибата е пушена скумрия във вакуумна опаковка, произведена от \"Ocean Fish\" - Румъния, с партиден № L 12.11.2019.\r\nБактерията листерия е заразна за хората и причинява заболяването листериоза. Симптомите са общо неразположение - висока температура, главоболие, световъртеж.", "date": "2019.10.19", "title": "500 кг заразена риба - стигнала до потребителите"}
{"url": "https://www.dnes.bg/obshtestvo/2019/10/19/rehabilitaciia-shte-pomaga-na-stefan-danailov-da-disha.426693", "text": "Здравословното състояние на Стефан Данаилов се подобрява. На актьора е назначена специална рехабилитация, която да възстанови дишането му. От петък не му се прилагат спешни реанимационни действия като интубация и изкуствено дишане, защото вече диша сам, пише\r\nЗаради придружаващи заболявания, които има Данаилов, лекарите от ВМА, където той се лекува, ще продължат да го наблюдават.\n\n\r\nРехабилитацията, която му предстои, ще продължи около месец и включва специални дихателни гимнастики, ингалации и специфичен масаж. С тях трябва да започне да диша стабилно и уверено, за да не се налага да бъде подпомаган допълнително.\r\n                    \n                    \n                \n                \n                \n                Паралелно ще започне и двигателна рехабилитация заради счупването на бедрената кост през лятото, когато му поставиха изкуствена става.\r\nЗа подобреното състояние на актьора стана ясно на 18 октомври. Преди това лекарите се бориха за живота му, като го поставиха и в медикаментозна кома. След като се събуди, Данаилов обяснил, че се чувства добре, а Корнелия Нинова написа в профила си във Facebook: \"Скъпи приятели, много съм щастлива да ви кажа, че Стефан излезе от комата. Контактен е, диша самостоятелно и е много по-добре. Даже иска да се прибира у дома. На лекарите от ВМА - огромно благодарим!\".", "date": "2019.10.19", "title": "Рехабилитация ще помага на Стефан Данаилов да диша"}
{"url": "https://www.dnes.bg/crime/2019/10/19/bitov-skandal-i-59-godishen-ubi-40-godishen-krai-lovech.426698", "text": "Полицията в Ловеч задържа 59-годишен мъж от града, който снощи със законно притежаван пистолет е прострелял 40-годишен мъж в ловешкото село Лисец, починал по-късно в болницата, съобщава БНР.\r\n\r\nИнцидентът е станал след битов скандал и сбиване. Криминалисти разследват случая, по който е образувано досъдебно производство. ", "date": "2019.10.19", "title": "Битов скандал и... 59-годишен уби 40-годишен край Ловеч"}
{"url": "https://www.dnes.bg/stranata/2019/10/19/zdraven-absurd-edna-operaciia-dve-epikrizi.426692", "text": "Една операция - две епикризи получава пациентка. Случаят е от юли, когато Валя отива за профилактичен преглед в медицински център.\r\n\"Каза ми се, че имам перде и е наложително да бъде оперирано. Подложих се на такава операция и още същия ден ме изписаха. В крайна сметка ми се издаде една епикриза, в която всичко е описано, че е наред с мен\", разказва жената пред bTV.\n\r\nВ документа пише още, че пациентката е изписана на следващия ден. Лекуващият лекар е един, а подписа е на друг, който Валя никога не е виждала.\n\r\nВ документите ѝ от прегледа преди операцията никъде не е описано, че има проблем със зеницата.\n\r\nЗаради много силни болки няколко дни след операцията тя се връща в лечебното заведение. Тогава лекуващият лекар ѝ казва, че зеницата ѝ е дефектна. На пациентката се издава втора епикриза за същата операция и със същия номер. В нея обаче е описан дефект в ириса, който липсва в първия вариант.\n                    \n                    \n                \n                \n                \n                \r\nСпоред адвокат Мария Радева, винаги лекуващият лекар е този, който трябва да подпише. \"Националният рамков договор поставя такова изискване, че издадената епикриза се подписва от лекуващия лекар и от началника на съответното отделение. Лекуващият лекар е този, който е полагал грижи за пациента\", посочи адв. Д-р Мария Радева, специалист по медицинско право.\n\r\nТя е категорична и че няма как да бъдат издадени две различни епикризи за една и съща хоспитализация.\n\r\n\"Това е недопустимо, но важното в случая е коя от двете епикризи всъщност вярно представя фактическата обстановка по хоспитализацията. В единия от документите има част с неистинско съдържание\", допълни юристът.\n\r\nМинистерството на здравеопазването започва проверка по случая.", "date": "2019.10.19", "title": "Здравен абсурд: Една операция - две епикризи!"}
{"url": "https://www.dnes.bg/stranata/2019/10/19/zemedelec-na-17-istoriiata-na-ivan-i-strastta-mu-kym-ovoshkite.426697", "text": "17-годишно момче от Сандански развива своя овощна градина. Историята на Иван Иванов се превърна в една от най-споделяните в социалните мрежи. Младежът разказва, че никога не се е притеснявал от своите връстници и с гордост говори за хобито си. Иван е твърдо решен да увеличава насажденията.\n\r\n\"От 7-8-годишен се занимавам със земеделие. Винаги ме е радвало и винаги като се занимавам с градини, това ме кара да се чувствам добре\", разказва пред Нова тв Иван.\n\r\nТой е ученик в 11-ти клас в Земеделската гимназия в Сандански. Щом свършат часовете не отива в кафета и заведения, защото силно го влече съвсем друго нещо. В близкото село Поленица Иван си има своя овощна градина, на която се е посветил изцяло.\n                    \n                    \n                \n                \n                \n                \r\n\"Много от приятелите ми са ми казвали: \"Ти пенсионер ли си?\", \"Ти луд ли си да се занимаваш с градина на тия години?\". Хорското мнение за мен не важи. Важно е какво иска моята душа. Човек ако се влияе от хората, няма да стигне далеч\", посочва още Иван.\n\r\nИ така, без да обръща внимание на връстниците си, Иван не спира да полага грижи за дръвчетата си. Те са 90 на брой и за всяко младежът полага специални грижи. Опитът му вече не е никак малък и младежът добре знае какво да прави през земеделската година, за да бере хубави плодове наесен.", "date": "2019.10.19", "title": "Земеделец на 17: Историята на Иван и страстта му към овошките"}
{"url": "https://www.dnes.bg/sofia/2019/10/19/pojar-v-blok-v-stolichniia-mladost-decata-v-apartamenta.426701", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пожар избухна в жилищен блок в столичния квартал \"Младост 1\". \r\n\r\n\"Гореше в спалнята. Всичко беше черно, холът също. Комшиите извикаха и  пожарна, и линейка. Дойдоха, изгасихме пожара. Всичко вече е нормално\",  разказа пред репортер на Bulgaria ON AIR собственикът на апартамента, в който е възникнал пожарът.\r\n\r\nМалко след 9 часа тази сутрин възникнал пожарът, докато деца са си играли в едно от помещенията. Пострадали няма.\r\n ", "date": "2019.10.19", "title": "Пожар в блок в столичния \"Младост\". Децата - в апартамента!"}
{"url": "https://www.dnes.bg/zvezdi/2019/10/19/vinovni-li-sa-te-sa-znaeli-za-harvi-uainstiin-no-sa-mylchali.426628", "text": "През октомври 2017 година светът на Холивуд беше разтърсен от обвиненията в сексуално посегателство срещу милионера Харви Уайнстийн. Статии, появили се в The New York Times и The New Yorker казват, че жени обвиняват филмовия продуцент в тормоз, продължил повече от 30 години. Броят им постепенно започна да расте и стигна до внушителното число 80.\n\r\nИ до ден-днешен Уайнстийн отрича всяко едно от обвиненията, но това не попречи на индустрията да го изхвърли, а киноманите и обществото да го заклеймят като престъпник. Той беше освободен от собствената си продуцентска компания, изключен от членовете на Академията и зачеркнат от света на Холивуд.\n\r\nЖурналистите от The New York Times и The New Yorker, разкрили скандала, спечелиха награда „Пулицър“, а скандалът даде път на още жени да застанат пред света и да обвинят други властни мъже в сексуално посегателство, тормоз и дори изнасилване. Появи се и движението #MeToo, а киноиндустрията тръгна по път на равенство и справедливост за всички.\n                    \n                    \n                \n                \n                \n                \r\nСега, Ронън Фароу, който беше един от двигателите на разследването издава книга, в която описва целия журналистически процес, както и разкрива нови детайли за мрежата, в която Уайнстийн сам се оплита. Книгата му \"Catch and Kill“ поднася някои изненади като имената на холивудски знаменитости, които, според Фароу, са знаели за деянията на продуцента, но не казали и дума.\n\r\nВижте кои са те в", "date": "2019.10.19", "title": "Виновни ли са? Те са знаели за Харви Уайнстийн, но са мълчали..."}
{"url": "https://www.dnes.bg/index/2019/10/19/peter-arts-predi-senshi-bolkata-e-vremenna-gordostta-vechna.426710", "text": "\n\r\nГотови ли са бойците на Артс да се изправят на арената на SENSHI на 26 октомври във Варна, каква е стратегията им за победа и кой е съветът, който кикбокс легендата дава на своите възпитаници преди да се качат на ринга, вижте в интервюто с него: \n\r\n \n                \n                \n                \r\nТочно така, това ще е третият път, в който ще дойда в България по покана на веригата галавечери SENSHI. Сигурен съм, че и този път шоуто ще бъде страхотно и съдейки от бойната карта, очаквам много оспорвани и тежки битки на ринга. И четиримата очакват с нетърпение идването си в България. \n\r\n \n\r\nТова е изключитeлно сложен въпрос, защото и тримата са страхотни бойци. Трудно ми е да отговоря кой от тях ще блесне най-много, но се надявам всеки един от тях да се справи много добре на ринга. \n\r\n \n\r\nРазбира се,  да - имаме специална стратегия. Но няма да издавам подробности, ще видите на 26 октомври на SENSHI във Варна.\r\n \n\r\nСигурен съм, че ще е повече от един. Всички бойци в програмата са изключително добри, очаквам много фойерверки! \n\r\n \n\r\nБолката е временна, гордостта – вечна! \r\n \n\r\nНямам търпение да дойда в България, гответе се за страхотни битки!", "date": "2019.10.19", "title": "Петер Артс преди SENSHI: Болката е временна, гордостта – вечна!"}
{"url": "https://www.dnes.bg/index/2019/10/19/erdogan-sys-zakana-da-razbie-glavite-na-kiurdite-v-siriia.426711", "text": "Турският президент Реджеп Ердоган заяви, че ще \"разбие главите\" на кюрдските бойци в Сирия, ако те не се изтеглят в срок от 120 часа, предаде Ройтерс.\n\n\"Днес е вторият ден (от прекратяването на операцията). Срокът изтича във вторник през нощта.\r\nАко дадените на Турция обещания не бъдат изпълнени, няма да чакаме като преди. Ще продължим операцията и ще продължим да унищожаваме терористите\", каза президентът в изказване в град Кайсери, предаде телевизия Ен Ти Ви.\r\nМинистърът на отбраната на Турция Хулуси Акар също заяви днес, че турските войски в Северна Сирия са готови да продължат офанзивата си, ако споразумението с Вашингтон за прекратяване на конфликта не е изцяло изпълнено, предаде Ройтерс.\r\n                \n                \n                Турция и Вашингтон се договориха в четвъртък Анкара да спре офанзивата си за 120 часа, докато сирийските милиции Сили за защита на народа се оттеглят от \"зоната за сигурност\" в Североизточна Сирия.\r\nВ събота крехкото примирие се удържаше по сирийската граница. Ние спряхме операцията за пет дни. За това време террористите ще се изтеглят от \"зоната за сигурност\", техните оръжия ще бъдат събрани и позиции унищожени. Ако това не се случи, ще продължим операцията, заяви Акар. (БТА)", "date": "2019.10.19", "title": "Ердоган със закана - да \"разбие главите\" на кюрдите в Сирия"}
{"url": "https://www.dnes.bg/index/2019/10/19/novo-20-deputatite-na-ostrova-iskat-otlagane-na-brexit.426712", "text": "Британските депутати гласуваха предложена от техния колега Оливър Летуин законодателна поправка, която принуждава премиера Борис Джонсън да поиска от европейците ново отсрочване на датата за Брекзит, предадоха световните агенции.\nПоправката беше одобрена от 322 депутати, а срещу нея гласуваха 306 депутати.\r\nТя цели да даде повече време на парламентаристите да дебатират в детайли споразумението за Брекзит, договорено между Борис Джонсън и ЕС, без да има риск да се стигне до Брекзит без сделка на 31 октомври, ако тези парламентарни дебати не са приключили дотогава.\r\nТова де факто означава, че днес британският парламент няма да гласува дали да одобри или не постигнатото от Джонсън с ЕС споразумение.\r\n                \n                \n                Според приет от депутатите по-рано тази есен закон, Джонсън е задължен сега да поиска от ЕС отсрочване на датата за Брекзит, ако до края на днешния ден, 19 октомври, британският парламент не е одобрил сделката за Брекзит.\r\nСпоред закона Джонсън трябва да поиска отсрочване от 31 октомври за края на януари догодина, тоест с три месеца.\r\nБорис Джонсън каза обаче, че иска Брекзит на 31 октомври, предадоха световни агенции. Джонсън заяви, че няма да преговаря с ЕС за отсрочка на Брекзит. Премиерът изрази съжаление, че този исторически вот, предвиден за днес, не се е състоял.\r\n\"Ще кажа на нашите приятели и колеги в ЕС точно онова, което казах на всеки друг в последните 88 дни, през които съм премиер - ново бъдещо отсрочване на Брекзит би било лошо за страната, лошо за ЕС, лошо за демокрацията\", каза Джонсън.\r\nЛидерът на британските лейбъристи Джереми Корбин пък заяви, че Джонсън трябва да се подчини на приет по-рано тази есен закон, който го принуждава да поиска от европейците отсрочка на Брекзит с три месеца, тоест до края на януари догодина, ако до края на днешния ден сделката за Брекзит не бъде гласувана в британския парламент.\r\nБившата британска министър-председателка Тереза Мей, чиято сделка за Брекзит беше отхвърлена три пъти от парламента, каза, че подкрепя споразумението, договорено от нейния приемник Борис Джонсън, предаде Асошиейтед прес.\r\nМей заяви пред депутатите, че имала \"отчетливо усещане за дежа вю\", докато парламентът обсъждал дали да подкрепи сделката на Джонсън за Брекзит.\r\nСпоразумението, договорено от Джонсън, е сходно с това на Мей в някои отношения, но по различен начин урежда запазването на отворена граница между Ирландия и британския район Северна Ирландия.\r\nМей каза, че парламентът би трябвало да одобри сделката и да позволи на Великобритания да напусне Европейския съюз на 31 октомври. По думите й \"хората искат сигурност в живота си\". \"Ако искате тази страна да върви напред, тогава гласувайте за сделката днес\", заяви тя.\r\nДесетки хиляди протестират днес в Лондон срещу Брекзит, предаде Асошиейтед прес. Протестиращите, мнозина от които със сини барети с жълти звезди, символизиращи знамето на ЕС, пристигнаха масово с метрото и автобусите на площада на парламента.\r\nНа една от улиците група протестиращи с вързани на краката звънчета и с тояги изпълниха традиционен английски танц. Една от танцьорките - Кейт Фишър, отбеляза, че забавните демонстрации са по-ефективни.\r\nНа други места настроението не бе толкова приповдигнато. Сара Спур, която се грижи за двете си деца инвалиди, каза, сдържайки сълзите си, че е изключително притеснена от перспективата Великобритания да напусне ЕС.\r\n(БТА)", "date": "2019.10.19", "title": "Ново 20! Депутатите на Острова искат отлагане на Brexit"}
{"url": "https://www.dnes.bg/stranata/2019/10/19/uchenichkata-v-dimitrovgrad-izdyhnala-ot-vnezapna-syrdechna-smyrt.426713", "text": "Досъдебно производство е образувано за  смъртта на  15-годишната ученичка от Природо-математическата гимназия в  Димитровград. \nРезултатът  от аутопсията показа, че момичето е  починало от внезапна сърдечна  смърт. \r\nМомичето издъхнало вчера в час по физическо възпитание,  докато играе федербал. На място пристига екип на Спешната помощ, който  установява смъртта, предаде БНР.\r\n\r\nВ понеделник с децата от училището ще  работи психолог.\r\n ", "date": "2019.10.19", "title": "Ученичката в Димитровград издъхнала от внезапна сърдечна смърт"}
{"url": "https://www.dnes.bg/sport/2019/10/19/levski-za-zapora-ne-e-viarno-korektni-sme.426714", "text": "Ръководството на Левски излезе с официална позиция относно информациите, че НАП е запорирал сметки на клуба заради неизплатени задължения.\nВ нея категорично се заявява, че това не отговаря на истината и се добавя, че е засегната \"много чувствителна тема\", заради което клубът не остава безучастен.\r\n\r\n\r\n ", "date": "2019.10.19", "title": "\"Левски\" за запора: Не е вярно, коректни сме!"}
