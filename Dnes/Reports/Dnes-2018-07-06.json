{"url": "https://www.dnes.bg/crime/2018/07/06/deputatyt-avramov-s-brat-mi-se-vijdame-samo-na-semeini-praznici.381527", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПърви коментар на депутата от ДПС Димитър Аврамов, чийто брат беше задържан като ръководител на група за рекет, побой и лихварство. \r\nНародният представител обясни, че брат му Борислав от години живее в София, предаде .\n\n\n\r\nДвамата се виждали само на семейни празници.\r\nПо данни на разследващи групата е търсила хора, които да подпалят колата на убития данъчен шеф Иво Стаменов.\r\nДепутатът обясни още, че чака обвинението да докаже тезата си. Самият Димитър Аврамов преди години беше задържан за подкуп и сега е със свален имунитет.\r\n ", "date": "2018.07.06", "title": "Депутатът Аврамов: С брат ми се виждаме само на семейни празници!"}
{"url": "https://www.dnes.bg/obshtestvo/2018/07/06/tri-zakona-v-tyrsene-na-reshenie-problemite-na-horata-s-uvrejdaniia.381526", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nМая Манолова предложи компромисен вариант за решаването на проблемите на хората с увреждания. Днес омбудсманът и част от национално представените организации се споразумяха три закона да бъдат гласувани в пакет, предаде .\n\n\n\r\nТова са Закон за личната помощ, Закон за хората с увреждания и Закон за социалните услуги.\n\r\nМайките от палатковия лагер също подкрепиха идеята и настояха всички реформи да се случат най-късно до първи октомври.\r\n                    \r\n                    \r\nОмбудсманът заяви, че ще работи за сближаването на позициите на всички хора с увреждания, защото все още не е ясно дали всички организации ще подкрепят тази идея.\n\r\nПалатковите лагери ще останат до началото на октомври.\n\r\n\n\r\n ", "date": "2018.07.06", "title": "Три закона в търсене на решение проблемите на хората с увреждания"}
{"url": "https://www.dnes.bg/health/2018/07/06/do-kakvi-zdravoslovni-problemi-vodi-dylgiiat-raboten-den.381512", "text": "Като какъв се определяте: като човек, който обича да работи или обратното?\r\n \r\nТози тестов въпрос е затворен, и закрит. Отговорете на него искрено, без да се притеснявате от работодателя или свадливата си тъща. Ние сме наясно, че не многото „работене“ дава точно резултатите, в повечето случаи те могат да се получат и с по-малко работа, когато всички механизми по работния процес са били добре обмислени и логично заложение.\r\n \r\nЗнаем си, че в българска среда това малко ни „куца“, както и си знаем, че българската нация е болна нация в буквалния смисъл...\r\n \r\nВ тази връзка интересни се оказват заключенията на екип изследователи от Университета на Берген в Норвегия, според които 7,8 % от работещите страдат от работохолизъм или зависимост от работа. Възможно е, някои да се зарадват, ние можем и да се почудим, но учените са наясно, че претовареността с работа е свързана и води до развитие или влошаване на разстройства като синдром на дефицит на вниманието и хиперактивност, обсесивно-компулсивно, тревожност и депресия. Тези разстройства се срещат най-често именно в групата на работохолиците.\r\n \r\n", "date": "2018.07.06", "title": "До какви здравословни проблеми води дългият работен ден?"}
{"url": "https://www.dnes.bg/cars/2018/07/06/edna-taina-ot-bylgariia-syzdadoha-pyrvata-hiperkola-na-bydeshteto.381502", "text": "Неизвестната компания Alieno, чиято щабквартира се намира в България, представи своята \"хиперкола на бъдещето\". Моделът се казва Arcanum (от латински \"тайна\"), като топ-версията му ще развива 5521 к.с. и 8880 Нм въртящ момент. \n\r\nШасито, монококът, както и предният и задният подрамник са направени от карбон по специална технология. Долната част на шасито е усилена с кевлар, като зоните за деформация и усилените елементи са разположени по целия периметър на монокока. Самата каросерия също е с карбонови детайли.\n\r\nДължината на хиперколата е 5240 мм, широчината – 2180 мм, а разстоянието между двете оси е 3100 мм. Теглото на купето с двe врати в най-лекия вариант е 1620 км.\r\r\n                    \r\n                    \r\nСиловият агрегат се състои от 12 или 24 електромотора – от 3 до 6 на всяко колелo. Всяко от тях се контролира индивидуално по електронен път. Има три режима на движение - Street, Track и Race, при които се променя разпределението на мощността между предната и задната ос. Задвижването е към четирите колела със система за контрола на вектора на тягата и динамично разпределение на въртящия момент към всяка гума.\n\r\nАвтомобилът ще се предлага в 4 различни варианта на мощност – 2646 к.с. (4440 Нм), 3530 к.с. (5920 Нм), 4411 к.с. (7400 Нм) и 5521 к.с. (8880 Нм). Електромоторите се захранват от графенови литиево-йонни клетки и суперкондензатори, които събират енергия при спиране и се използват за увеличение на мощността при ускорение.\r\n\r\nКапацитет на 800-волтовия блок батерии е 60 кВт/ч (при състезателния вариант), 120 кВт/ч (при пистовия) и 180 кВт/ч (при гражданския). Максималният пробег на Alieno Arcanum е 1020 км, като благодарение на високата плътност на заряда колата може да измине до 3 обиколки на \"Нюрбургринг\". Зареждането на батериите от специална зарядна станция Alieno (до 2700 кВт) отнема 4 минути.\n\r\nArcanum е оборудван с роботизирано окачване с двойни напречни лостове и регулируеми стабилизатори за напречна устойчивост. Амортисьорите са електронноуправляеми, като могат да се регулират. Тези елементи се използват от прототипите, участващи в сериите \"Льо Ман\".\r\n\r\nСпирачната система се състои от три отделни подсистеми - хидравлична, електромагнитна и въздушна, която използва аеродинамиката на колата. Срещу доплащане колата може да бъде оборудвана и с парашут от драгстер.\n\r\nВ оборудването на Arcanum влизат още карбонов волан, каркас от карбон, система за самодиагностика на електронните системи, външни огледала с камери, които разпознават лица, а също така и с цял комплекс активни системи за помощ на водача. Самият той получава данни от 17 камера, 8 лидара и радара, GPS-приемник и IMU-сензор.\r\n\r\nКомпанията вече набира поръчки за колата, чиято базова версия е оценена на 750 000 евро. Най-скъпата модификация струва поне 2 пъти повече, като производството на колата отнема от 18 до 30 месеца.\n\r\n", "date": "2018.07.06", "title": "Една тайна от България: Създадоха първата хиперкола на бъдещето"}
{"url": "https://www.dnes.bg/mish-mash/2018/07/06/bliznaci-i-vodolei-stavat-li-za-liubovna-vryzka.381495", "text": "Всяка сериозна връзка се гради на няколко основни неща. Няма универсална формула за перфектните отношения. Повечето хора търсят у партньора си любов, честност, себеотдаване, споделяне на едни и същи ценности... Любителите на астрологията дори се интересуват и търсят най-идеалната половинка по зодията.\r\nАко в последно време нямате късмет с гаджетата и си търсите нещо по-различно, проучете кои знаци съответстват на вашата зодия. Може така да намерите вашата истинска любов.\r\n \r\nСлед като в първата част ви представихме защо си пасват Овенът и Водолеят, Телецът и Ракът, ето още няколко комбинации, от които се получава идеалната любовна връзка:\r\n \r\n\r\n \r\nТези два знака правят връзката страстна и вълнуваща. Близнаците и Водолеите са известни със своята интелигентност, а като двойка се стремят към нови висоти. Те непрекъснато се усъвършенстват взаимно и се справят успешно с предизвикателствата на живота. Смята се за творчески тандем, който се справя с осъществяването на различни идеи.\r\n \r\nКогато се срещнат за първи път, тези две зодии общуват помежду си сякаш са се познавали от години. Затова няма нищо необичайно в това, ако двойката е само от седмица, но отива на романтично пътуване. Както Близнаците, така и Водолеите обичат да бъдат спонтанни и да се забавляват. Това често предизвиква ревност у приятелите им, които водят по-скучен начин на живот.\r\n\r\n", "date": "2018.07.06", "title": "Близнаци и водолей - стават ли за любовна връзка?"}
{"url": "https://www.dnes.bg/rusia/2018/07/06/zad-uspeha-na-mondial-2018-trudyt-na-desetki-migranti-ot-aziia.381468", "text": "Зад блясъка на гладко протичащия Мондиал в Русия стоят легиони от работници мигранти от Централна Азия, които построиха стадионите и ги поддържат в работно състояние, обслужват търговските щандове и почистват след феновете, които се веселят по улиците.\n\r\nТе се сред милионите мигранти, които вършат нискоквалифицирана работа из цяла Русия, изправени пред обичайния полицейски тормоз и етническа предубеденост. Те са обвинявани, че подриват заплатите и правят терористични заговори, но за разлика от Европа и САЩ, никой не говори за построяването на стена, която да ги спира. Така е защото те са опора на икономиката и помагат на геополитическата стратегия на Владимир Путин - без тях Русия можеше изобщо да не успее да приеме Световното първенство по футбол.\r\n                    \r\n                    \r\nВ градовете, където се играе футбол от световна класа, облечените в оранжево работници мигранти си правят селфита с феновете, и успяват да зърнат моменти от мачовете, изпратени от телефоните на техните колеги, или да гледат повторенията пред телевизора в общата спалня, след 12-часова смяна. Няма да ги чуете да се оплакват.\n\r\n\"Тази страна ни прие и ни даде работа\", каза Бобур Улашов, който е напуснал селото си в Южен Узбекистан преди пет години в търсене на работа. Днес 37-годишният работник събира боклука със своята назъбена метална лопатка и вади кутии от бира от храстите в московската официална зона за фенове.\n\r\nТой няма почти никакви контакти с тълпите от зрители - \"те виждат оранжевата жилетка и ме подминават\", свива рамене той. Но той не се колебае, когато го питат, кого подкрепя: \"Русия. Кой друг?\"\r\nРусия осигурява работа на хора като Улашов, който изпраща всеки месец по 100-200 долара у дома си на 6-годишния си син, съпругата, родителите и роднините. Хора като Улашов предоставят на Русия евтина работна сила за подготовката на Световната купа.\n\r\n\"Имигрантите представляват основната работна сила\" за построяването на стадионите и транспортната инфраструктура за турнира, каза Валерий Соловей, преподавател в московския институт за международни отношения МГИМО и експерт по миграция и национализъм. \"Без работници мигранти Русия нямаше да може да построи всичко това толкова бързо\", добави той.\n\r\nВъпреки обещанията на футболния ръководен орган ФИФА, работата не винаги е била безопасна или хуманна.\n\r\nОт Международната федерация на строителните работниците казват, че 21 души са загинали на строителните площадки на Световната купа. Международната правозащитна организация \"Хюмън райтс уоч\" е отчела хиляди оплаквания от работещите на обекти на Мондиала и е констатирала, че мнозина изобщо нямат трудови договори, а някои са работили при температури от минус 25 градуса по Целзий, с една почивка през 9-часова смяна.\n\r\n\"Нарушенията включват неизплащане на заплати, сериозни закъснения в тяхното заплащане, много рискови условия на труд на много обекти, а също санкциониране на работниците, които се оплакват\", каза Юлия Горбунова от московското бюро на организацията.\n\r\nОрганизационният комитет на Световното първенство в Русия казва, че работи с ФИФА по система за инспекции, за да се изкоренят предполагаемите нарушения на трудовото законодателство, а ФИФА каза миналата година, че е видяла рязък спад в \"броя на проблемите\" на руските строителни площадки, след инспекциите. Нито руските организатори, нито ФИФА са представили данни за това, което са констатирали, а и не казват дали някой е бил осъден.\n\r\nТова буди тревога както за руските работници, така и за Световното първенство през 2022 г. в Катар, където работниците мигранти извършват почти цялата неквалифицирана работа и имат малко законови права.\n\r\nМигрантите от обслужващия персонал на стадиона \"Лужники\", основното московско спортно съоръжение с капацитет от 81 000 места, твърдят, че условията им на работа са добри - 30 000 рубли (470 долара) месечна заплата по време на турнира, с един или два почивни дни на седмица. Но повечето не искат да се публикуват истинските им имена от страх, че работодателите им ще ги накажат.\n\r\nГафиржон Курбонов не се страхува да говори. Той работел по асфалтирането на улици в Санкт Петербург, когато руските градове се привеждаха в добър вид преди Мондиала, а сега работи като сертифициран шофьор на такси в Москва. Съпругата и двете му малки деца са се присъединили към него, и сега той иска да се установи тук.\n\r\n\"Бизнесът процъфтява. Има толкова много фенове от чужбина\", каза той забързано, на руски с таджикски акцент. А след като свърши Световното първенство? \"Винаги ще има работа\", смята той.\r\nМного по-трудно от получаване на разрешително за работа и справедливо заплащане е преборването на дискриминацията. Служителите на правоохранителните органи, пазещи метрото, методично спират хора от Средна Азия за проверка на багаж и документи, игнорирайки онези с по-славянски черти.\n\r\nРуските власти казват, че проверките на багаж и документи са част от всеобхватните мерки за сигурност, необходими за защита на страната.\r\nКогато Русия изпадна в рецесия заради западните санкции по повод анексирането на Крим, върху дошлите от Централна Азия беше хвърлена вината за подриване на заплатите, пренасяне на тероризъм и битовата престъпност.\n\r\nСлед като киргизки шофьор на такси удари пешеходци близо до Червения площад в началото на Мондиала, социалните мрежи гъмжаха от обидни коментари за \"гастарбайтерите\", които стават терористи, въпреки че руските власти твърдяха, че това е само инцидент със заспал шофьор.\n\r\nВ миналото обаче работниците мигранти от Централна Азия бяха свързвани с ислямския екстремизъм. \"Усещайки социален натиск, те се радикализират\", каза Соловей. Дискриминацията \"поражда чувство на протест\".\n\r\nПри все това, когато националистически политици агитират за въвеждане на визи за цетралноазиатските работници, правителствените представители възразяват, страхувайки се, че това ще струва на Русия влиянието й в стратегически район. И дебатът бързо затихва.\n\r\nВ Русия има най-много работници мигранти в сравнение с всяка друга държава в Европа. Соловей казва, че са около 6 милиона според официалната статистика, но 10 или 11 милиона по неофициални данни. Повечето идват от бившите съветски републики в Централна Азия, древните градове на пътя на коприната в Узбекистан, обеднелите долини на Таджикистан по границата с Афганистан.\n\r\nНякои се заселват в Русия и стават част от пейзажа на мултиетнически градове като Москва. Други остават за дълго гастарбайтерите, връщайки се у дома всяка година, за седмици или месеци понякога, и изпращат пари, които представляват съществен дял от бюджетите на централноазиатските държави.\n\r\nУличната метачка от Киргизстан на име Гюлнара гордо показва на телефона си снимки на големите си деца у дома, които се надява да види това лято. Това й дава сили да се справи с предизвикателството по чистенето на боклука, оставен от футболни фенове на историческите улици край Червения площад.\n\r\nНа стадиона в Санкт Петербург, работник по поддръжката чака плахо в коридора, когато феновете се изсипват след мача от първия кръг между Русия и Египет. Гледайки ликуващите лица на руснаците, той разбира, че домакините са спечелили, но трябва да пита минувач за резултата.\n\r\nРемонтирайки плочките само на около 10 метра от трибуните, той няма представа какво се е случило вътре. \n\r\n/БТА/", "date": "2018.07.06", "title": "Зад успеха на Мондиал 2018: Трудът на десетки мигранти от Азия"}
{"url": "https://www.dnes.bg/notifikacii/2018/07/06/papata-zemiata-stava-bunishte-zaradi-klimatichnite-promeni.381486", "text": "Папа Франциск призова правителствата да изпълнят ангажиментите си да ограничат климатичните промени и отправи предупреждение, че ако неустойчивото развитие и необузданото потребление се запазят, те заплашват да превърнат Земята в купища \"развалини, пустини и отпадъци\", предаде Асошиейтед прес.\n\r\nФранциск отправи този призив днес, на конференция във Ватикана по случай третата годишнина от неговата енциклика за климатичните промени. Папското послание във връзка с Парижката конференция за климата през 2015 г. съдържаше призив за промяна в парадигмата на отношенията на човечеството с природата, пише БТА.\n\r\nВ днешната си реч папата призова отделните правителства да спазят ангажиментите си от Париж и заяви, че институции като Международният валутен фонд и Световната банка имат да изиграят важна роля, за да насърчават реформите и да поощряват устойчивото развитие.\r\n\"Има голяма опасност да оставим на бъдещите поколения само развалини, пустини и отпадъци\", предупреди Светият отец.\r\n ", "date": "2018.07.06", "title": "Папата: Земята става бунище заради климатичните промени "}
{"url": "https://www.dnes.bg/mish-mash/2018/07/06/tatusi-za-pyteshestvenici-zashto-ne.381519", "text": "Пътуването е страст, приключение, възможност за посещение на нови и интересни места, начин да опознаете непознати хора и култури... И какво по-хубаво от това да запечатате моментите от най-вълнуващото си пътешествие на снимка? Всеки го прави, но колко биха съхранили спомена под формата на татуировка, която остава за цял живот?\r\n \r\nНезависимо дали малки или големи, цветни или черно-бели, татуировките са по-нестандартен начин, чрез който да покажете на всички колко запален пътешественик сте. Те могат да съдържат скрито послание или просто да изобразяват любима дестинация. \r\n \r\nЕто 5 оригинални татуировки, които може да си направите, ако обожавате да пътувате: \r\n \r\n- дори и да сте в лошо настроение и се лутате в живота, той винаги ще ви „посочва“ правилната посока. Самият символ на компаса се свързва с добър късмет и предпазва от лоши неща. Има татуировки с призматичен, корабен, астро компас и много други. Една от най-популярните е със звездата-компас, която насочва моряците към северната звезда. \r\n \r\n \r\n– показват любимата ви дестинация или мястото, което свързвате с много личен спомен. Една от известните личности, които имат такава, е Анджелина Джоли – с координатите на рождените места на всичките й деца. \r\n\r\n\r\n\r\n\r\n\r\n\r\n\r\n\r\n\r\n\r\n ", "date": "2018.07.06", "title": "Татуси за пътешественици - защо не?"}
{"url": "https://www.dnes.bg/rusia/2018/07/06/rusiia-s-otvetni-mita-vyrhu-vnosa-na-stoki-ot-sasht.381510", "text": "Русия въведе допълнителни мита в размер от 25 до 40 на сто върху вноса на някои стоки от САЩ в отговор на американските мита върху стоманата и алуминия, предаде ТАСС.\n\r\nМитата се въвеждат за вноса в Русия на техника за пътно строителство, оборудване за петролно-газовата промишленост и оптични влакна от САЩ. Съответното постановление е подписано от премиера на Русия Дмитрий Медведев, се уточнява в съобщението на министерството на икономическото развитие, пише БТА.\n\r\n\"Компенсиращите мерки се прилагат под формата на допълнителни, повишени ставки на вносните мита в размер от 25 до 40 на сто върху стойността на вносната стоки. С тях ще се облагат стоки от САЩ, чиито аналози се произвеждат в Русия\", отбеляза министърът на икономическото развитие на Русия Максим Орешкин.\r\n                    \r\n                    \r\nРусия може след три години да въведе нови допълнителни мита върху вноса на стоки от САЩ като ответна мярка, защото сегашните контрамерки не покриват напълно щетите за руските износители от действията на американските власти, се допълва в съобщението на икономическото министерство.\n\r\n\"Щетите от американските търговски ограничения за руските износители се оценяват на 537,6 милиона долара. Това е обемът на допълнителните мита, които руските доставчици трябва да плащат в САЩ. Повишението на нашите мита на този етап ще позволи да бъда компенсирана само част от щетите - 87,6 милиона долара. Това е компенсацията, на която Русия има право според правилата на Световната търговска организация (СТО), поясни Орешкин, цитиран в съобщението.\n\r\nОстаналата част от компенсиращите мерки Русия ще може да приложи или след три години от началото на действието на допълнителните мита на САЩ, тоест на 21 март 2021 година, или след решението на СТО, че американските мерки не отговарят на правилата на организацията, отбелязва руското министерство на икономическото развитие. \n\r\n ", "date": "2018.07.06", "title": "Русия с ответни мита върху вноса на стоки от САЩ"}
{"url": "https://www.dnes.bg/zvezdi/2018/07/06/gradinska-erotika-s-geri-nikol-v-chest-na-doktor-enchev.381501", "text": "Младата звезда Гери-Никол направи опит за градинска еротика в чест на д-р Енчев. Пластичният хирург, който е налял хиляди кубици силикон в родния шоубизнес, явно е спомогнал и за запълване на деколтето на певицата.\r\nЗа да му се отблагодари, тя позира с червено потниче в мокра фотосесия, под което напират навън неприродните ѝ дадености. Допълнителната еротика се пада на маркуч с вода, с който изпълнителката се заиграва на зелената морава.\r\n \r\nКадърът допадна на нейните последователи в Instagram, но естествено има и критици на Гери-Никол.\r\n\r\n", "date": "2018.07.06", "title": "Градинска еротика с Гери Никол - в чест на доктор Енчев"}
{"url": "https://www.dnes.bg/politika/2018/07/06/radev-i-kycian-syglasni-za-centyr-za-izsledvaniia-u-nas.381525", "text": "Много е важно да търсим синергия между китайските инициативи - от една страна, и европейските политики и стандарти - от друга, каза президентът Румен Радев в началото на пленарните разговори в президентската институция в рамките на посещението на министър-председателя на Китай Ли Къцян, след като двамата разговаряха \"на четири очи\".\n\r\nС председателя Ли Къцян се съгласихме, че си струва да проучим идеята за изграждане в София на Център за перспективни изследвания, който да работи в направленията, които до момента ни спират - липсата на достатъчно информация, недобро познаване на стандарти, процедури и модели на функциониране на двете страни, посочи Радев. \n\r\nЕдин такъв център може да повиши неимоверно много ефективността на нашите отношения и да съдейства за координацията на проектите в икономическата и всички други сфери в нашия регион, каза държавният глава.\r\n                    \r\n                    \r\nТоку-що президентът ми предложи идея за създаването на един нов изследователски център в София. Мисля, че това е много добра, необходима идея, добави Ли Къцян. Китайският премиер каза, че на утрешната среща на върха на правителствените ръководители от ЦИЕ той иска да обяви, че в София ще бъде учреден този център.\n\n\r\nСтокообменът между Китай и България е във възход, но е много далеч от потенциала, с който разполагаме, коментира още президентът Румен Радев. По думите му очакваме също така от китайската страна ускоряване на процедурите за достъп на български селскостопански продукти и други стоки до китайския пазар. Отворени сме за много повече туристи от Китай, но за което вие, г-н премиер, трябва да ни съдействате за пряка авиолиния между София и Пекин, каза държавният глава. \n\r\nТой изрази благодарност на китайското държавно ръководство и лично на премиера Ли Къцян, както и на посланика на Китай в България, за помощта за издирването на алпиниста Боян Петров.\n\r\nПриветстваме инициативата \"16+1\" между Китай и държавите от Централна и Източна Европа, каза Радев. По думите му тя е работещ механизъм за стимулиране на търговски, икономически, транспортни и други връзки. \n\r\nСъщевременно президентът посочи, че прегледът на китайското икономическо присъствие в нашия регион показва, че съседни държави като Гърция, Румъния и Сърбия се радват на многократно по-голямо китайско инвестиционно присъствие. \n\r\nЗатова и ние желаем в хода на тези инициативи да наваксаме пропуснатото до момента и да установим ефективни и рационални отношения, каза президентът Радев. По думите му това означава не само инвестиции в областта на енергетиката и транспортните инфраструктурни проекти, а и всестранен подход, включващ връзки в областта на промишлеността, на високите технологии, на културата, образованието, науката, селското стопанство и туризма.\n\r\nЖелаем да развиваме нашите всестранни приятелски отношения, увери президентът Радев, който добави, че във времена на подкопаване на принципите на пазарната икономика Китай се превръща в стожер на отстояването на тези принципи.\n\r\nДържим на нашето приятелство през всички тези години и вярваме, че то трябва да се укрепва, защото е основата за бъдещи ползотворни контакти, посочи президентът Радев, цитиран от БТА. \n\r\nУдовлетворени сме, че имаме отлични политически отношения, базирани на взаимно доверие и уважение. Китай е наш първостепенен партньор от голямо значение, каза държавният глава. \n\r\nВярваме, че това значимо за нашите отношения събитие - първата визита на китайски премиер от 18 години насам, ще даде силен тласък на развитието на нашите отношения на приятелство и сътрудничество, и ще ги издигне на ново, още по-високо ниво, каза президентът Радев в началото на пленарните разговори.\n\r\nМинистър-председателят на Китай Ли Къцян също отбеляза, че България е втората държава, признала Китайската народна република, но понеже СССР вече не съществува, може да се каже, че България е първата. Той каза, че България е първата страна от европейския му маршрут.\r\n ", "date": "2018.07.06", "title": "Радев и Къцян съгласни за център за изследвания у нас "}
{"url": "https://www.dnes.bg/obshtestvo/2018/07/06/maikata-na-zatrupanoto-dete-vsichko-e-bilo-igra.381522", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСнимка на ромско дете, затрупано с камъни и бутилки  и лежащо в дупка, се появи в една от затворените групи във Facebook с името \"Простотията българска\" и надпис \"на сапун\".\n\r\nСлед като снимката започна да се споделя , постът е изтрит, но  научи, че следите водят към Самоков.\n\r\nМомичето е на възраст между 10 и 12 години, от ромско семейство, което живее в колиба в квартал \"Христо Ботев\".\n\n\r\nСъседите има разказват, че родителите имат пет деца и са изключително бедни, а препитанието им идвало от кофите за боклук. Съседите дори събирали пари за многодетното семейство, за да си построят някакъв дом.\r\n                    \r\n                    \r\nСнимката била направена от съседски деца. Според полицията пък случката е от преди няколко дни и детето е участвало доброволно и без принуда.\n\r\nЗа случая е сезиран отдел \"Закрила на детето\" в града, а самата майка за сниманото в дупката момиче обясни, че всичко е било игра.\r\n\r\n ", "date": "2018.07.06", "title": "Майката на затрупаното дете: Всичко е било игра!"}
{"url": "https://www.dnes.bg/sofia/2018/07/06/bira-v-parka-v-sofiia-moje-so-otmeni-zabranata.381521", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофиянци ще могат да пият бира в парка без заплаха от санкции.\r\nСтоличната община се отказа от спорната наредба, според която употребата на алкохол щеше да се наказва с глоба между 100 и 300 лв., съобщи  \r\nПрез октомври миналата година Столичната община се закани да забрани пиенето на алкохол в паркове и градинки, тъй като имало множество вандалски прояви след злоупотреба с него.\r\nХулиганите, които нарушават обществения ред, трябваше да бъдат глобявани между 100 и 300 лв. Идеята обаче не срещна много поддръжници.\r\nА юристи коментираха, че голяма част от забраните на практика съществуват в други нормативни документи и може да се стигне до две глоби за едно и също провинение.\r\n ", "date": "2018.07.06", "title": "Бира в парка в София? Може! СО отмени забраната "}
{"url": "https://www.dnes.bg/zvezdi/2018/07/06/djidji-hadid-vleze-v-roliata-na-momiche-na-bond.381492", "text": "Джиджи Хадид е като хамелеон, когато става въпрос за модни проекти. Сега тя влиза в ролята на истинско момиче на Бонд, в чиито вени сякаш тече адреналин.\r\nМоделът позира за три корици и фотосесия за есенното издание на списание V Magazine.\r\n \r\nВисоките скорости и висшата мода са преплетени и умело уловени от професионалния обектив на Марио Соренти.\r\n \r\nРазбира се, между комплектите бикини и обувки, Джиджи кара джет на Fendi. Втората корица е за бански и АТВ, брандирани с логото на Philipp Plein. Третата корица е под вода, а Джиджи носи ювелирни изделия и бански на Chanel.\r\n \r\n ", "date": "2018.07.06", "title": "Джиджи Хадид влезе в ролята на момиче на Бонд"}
{"url": "https://www.dnes.bg/obshtestvo/2018/07/06/kitai-ni-pomaga-za-belene-borisov-magistralite-im-sa-plateni.381465", "text": "Премиерът Бойко Борисов съобщи, че китайският премиер Ли Къцян се е  ангажирал лично, че ще помогне на страната ни проектът за втора атомна  централа \"Белене\" да бъде изведен до успешен край.\r\nБорисов обяви това след срещата си с Ли Къцян в Министерския съвет.\r\nМожем да използваме съществуващото ядрено оборудване в България и да го  превърнем в оборудване за мирно използване на ядрена енергия, каза китайският гост.\n\"С премиера Борисов говорихме за възможностите за икономическо  сътрудничество – например за жп линия, която да свързва България и  Егейско море. Всичко обаче трябва да бъде проведено по ясен и прозрачен  начин, като приветстваме и участието на трети страни“, каза още Къцян.\r\r\n                    \r\n                    Борисов заяви, че посланието от днешната среща е, че форматът \"16 плюс 1\" не е насочен към разделяне на Европа, а за засилване двустранния обмен между държавите. Целта е нашите страни, които са по-изостанали, да повишат Брутния вътрешен продукт, да увеличат доходите на хората, каза премиерът ни.\r\nПо думите му това е не Геополитически съюз и не се противопоставя на никого в Европа, а цели само икономическо благосъстояние на хората.\r\nЛи Къцян посочи, че Китай е готов да инвестира в региона при спазване на закона, правилата на свободната търговия и на Европейския съюз. Той допълни, че Китай не иска търговска война с никого, но ако се наложи, ще защитава правилата на свободната търговия.\r\nКитай подкрепя обединена и просперираща Европа със силно евро, не искаме  да я разделяме, обясни той и допълни, че страната му подкрепя обединен ЕС, защото е важна сила за  глобален просперитет и мир.\r\n\"Тук съм по покана на премиера Бойко Борисов. Това е първото ми  посещение в България и е първата спирка на моя европейски маршрут\", каза  Ли Къцян. Той благодари за посрещането на китайската делегация, която  пристигна вчера в София. Гордеем се с куража на алпиниста Боян Петров,  подариха ми знаме от съпругата му, каза китайският премиер.\r\nБорисов каза, чебил изненадан от това, че още първата магистрала в  Китай,  независимо, че управлява комунистическата партия, е платена.  \"Няма безплатна магистрала в Китай. Затова ние разчитаме  много на тол  системата, която може да ни позволи на пазарен принцип да  се върнат  инвестициите на базата на преминаващия трафик\", заяви той.\n\r\nВидях изненадата в лицата на Ли Къцян и съпругата му, когато видяха  най-старото обработено злато на 7 000 години. Така че съм го наел като  рекламен агент на българското историческо културно наследство в Китай,  за да може да доведем още китайски туристи у нас, коментира още Борисов.\r\nПреди изявленията на двамата премиери в МС бяха подписани девет двустранни документа за насърчаване на търговско-икономическото сътрудничества на България и Китай. Сред тях е финансово споразумение на Българската банка за развитие и на Китайската банка за развитие за 1,5 млрд. евро. ", "date": "2018.07.06", "title": "Китай ни помага за \"Белене\". Борисов: Магистралите им са платени!"}
{"url": "https://www.dnes.bg/obshtestvo/2018/07/06/za-zarovenoto-dete-lipsa-na-humannost-no-dobrovolna.381513", "text": "Твърде крайната снимка, която взриви социалната мрежа и предизвика куп въпроси, се оказа, че е направена със съгласието на покритото с камъни и бутилки дете.\r\n\"Служители на РУ в Самоков извършиха незабавна проверка на фактите и обстоятелствата по случая - съобщават от пресцентъра на МВР. -\r\nПо данни на заснетото момиче, случката е от преди няколко дни и то е участвало напълно доброволно и без принуда. Същото се потвърждава и от членовете на семейството й.\"\n\r\nИзвършителят и автор на снимката, е установен и доведен в районното управление за снемане на сведения, казват още от ведомството.\r\nЗа случая незабавно е сезиран Отдел \"Закрила на детето\" при Дирекция \"Социално подпомагане\" - Самоков. Материалите са докладвани в районната прокуратура.\r\n ", "date": "2018.07.06", "title": "За заровеното дете: Липса на хуманност, но доброволна"}
{"url": "https://www.dnes.bg/notifikacii/2018/07/06/miliarder-podariava-vakanciia-v-istanbul-na-3500-slujiteli.381489", "text": "Индийски бизнесмен, включен в списъка на списание \"Форбс\" за най-богатите хора в света, ще посети Истанбул този месец заедно с 3500 свои служители и бюджет от над 10 милиона долара, съобщават турските медии.\r\nЕдноседмичната ваканция на милиардера, който пожела името му да не се съобщава, се организира от ръководителя на Съюза на турските туристически агенции (ТЮРСАБ), както и от служители в турското министерство на културата и туризма.\r\nПовечето от служителите в международната фирма на индийския бизнесмен ще пристигнат за \"подаръка ваканция\" в Истанбул от Индия, а 350 други служители ще пристигнат от още 20 страни, пише БТА.\r\nИндийският бизнесмен е ангажирал 10 от най-скъпите хотели в Истанбул за ваканцията. Хотелите ще приемат само гостите от Индия.\r\n ", "date": "2018.07.06", "title": "Милиардер подарява ваканция в Истанбул на 3500 служители"}
{"url": "https://www.dnes.bg/akoshtete-vqrvaite/2018/07/06/10-praktiki-za-shtastliv-jivot.381392", "text": "Почти всеки втори човек в модерното съвременно общество чувства известна степен на тревожност, депресия, причинени от прекомерен стрес и напрегнатост в ежедневието. Причините могат да са много и всички те нагнетяват усещането за безнадеждност, липса на смисъл в живота, нещастие.\r\nИма някои спиритуални практики, които помагат за по-щастлив живот. Прилагането им всеки ден помага за подобряване на себеусещането и самочувствието.\r\n\r\nЖивотът е твърде кратък, за да таите скрита омраза и яд към човек, който ви е разочаровал. Простете на всички, които са ви наранили по някакъв начин. Отърсете се от яда, защото той ви кара не само да правите ужасяващи грешки, но и да се саморазболявате.\r\r\n                    \r\n                    \r\nДа изпитваш омраза и ярост към себе си е също толкова опасно и вредно, колкото ако изпитваш тези чувства към друг човек. Приемането на собствените грешки по философски начин помага да се обичате и уважавате повече, а това ви предпазва от депресия.\r\n", "date": "2018.07.06", "title": "10 практики за щастлив живот "}
{"url": "https://www.dnes.bg/notifikacii/2018/07/06/promiana-v-dyblinskiia-reglament-avstriia-ne-se-naema-s-obeshtaniia.381471", "text": "Австрийският канцлер Себастиан Курц заяви днес, че не би дал обещание за промяна на правилата от Дъблин в рамките на председателството на неговата страна на Съвета на ЕС до края на годината, пише БТА.\n\r\nНе мога да обещая нещо, което не мога да изпълня, добави той на съвместна пресконференция във Виена с председателя на Европейската комисия Жан-Клод Юнкер. Двамата отбелязаха, че повечето от текстовете на подготвяните промени срещат подкрепата на държавите от ЕС, но по някои въпроси вижданията все още се разминават.\n\r\nЕК иска ясен напредък в преговорите по промените на правилата от Дъблин. Докато не постигнем напредък, проблемите ще се повтарят, коментира Юнкер.\n\n\n\n\r\nТой съобщи, че през септември ЕК ще направи предложение с насоки за охраната на външните граници на ЕС. В насоките ще залегне идеята за обособяването на европейската полиция с 10 000 служители през 2020 година.\n\r\nИма държави, които не прилагат правилата от Дъблин, отбеляза Курц. Решението на Германия за мигрантите е добро, защото е на основата на европейските правила, добави той по повод приключилите коалиционни преговори в Берлин. Досега вървяхме в грешната посока, но важното е, че много хора вече промениха мнението си, коментира Курц по повод споровете как ЕС да се справи с миграцията - с квоти за разселване, или с охрана на външните граници и недопускане на незаконно проникване.\n\r\nПравилата от Дъблин наскоро бяха обявени за мъртви от еврокомисаря по миграцията Димитрис Аврамопулос. Според тези правила държавата, през която мигрантите са навлезли в ЕС, е отговорна за приемането и оценката на молбите им за закрила. \r\n ", "date": "2018.07.06", "title": "Промяна в Дъблинския регламент? Австрия не се наема с обещания!"}
{"url": "https://www.dnes.bg/football/2018/07/06/na-stadiona-skoro-poimenni-bileti-kameri-chekirane.381470", "text": "Поименни билети, видеонаблюдение на стадиона и около него, чекиране с лични карти, засилени полицейски правомощия и други мерки ще бъдат записани в новия Закон за футболното хулиганство.\n\r\nПроектът бе обсъден днес от депутати, представители на МВР и на спортното министерство. Очаква се законът да бъде приет до края на годината. \n\r\nФутболните клубове ще бъдат задължени или да въведат поименни билети, или да монтират електронни четци за лични карти по входовете на стадионите, обясни старши комисар Антон Златанов от СДВР, цитиран от \"Дарик“.\n\n\n\n\r\nТой обясни, че софтуерното чекиране на личната карта на стадиона ще се съхранява в базата данни. Заедно с поименните билети това ще изиграе ролята и на превенция, тъй като изважда от анонимност всички хора, които отиват на мач. \r\n                    \r\n                    \r\nПредвижда се да се въведат 15 нови точки, по които МВР вече ще има право при определени случаи да не минава през съда, а директно да налага принудителни административни мерки, като например забрана за посещаване на спортни мероприятия.\n\r\n\"Част от тях, досега се налагаха от съда, сега ще ги налага полицията. Това е с оглед оперативност и възможност незабавно да се реагира. Една част, някои остават за съда. Тези принудителни административни мерки подлежат на съдебен контрол. Те ще бъдат обжалвани, както всички актове на полицията\", поясни депутатът Димитър Лазаров.\n\r\nЗлатанов пък отбеляза като пропуск в досегашната практика, че полицията няма право да накаже по никакъв начин човек, който внася бомбичка на стадиона, но не я използва.\n\r\n\"Ако вие носите в себе си бомбичка, по сега действащия закон, и ние ви заловим на влизане в стадиона или вътре, единственото, което можем да направим, е да ви изземем бомбичката и да ви изкараме извън стадиона, което е нелогично. Лицето не получава нито наказание, нито си взима поука за следващия път. С промените, които предлагаме, когато просто я носи, не я използва, началникът на Районното управление, в чиято територия е стадиона, му налага забрана\", разясни Златанов. \n\r\nПроектът предвижда и да се постави видеонаблюдение по всички входове и изходи. \"Тук вече много ясно е персонализирано видеонаблюдението за разлика от стария закон, който свършва точно с една думичка, че \"трябва да има видеонаблюдение\", обясни шефът на спортната комисия в парламента Славчо Атанасов.\n\r\nПредстои чрез закона да се въведат и т.нар. Стюарди, но тяхната функция предстои да се уточнява. \n\r\nОт предложените спешни мерки се очаква персонализираните билети да станат реалност най-рано след половин година. За видеонаблюдението клубовете ще имат буфер от поне година. Разширените правомощия на МВР пък най-вероятно ще станат реалност още за началото на новия футболен сезон у нас.", "date": "2018.07.06", "title": "На стадиона, скоро: Поименни билети, камери, чекиране"}
{"url": "https://www.dnes.bg/notifikacii/2018/07/06/avtomobil-s-rabotnici-plamna-v-dvijenie-i-izgoria.381518", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nАвтомобил се запали в движение на международния път в Русе, предизвиквайки огромно задръстване в посока Дунав мост. За щастие при инцидента няма пострадали, но колата е напълно изгоряла, предаде .\r\nВ автомобила са пътували работници от Дулово, които отивали на работа в София. Внезапно таблото е започнало да пуши и за минути предницата е била обхваната от пламъци.\r\nХората са успели да излязат навреме, а пожарникарите са изгасили огъня. За щастие колата е била без газова уредба, което е предотвратило взрив.\r\nАвтомобилът е унищожен напълно, а потърпевшите поставиха за пореден път въпроса за сигурността на старите автомобили, които се внасят от Германия и Италия.\r\n ", "date": "2018.07.06", "title": "Автомобил с работници пламна в движение и изгоря"}
{"url": "https://www.dnes.bg/world/2018/07/06/poroi-vzeha-jertvi-v-iaponiia.381483", "text": "Най-малко четирима души загинаха и четирима изчезнаха безследно в Япония по време на проливни дъждове, връхлетели западните и югозападните райони от страната след тайфуна Прапирун, който се разсея в сряда над Японско море. Това съобщи днес телевизия Ен Ейч Кей, предаде ТАСС.\n\r\nОсвен това близо 560 000 души са получили препоръка спешно да се евакуират в специални центрове, разположени в административни сгради, поради заплаха от наводнения и свлачища.\n\r\nПоройните дъждове станаха причина да бъдат спрени високоскоростните влакове между градовете Осака и Окаяма, а също така между Хирошима и Фукуока.\n\r\nНад 16 000 души бяха принудени да евакуират заради наводнения след проливни дъждове властите на източната китайска провинция Цзянси, съобщи местният оперативен щаб.\r\n                    \r\n                    \r\nОбщият брой пострадали от стихията в региона надхвърля 130 000. Спасители и пожарникари извозват хората от наводнените селища.\n\r\nПорои смущават живота на населението в редица региони на Китай. В северозападната провинция Шенси и югозападната Съчуан примерно през последните няколко дни са пострадали от валежи, наводнения и свлачища над 260 000 души, а икономическите щети надхвърлят 721 милиона долара, допълва агенцията, цитирана от БТА.\n\r\n ", "date": "2018.07.06", "title": "Порои взеха жертви в Япония"}
{"url": "https://www.dnes.bg/notifikacii/2018/07/06/avstriiskoto-evropredsedatelstvo-na-pricel-shte-uspee-li.381493", "text": "В разгара на европейската криза около приемането на мигранти и перспективите за правото на убежище се появяват опасения ще може ли Австрия, чието правителство е съюзено с крайнодесните, половин година да пилотира пропукалия се ЕС, пише Франс прес.\n\r\nКанцлерът Себастиан \"Курц и неговият кабинет си играят с хорските страхове и всяват раздори в ЕС\", заяви във вторник евродепутатът екозащитник Филип Ламбертс пред Европейския парламент в Страсбург.\n\r\nМладият 31-годишен консервативен лидер, поел властта във Виена преди шест месеца и нещо, разполага обаче със сериозна подкрепа от страна на дясната Европейската народна партия /ЕНП/, най-голямата в Европейския парламент, в която членува.\r\nДаде му рамо и председателят на Европейската комисия Жан-Клод Юнкер, също от ЕНП. \"Новото австрийско правителство явно е проевропейско, затова няма никакви причини да се тревожим\", заяви той\n\r\nПо думите му коалицията на Курц няма нищо общо с тази от 2000 г., когато за пръв път в страната консервативната десница - Австрийската народна партия, се съюзи с крайнодясната партия на Йорг Хайдер.\n\r\nАвстрийската партия на свободата влезе във властта в родната страна на Адолф Хитлер - това породи навремето шокова вълна и ЕС държа Виена под санкции месеци наред.\n\r\nСега обаче е 2018 г. и днешното правителство \"има ясна проевропейска програма. През 2000 г. нещата стояха другояче\", твърди Юнкер.\n\r\nСъюзници за крайната десница\n\r\nНякои впрочем не споделят това мнение. \"Канцлерът Курц пледира за подчертано десен дневен ред в национален и европейски аспект. Нападките му срещу бежанците засенчват спешните проблеми, разтърсващи и неговата страна, и ЕС\", смята белгиецът Ламбертс.\n\r\nСебастиен Маяр, директор на Института \"Жак Делор\", изтъква рисковете, свързани с австрийското председателство в ЕС през идните шест месеца.\n\r\n\"Не се случва за пръв път крайнодясна партия да се нареди сред управляващите в страна от ЕС, но политическият контекст е твърде различен, тъй като за пръв път тя има много съюзници около масата на Съвета, включващ 28-те членки на общността, например Италия, България и Финландия. Значи може да разчита на редица посредници\", подчерта той пред АФП.\n\r\nУспял да си пробие път до политическия връх в Австрия, обещавайки безкомпромисна миграционна политика, Курц постави този курс и сред приоритетите на своето председателство в ЕС - предимно от съображения за сигурност, защото става дума главно да бъдат защитени външните граници на общността.\n\r\nС наближаването на изборите за Европейски парламент през май догодина \"миграцията ще става все по-важна тема за десните и крайнодесните партии в ЕС\", прогнозира Себастиен Маяр.\n\r\nВъв вторник евродепутатът либерал Ги Верхофстат, бивш премиер на Белгия, предупреди Курц в слово пред Европарламента: \"Да председателстваш в Съвета все пак е малко по-различно от това да си канцлер на Австрия. Трябва да прехвърляте мостове, да правите компромиси\". Такава е всъщност ролята на страната, поемаща ротационното председателство в ЕС - да намира подходящи решения съвместно с останалите 27 държави, които може да са на различни мнения, да сближава източните със западните страни или пък северните - с южните.\n\r\nКурц впрочем постоянно се представя за политик, който \"гради мостове\" между страните членки на ЕС.\n\r\nВерхофстат наблегна също на факта, че \"миграционна криза\" няма - броят на пристигащите в ЕС съществено е намалял в сравнение с масирания приток от 2015 г. заради войната в Сирия, - но има \"политическа криза на гърба на мигрантите\".\n\r\nЕНП, в която членува Курц, \"ни повежда по пътя на страха и разделението\", констатира със съжаление водачът на евродепутатите социалисти Удо Булман.\n\r\nКолкото до радикалните леви (Европейска обединена левица/Северна зелена левица), те нарекоха австрийския канцлер \"Орбан с бебешко лице\", сравнявайки го с унгарския премиер Виктор Орбан, настроен твърде враждебно към мигрантите.\n\r\n/БТА/", "date": "2018.07.06", "title": "Австрийското европредседателство на прицел: Ще успее ли?"}
{"url": "https://www.dnes.bg/stranata/2018/07/06/podpisano-kitai-shte-pomaga-za-magistralite-hemus-i-cherno-more.381498", "text": "България и Китай подписаха рамкови споразумения за сътрудничество при строителството на магистрала \"Черно море\" и \"Хемус\". Регионалният министър Николай Нанков сложи подписа  си под договореностите с пет големи китайски компании.\r\nДнес и утре София е домакин на седмата Среща на държавните и правителствени ръководители на страните от Централна и Източна Европа и Китай.  Основната цел на форума \"16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.\r\nВ рамките на форума на визита у нас е и премиерът на Китай Ли Къцян, който по-рано се срещна с премиера Борисов.\n\n\r\r\n                    \r\n                    Освен \"Хемус\" и \"Черно море\", споразуменията с китайските компания обхващат и реализацията на тунел под връх  \"Шипка\", автомагистрала \"Русе-Велико Търново\", скоростният път \"Видин-Ботевград\" и др.\r\nСвързаността е основен приоритет за нас, каза Нанков по време на церемонията и напомни, че през страната ни преминават пет трансевропейски транспортни коридора.\r\nТой напомни, че предимствата на България са не само стратегическото географско положение с директен достъп от Европа до Близкия Изток и Азия, но и добрите условия за бизнес, стабилността, членството ни в ЕС и др.\r\n\"Уверени сме, че следва да имаме важна роля в процеса на свързване на Европа с Азия, тъй като през България преминава връзката със Западна Европа по река Дунав и най-пряката връзка през Черно море и Персийския залив по Пътя на коприната\", обясни още Нанков.\r\nРегионалният министър обясни, че през последните години засилените отношения между България и Китай са дали тласък за сътрудничество във всички сфери.\r\nНанков припомни и че през 2016 година регионалното министерство е подписало споразумение с Китай за развитие на градските и селските райони. Това според него е допринесло за укрепване и разширяване на двустранните отношения в областта на строителството и архитектурата и е създадена предпоставка за установяване на трайно партньорство и засилване на икономическите връзки.\r\n\"Приветстваме китайските инвестиции в България, тъй като към момента обемът им не отговаря на потенциала на икономическите ни отношения. Радваме се, че интересът Ви към България е сериозен. Това е ясен знак, че виждате възможности за растеж и развитие у нас. Инвестициите на китайските компании биха били плюс за икономиката ни, тъй като те са на светло, иновативни, осигуряват работни места и са социално отговорни\", каза още министър Николай Нанков.\r\n ", "date": "2018.07.06", "title": "Подписано: Китай ще помага за магистралите \"Хемус\" и \"Черно море\""}
{"url": "https://www.dnes.bg/zvezdi/2018/07/06/emiliia-izplaka-mykata-si-po-fedi-v-pesen.381497", "text": "Емилия се завърна на сцената с нова балада. След като бе преустановила участията си заради смъртта на сина на годеника ѝ – Феди, изпълнителката пусна песен, посветена на момчето. Тя се казва „Завинаги“ и в нея певицата излива мъката по неговата загуба.\r\n\"За мен тази песен е повече от специална и беше тежко докато работихме по нея... И винаги ще бъде част от моя действителен живот! Знам, че има много хора, които имат същата съдба и дано слушайки тази песен, сълзите омекотят болката им. Докато имаме сълзи в очите, все още сме хора и все още имаме сърца\", написа тя в социалните мрежи и публикува снимка с любимия ѝ Жорж Башур.\r\n \r\n„Никой не знае колко земни дни му остават. Никой не избира сам съдбата си. Малък е този живот. Само Бог знае кога и защо“, пее Емилия в баладата, в чийто клип е облечена изцяло в черно.\r\n \r\nМалко след като излезе видеото към песента, певицата благодари на всички близки и приятели, които са били до нея след смъртта на момчето. \"Чувствам, че трябва да напиша тези няколко изречения и да благодаря първо на мъжа до мен – най-силният човек, който познавам и се възхищавам! На цялото семейство на Федка, че дадоха съгласието си за тази песен!\", обясни тя.\r\n \r\nСамо преди броени дни се навършиха 40 дни от загубата на Феди Башур. По този повод Емилия сподели чувствата си със своите фенове. Тя изтъкна във пост във Фейсбук, че за нея момчето е било като син: \"Ставам и лягам с мисълта за него, живея със спомените за прекрасното ми момче с най-свободната, спокойна и слънчева душа! Вярвам, че е приключил само земния си път и Бог е решил да го прибере при себе си с друга мисия\".\r\n \r\nЕмилия, годеникът ѝ Жорж Башур и неговият син катастрофираха на магистрала „Тракия“ в края на месец май. Зад волана е бил 19-годишният младеж, който е пострадал най-сериозно от тримата. Въпреки усилията на лекарите, момчето почина на 27 май.\r\n \r\n", "date": "2018.07.06", "title": "Емилия изплака мъката си по Феди в песен"}
{"url": "https://www.dnes.bg/football/2018/07/06/franciia-e-na-polufinal-vratarska-greshka-eliminira-urugvai.381523", "text": "Франция е първият полуфиналист на световното първенство, след като победи категорично Уругвай с 2:0.\r\nЗрителите на стадион \"Нижни Новгород\" със сигурност не са останали очаровани от играта на двата отбора, но футболистите на селекционера Дидие Дешан вдигнаха оборотите и успяха да открият резултата в края на първото полувреме чрез Рафаел Варан.\r\nПрез втората част южноамериканците се опитаха да отвърнат на удара, но детинска грешка на вратаря Фернандо Муслера позволи на Антоан Гризман да се разпише.\r\nТака \"петлите\" ще се изправят срещу победителя от сблъсъка между Бразилия и Белгия, който ще бъде тази вечер от 21:00 часа българско време.\r\n ", "date": "2018.07.06", "title": "Франция е на полуфинал! Вратарска грешка елиминира Уругвай"}
{"url": "https://www.dnes.bg/obshtestvo/2018/07/06/problemite-na-armiiata-ni-niama-kadri-nito-pari-za-trenirovki.381499", "text": "Проблем пред армията остава липсата на достатъчно военнослужещи и необходимостта от повече тренировки за пилотите. Това каза военният министър Красимир Каракачанов, който участва в закрито заседание на парламентарната комисия по отбрана, която го изслуша за състоянието на армията.\n\r\n\"Там, където изпълняваме своите мисии - в чужбина или по международни учения, нещата са осигурени, но аз не искам да осигуряваме само мисиите ни. Подготовката на военнослужещите през цялата година трябва да бъде осигурена и бойната техника трябва да е на ниво през цялата година, а не само за дадена мисия или за дадено учение\", каза министърът, цитиран от БНР. \n\r\nПредседателят на парламентарната комисия по отбрана Константин Попов отбеляза, че за сектора се отделят повече пари и припомни одобрените проекти за модернизация на армията.\r\n                    \r\n                    \r\n\"Както виждате, два проекта за инвестиционни разходи минаха, включително този на Сухопътни войски. Мина проектът за инвестиционен разход на военноморските сили, повишиха се заплатите. Има повече бюджет в армията. Приет е план за увеличаване бюджета за отбрана\", посочи Константин Попов.\r\n ", "date": "2018.07.06", "title": "Проблемите на армията ни: Няма кадри, нито пари за тренировки..."}
{"url": "https://www.dnes.bg/politika/2018/07/06/naprejenie-v-ns-bsp-s-ostri-obvineniia-kym-cvetanov.381524", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа фона на срещите на китайския премиер Ли Къцян у нас - напрежение по външнополитически теми в парламента. БСП обвини председателя на парламентарната група на ГЕРБ Цветан Цветанов, че изказванията му са заплаха за националната сигурност.\n\r\nАтака на опозиция към управляващи. Този път уж с рамо за премиера Бойко Борисов и срещата му с китайския премиер в София. И стрела по председателя на парламентарната група на ГЕРБ Цветан Цветанов.\n\n\n\r\nПреди дни той направи изказване, че Русия и Китай са заплаха за националната ни сигурност.\n\r\nОт своя страна Цветанов беше категоричен – клин в отношенията му с Борисов няма, а двамата са в прекрасна комуникация, предаде .\r\n                    \r\n                    \r\nНе пропусна да атакува червените и за вътрешнопартийните им крамоли.\n\r\nИ така дебатът стана междупартиен скандал за това чия партия е по-стабилна. Цветанов припомни последните разцепления в БСП, а червените – контраатакуваха.\n\r\nИ след поредица процедури и нападки, които видимо изнервиха председателя на НС Цвета Караянчева, се стигна до заключение – правилата в парламента трябва да се спазват.\n\r\nА управляващите се заканиха, че дори ще направят промени в правилника.\n\r\n ", "date": "2018.07.06", "title": "Напрежение в НС: БСП с остри обвинения към Цветанов"}
{"url": "https://www.dnes.bg/notifikacii/2018/07/06/pokupka-na-imot-na-zeleno-zashtiteni-li-sme.381477", "text": "От няколко години отбелязваме ръст в сделките с имоти. Най-предпочитани са жилищата ново строителство. Има значително увеличаване в броя на издадените разрешителни за строеж и се надяваме, че в следващите години разрешителните ще се превърнат в нови сгради.\r\nПредимствата на новото строителство са доста – от по-добро качество на вложените материали, енергоефективност, модерна архитектура, възможност завършването да бъде според изискванията на клиента, по-добра околна среда, умни сгради и т.н.\r\nАко вече сте харесали проекта за бъдещ имот на строителна (инвеститорска) фирма, вероятно си задавате въпроса - Какви са рисковете при покупка \"на зелено\" и може ли моят брокер да ме предпази от тях?\r\nПредлагаме ви няколко отговора:\r\n\"Да, може, но не при всеки инвеститор - респективно строител. Никога не предлагам на наш клиент покупка \"на зелено\" от фирма, която лично не познавам и не съм проследявала начина им на изпълнение на строителството през годините. По принцип избягвам покупката на право на строеж. Правя изповядване на акт 14 с доплащане на акт 16, записано в нотариалния акт.   \r\n\n\r\n\"Брокерът може да защити интереса на клиента си при покупка на бъдещ имот, представен му само на проект. За целта е необходимо брокерът да направи подробно проучване на инвеститора. Не говоря само за чисто документалната част, което е задължително, а за обстойно проучване на строителната история на инвеститора - какви сгради е построил, как са проектирани, какво е качеството на изпълнение на строителството, какви материали се използват  и т.н. Клиентите стават все по взискателни вече и търсят комфорта на обитаване не само в жилището, но и в околната среда, -  паркоместа, озеленяване, зони за отдих и релакс. Много е важно инвеститорът да е подготвен, за да отговори на тези очаквания.\"       \r\n", "date": "2018.07.06", "title": "Покупка на имот \"на зелено\". Защитени ли сме?"}
{"url": "https://www.dnes.bg/science/2018/07/06/zelena-kometa-shte-moje-da-se-nabliudava-sledvashtiia-mesec.381491", "text": "Зелена комета, чиято яркост отскоро се увеличи, ще може да бъде видяна с невъоръжено око през август, съобщи в. \"Мирър\".\n\r\nАстрономът-любител Майкъл Йегер успя да заснеме сиянието на кометата PANSTARRS на 2 юли.\n\r\nГазовият облак около ядрото на кометата е около 4 арк минути. Това означава, че атмосферата й е с диаметър 260 хиляди километра - почти два пъти по-голям от този на планетата Юпитер. Този огромен размер я прави лесно забележима със стандартен телескоп.\n\r\nСега кометата се движи към Слънцето от Облака на Оорт - гигантска сферична обвивка около звездата ни, където често се образуват комети. \n\r\nДосега PANSTARRS не е идвала към вътрешните планети на Слънчевата система, което означава, че не е ясно какво ще се случи, когато се доближи до звездата ни следващия месец. Орбитата й е хиперболична и най-вероятно ще я изведе обратно във външната Слънчева система.\r\n                    \r\n                    \r\nКометата ще се приближи най-много до Слънцето на 15-16 август, когато ще е зад орбитата на Меркурий, пише БТА.\r\n ", "date": "2018.07.06", "title": "Зелена комета ще може да се наблюдава следващия месец"}
{"url": "https://www.dnes.bg/notifikacii/2018/07/06/shofior-blysna-6-godishno-dete-na-parking-i-izbiaga.381454", "text": "Полицията залови шофьор, който блъснал 6-годишно дете и избягал, съобщиха от полицията в Кърджали.\r\n26-годишен водач на \"Опел\" е блъснал 6-годишно дете на паркинг в кв.\"Възрожденци\" в Кърджали снощи около 21.30 часа. \r\nМомиченцето било прегледано на място от медицински екип и е освободено. \r\nШофьорът напуснал мястото на произшествието и е бил издирен малко по-късно. Тестът за алкохол е с отрицателен резултат. \r\nСъставен е акт по ЗДвП. \r\n ", "date": "2018.07.06", "title": "Шофьор блъсна 6-годишно дете на паркинг и избяга"}
{"url": "https://www.dnes.bg/rusia/2018/07/06/pobyrkan-uchen-trovi-nared-s-novichok.381476", "text": "Бивш директор на Федералната служба за сигурност (ФСС) смята, че побъркан учен трови всички с \"Новичок\", пише в заглавие руското онлайн издание \"Нюз\". Николай Ковальов заяви, че в инцидентите с отравяния в английските градове Солсбъри и Еймсбъри може да е замесен бивш лаборант от британската военна лаборатория в Портън Даун.\n\r\nСпоред бившия шеф на ФСС става все по-очевидно участието на човек, разработвал веществото, известно като \"Новичок\" или А-234, уточнява електронният вестник \"Економика сегодня\", като се позовава на Интерфакс. Според Ковальов - днес депутат от Държавната дума, този човек сега вече явно не работи в лабораторията, но може би е решил да отмъщава за нещо и \"продължава безчовечните си експерименти върху хора\". \r\n                    \r\n                    \r\nЕксшефът на ФСС допуска, че става дума за психично болен. Той е убеден, че лабораторията в Портън Даун е в течение, затова бързо е давала на пострадалите подходяща противоотрова, спасявала живота им.\n\n\n\n\r\n\"Ковальов смята, че Лондон чудесно знае каква опасност грози британците, но полага усилия да скрие това. Но вече не може да става и дума, че е замесена Русия. Това впрочем бе признато (. . .) дори от британски полицаи\", добавя руското издание.\n\r\nСлед четиримесечно разследване във връзка с първото отравяне - в Солсбъри, британските власти няма какво да представят пред обществото, а експертите на ОЗХО не са открили доказателства, че отровното вещество е произведено именно в Русия. А без такива доказателства дипломатическият скандал, предизвикал ново напрежение, изглежда като банална провокация, коментира \"Труд\".\n\r\n\"Западният печат обаче не си прави труда (да събира) доказателства\", а \"официални лица подхвърлят съчки в огъня\", твърди руският вестник.\n\r\n\"Главният лекар на Великобритания Сали Дейвис прикани хората да бъдат бдителни и да не докосват подозрителни предмети, намерени на улицата, най-вече игли и спринцовки. А всички, минавали през отцепените зони около Солсбъри, бяха посъветвани да си изперат горните дрехи и по-често да изтриват лицето и ръцете си с влажни кърпички. В тамошните супермаркети сигурно се извиват вече опашки, както у нас по съветско време се редяхме за прах за пране . . .\", пише с горчива ирония \"Труд\", цитиран от БТА.\n\r\n\"Всичко това щеше да е смешно, ако . . . Впрочем си е смешно при всяко положение. Победите на британските национали на Мондиала събудиха интерес към Русия, английският печат внезапно взе да пише, че хората в Русия не са чак такива зверове, че се срещат и нормални, добродушни, гостоприемни хора. И че стадионите у нас са чудесни, из московските улици се разхождат радостни запалянковци, а не хулигани или мечки. Че как да се търпи всичко това?!\", пише руският всекидневник. \n\r\n\"Трудно е да се отърсиш от усещането, че скандалът с \"Новичок\" е уреден специално, за да се изсипе лъжица катран насред футболното поле\", добавя руският всекидневник, перефразирайки по свой начин поговорката \"Сипвам лъжица катран в кацата с мед\".\r\n ", "date": "2018.07.06", "title": "Побъркан учен трови наред с \"Новичок\"?"}
{"url": "https://www.dnes.bg/akoshtete-vqrvaite/2018/07/06/4-dvoiki-zodii-koito-si-syvpadat-v-liubovta.381390", "text": "Хармоничните и щастливи любовни взаимоотношения се основават на дълбока емоционална връзка, която се изгражда чрез постоянна емпатия, изразяваща любов и отдаденост.\r\nВсичко това се случва между двама души, за които казваме, че „имат химия“ помежду си. Зодиакалните знаци, под които сме родени играят по-малка или по-голяма роля в това до каква степен ще имаме съвместимост с партньора ни.\r\nВижте 4 двойки зодии, които могат да изградят дълбока емоционална връзка.\r\n\r\nТова неудържимо дуо има голяма тенденция да се превърне в афера, съставена от двама изключително съвместими любовници. Девата и Телецът са сходни в много аспекти на живота и работят добре на професионално ниво. Фокусирани са върху целите си и могат да бъдат идеални приятели. Амбициозни са, знаят как да подобрят финансовото си състояние, а за Телеца това е особено важно. Съюзът между тях може да е силен, но ако случайно се стигне до раздяла, всеки ще гледа да не остави и стотинка на другия. \r\r\n                    \r\n                    ", "date": "2018.07.06", "title": "4 двойки зодии, които си съвпадат в любовта "}
{"url": "https://www.dnes.bg/stranata/2018/07/06/rodopchani-vs-anglichani-ne-iskat-kuchetata-im-laiat-i-mirishat.381430", "text": "Жители на рудоземското село Елховец излязоха на протест срещу изграден от англичани кучкарник в селото им. По думите им, животните не има давали да спят с непрекъснатия си лай, а освен това се носело и неприятна миризма от сградата.\n\r\nКучкарникът се стопанасива от Антъни и Даян Роулс, които закупили постройката в селото през 2011 г. В нея отглеждат средно по около 100 кучета.\n\r\n\"От началото приютът създава дискомфорт на хората. Близо е до къщите. Хората не могат да спят от лая на кучетата. Беше направен в селото без необходимото разгласяване. Оттогава протестираме пред институциите, но ефект няма\", обясни Венцислав Енев пред \"\". \r\n                    \r\n                    \r\nСега в Елховец научили, че община Рудозем е издала строително разрешение за преустройство и пристрояване на приюта за временно настаняване на бездомни кучета и котки.\n\r\nСпоред Енев съществуването на приюта противоречи и на Закона за защита на животните, тъй като той трябва да е извън границите на съответното населено място. Кметът на Рудозем Румен Пехливанов обясни, че на чужденците им е предложено друго място за приют, но те настоявали да бъде върху техния имот.\n\r\nВ последните години са правени десетки проверки от всички институции, които обявявали, че англичаните имат право да отглеждат в този обект кучета.\n\r\n\"Единственият проблем е високото ниво на шум, но в инвестиционния им проект има мерки за шумоизолиране, затова сме дали разрешение. Моето мнение е, че наистина на приюта не му е мястото в населено място, но в крайна сметка кучетата са домашни любимци, могат да бъдат отглеждани в населено място\", добави Пехливанов.\n\r\nВ интернет страницата на фондацията Rudozem Street Dog Rescue англичаните са описали дейността си като служба за спасяване на кучета от улицата - Rudozem Street Dog Rescue.\n\r\nАнгличаните пък искат да обновят обекта си, тъй като е единствена надежда за бездомните четириноги. И декларират, че имат екипи за осиновяване в други страни и намират домове с добри стопани на приемните си кучета.\r\n ", "date": "2018.07.06", "title": "Родопчани vs. англичани: Не искат кучетата им, лаят и миришат"}
{"url": "https://www.dnes.bg/notifikacii/2018/07/06/pompeio-pristigna-v-phenian-za-kakvo-shte-pregovaria.381440", "text": "Американският държавен секретар Майк Помпейо пристигна в Северна Корея, предадоха световните агенции.\n\r\nТова е негова трета визита там и първата след историческата среща на върха между Доналд Тръмп и Ким Чен Ун на 12 юни в Сингапур. В Пхенян Помпейо се надява да получи точни разяснения от Северна Корея относно денуклеаризацията.\n\n\n\n\r\nПри пристигането си Помпейо бе посрещнат от севернокорейския си колега И Йон Хо и от дясната ръка на Ким Чен Ун - Ким Йон Чхол, предаде Франс прес. Последният изигра ключова роля заедно с Помпейо в уреждането на съмита в Сингапур, допълва Ройтерс.\n\r\nЦелта на визитата на Помпейо в Северна Корея е въпросът с тленните останки на 200 американски военни, които са изчезнали през Корейската война. Той ще се бори и за първоначално споразумение за севернокорейските ядрени обекти, които да бъдат декларирани, каза американски представители пред Ройтерс.\r\nАгенцията припомня, че Помпейо ще прекара ден и половина в Северна Корея, като за първи път ще нощува там.\n\r\nКитайският вестник \"Саут Чайна морнинг пост\" пък съобщава, че държавният секретар планира да подари на Ким Чен Ун диск с песента на Елтън Джон \"Роcket man\", предаде ТАСС. Дискът ще бъде предаден заедно с послание от американския президент Доналд Тръмп. В миналото Тръмп бе нарекъл Ким \"Малкият човек-ракета\" заради ракетните изпитания на Северна Корея.\n\r\nНа 8 и 9 юли Помпейо ще посети Ханой, допълва ТАСС. Там той ще разговаря с висши виетнамски представители.\n\r\nСъщевременно агенция Киодо съобщава, че Северна Корея разглежда възможност за среща на Ким Чен Ун и Тръмп в Швейцария, предаде ТАСС. Пхенян пратил дипломати в Берн, Давос и Женева за получаване на информация от първа ръка за подходящи конферентни зали и хотели за двустранните преговори и за среща с участието и на Китай и Южна Корея, са разказали дипломатически източници.\n\r\nМеждувременно севернокорейският лидер изпрати послание на бившия кубински президент Раул Кастро, предаде Франс прес.\n\r\nСъдържанието на писмото, донесено в Хавана вчера от висш представител, засега не се разпространява. Висшият представител е заместник-председателят на Корейската трудова партия - И Су-йон, който е имал среща с Кастро.", "date": "2018.07.06", "title": "Помпейо пристигна в Пхенян – за какво ще преговаря?"}
{"url": "https://www.dnes.bg/politika/2018/07/06/premieryt-na-kitai-e-u-nas-borisov-go-razhodi-v-sveta-sofiia.381452", "text": "\nПремиерът Бойко Борисов посрещна председателя на Държавния съвет на Китай Ли Къцян в София.\r\nОфициалната церемония се състоя пред паметника на Незнайния воин, където двамата премиери поднесоха венци. След това Бойко Борисов и Ли Къцян разгледаха църквата \"Света София\".\r\nБългарският премиер и председателят на Държавния съвет на Китай проведоха двустранна среща в сградата на Министерския съвет, последвана от пленарни разговори.\r\nЛи Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България, съобщиха от правителствената пресслужба.\r\nОсновната цел на форума \"16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.", "date": "2018.07.06", "title": "Премиерът на Китай е у нас, Борисов го разходи в \"Света София\""}
{"url": "https://www.dnes.bg/obshtestvo/2018/07/06/odit-za-mrysniia-vyzduh-mnogo-problemi-iskat-reshenie.381437", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзвършихме кооперативен одит за качеството на мръсния въздух заедно с още 19 сметни палати. В България установихме, че качеството на въздуха в периода 2014-2017 година е било нарушавано цели 35 пъти. Това включва замърсяване с фини прахови частици и въглероден диоксид.\n\r\nТова каза в студиото на \"България сутрин\" председателят на Сметната палата Цветан Цветков за направения одит на мръсния въздух в столицата и други големи градове в страната.\n\n\n\n\r\n\"Целта на този одит бе да се види дали мерките, вземани от местната власт, са ефективни. Резултатите показват, че има редица проблеми, които трябва да се решат незабавно. В ЕС основните замърсители са електроцентралите и автомобилите, но в България това е използването на твърди горива за отопление през зимата\", категоричен е Цветков.\r\n                    \r\n                    \r\nПо думите му намаляването на твърдите горива е основно и доста сериозно предизвикателство пред Столичната община.\n\r\n\"Българинът страда от енергийна бедност, а освен това хората с ниски доходи получават пари, за да се запасяват с твърдо гориво. Има десетки инициативи за подобряването на въздуха, но не се забелязва голям ефект. Има данни, че финансирането на тези инициативи е доста затруднено\", подчерта председателят на Сметната палата пред .\n\r\nТой коментира и борбата с младежката безработица, която е с тенденция да намалява в последните години.\n\r\n\"На национално ниво няма надеждна система за следене на младежката безработица. Трябва да има синхронизация между обучението в университета и нуждите на бизнеса\", отбеляза Цветан Цветков.\r\n ", "date": "2018.07.06", "title": "Одит за мръсния въздух: Много проблеми искат решение"}
{"url": "https://www.dnes.bg/balkani/2018/07/06/za-noviia-mandat-rashidov-lichen-gost-na-erdogan.381447", "text": "Вежди Рашидов ще бъде гост на церемонията по встъпването в длъжност на турския президент Реджеп Ердоган.\r\nТурският държавен глава беше преизбран на предсрочни избори в края на юни, а официалното тържествено встъпване в новия мандат ще се състои на 9 юли.\n\n\r\nРашидов, който е председател на комисията по културата и медиите в парламента, е получил специална лична покана от Ердоган за тържествената церемония.\r\nТова съобщиха от кабинета на Рашидов, цитирани от БТА.\r\nРашидов вече е потвърдил, че ще присъства на тържеството.\r\nЦеремонията по встъпването в длъжност на турския президент в понеделник ще се състои в президентския дворец в Анкара. Поканени са над 3000 души - чуждестранни държавни глави, политически лидери, духовни лица, както и специално посочени гости.", "date": "2018.07.06", "title": "За новия мандат: Рашидов – личен гост на Ердоган"}
{"url": "https://www.dnes.bg/zvezdi/2018/07/06/vyrti-go-suchi-go-kris-braun-pak-e-arestuvan.381457", "text": "Крис Браун е бил арестуван след концерта му в Уест Палм Бийч, Флорида, в четвъртък вечерта. Полицаите изчакали да свърши участието му и го задържали.\r\nОт TMZ твърдят, че още не са ясни причините за ареста. Тази вечер рапърът трябваше отново да изнесе концерт във Флорида, тъй като в момента тече турнето му 'Heartbreak on a Full Moon'.\r\n \r\n29-годишният певец и преди е имал проблеми с властите. През май 2016 г. беше свален от полет, тъй като пушил марихуана в самолета. През 2014 г. беше в затвора, защото удари мъж във Вашингтон.\r\n \r\n", "date": "2018.07.06", "title": "Върти го, сучи го, Крис Браун пак е арестуван"}
{"url": "https://www.dnes.bg/stranata/2018/07/06/kola-se-zabi-v-dyrvo-v-pleven-chetirima-postradaha.381441", "text": "Четирима души са пострадали при удар на лек автомобил в крайпътно дърво, 20-годишно момиче е с опасност за живота, съобщиха от МВР.\n\r\nИнцидентът е станал около 00.15 часа тази нощ на улица \"Петко Каравелов\" в град Плевен. \n\r\nЛек автомобил \"БМВ\", собственост и управляван от 19-годишен от Плевен, движейки се с несъобразена скорост е изгубил контрол над управлението. \r\nАвтомобилът се е ударил челно в крайпътно дърво. При катстрофата са пострадали пътуващите в автомобила две плевенчанки - на 19 години и на 20 години, и една столичанка на 19 години. Те са транспортирани са в ЦСМП – Плевен, където е установено, че имат различни фрактури. \n\r\nНай-сериозно е здравословното състояние на 20-годишното момиче от Плевен, което има фрактура на лявата ръка, черепно-мозъчна травма и е с опасност за живота. \r\n                    \r\n                    \r\nОт водача е взета кръвна проба за алкохол и други упойващи вещества. Той има травма на кръста, но е без опасност за живота.\n\r\nПострадалите са настанени за лечение в УМБАЛ \"Д-р Георги Странски\"- гр. Плевен.", "date": "2018.07.06", "title": "Кола се заби в дърво в Плевен, четирима пострадаха"}
{"url": "https://www.dnes.bg/stranata/2018/07/06/pri-remonti-iztichane-na-gaz-v-plovdiv-opasnost-niama.381460", "text": "Изкопни дейности прекъснаха газопровод и доведоха до изтичане на газ в Пловдив. Няма опасност за хората.\r\nИнцидентът е станал около 10.30 часа днес на ул. \"Царевец“ 11 в квартал \"Христо Смирненски\" в Пловдив.\r\nЗаради изтичането на газ е било спряно движението в района, но не се е наложило евакуация на живеещите наблизо хора. Това съобщи говорителят на Пожарната инспектор Цвятко Дешев, цитиран от \"Фокус“.\r\nГазопроводът е бил прекъснат от багер, който извършва строителни дейности в района.\r\nЕкипи на Пожарната и на фирмата - собственик на газопровода са запечатали спуканата тръба за кратко време.\r\n\"Няма никаква опасност за населението. Проблемът вече е отстранен напълно\", категоричен е Дешев.", "date": "2018.07.06", "title": "При ремонти: Изтичане на газ в Пловдив, опасност няма"}
{"url": "https://www.dnes.bg/politika/2018/07/06/vseki-s-problema-si-gerb-debnat-slavi-i-manolova-dps-erdogan.381455", "text": "В политически план ГЕРБ все повече идентифицира две нови заплахи – Слави Трифонов и Мая Манолова. Това смятат наблюдателите от Института за анализи \"Иван Хаджийски\".\r\nДосега властта допускаше и двамата, защото могат да оспорят ролята на левицата като потенциална алтернатива. Но сега като че ли евентуалните им действия вече се схващат като опасност и критичността към тях осезаемо се засилва.\r\nТова пишат наблюдателите от Института за анализи \"Иван Хаджийски\" в традиционния си месечен обзор на политическите процеси в страната. \n\n\n\r\nДПС също е нащрек. Основното внимание на партията е насочено към процесите в съседна Турция. От института напомнят, че движението се ангажира недвусмислено с опозиционния кандидат Индже, загубил изборите срещу Ердоган.\r\r\n                    \r\n                    \"Отношенията с новото управление на Ердоган постепенно ще станат първостепенни. Може да се предположи, че активната роля на ДПС в турския изборен процес не се дължи на надценяване на шансовете на Индже, а на повдигане на собствената цена, на показване на сила и влияние като изходна точка за едни бъдещи разговори\", смятат наблюдателите.\r\nТе отбелязват и че във вътрешен план ДПС продължава да следва традиционната си тактика – подкрепа за властта в почти всичко, с изключение на персонални назначения и вотове на недоверие.\r\nТрите партии в \"Обединени патриоти\" пък са на различно мнение по всички теми с изключение на подкрепата си за кабинета, анализира институтът. Според наблюдателите всяка от формациите в коалицията се оглежда за каузи и партньори за бъдещо политическо участие отделно от другите.\r\nВ обзора си анализаторите се спират и на приключилото европредседателство. Според тях тезата, че то е било успешно надделява.\r\n\"Минусът за Борисов е, че в твърде голяма степен се идентифицира с външната политика и ще му е много трудно да \"слезе\" на равнището на вътрешните проблеми, без да търпи загуби от неубедителни ходове\", смятат те.\r\nАнализът напомня, че в центъра на общественото мнение сега застават социални проблеми.\r\nОт института смятат, че стабилността на управлението в момента изглежда неоспорвана и че предсрочни избори са малко вероятни. Те обаче напомнят протестите на майките, проблемите с болниците, избягалите затворници и усещането, че институциите не функционират. Според анализаторите това са \"индикатори за трупащо се социално напрежение, което може да има своите есенни проявления\".", "date": "2018.07.06", "title": "Всеки с проблема си: ГЕРБ дебнат Слави и Манолова, ДПС – Ердоган"}
{"url": "https://www.dnes.bg/akoshtete-vqrvaite/2018/07/06/5-malko-izvestni-polzi-ot-celuvkite.381456", "text": "6 юли е Денят на целувката. Това е най-красивият израз на обич, привързаност и страст. Но от целувката има и много други ползи. Ето и някои от тях.\r\nИзгаря калории\r\n \r\nЦелуването е не само забавно, но помага за изгарянето на калории и топенето на килограми. Естествено, че не е толкова ефективно като тренировката. Страстните и енергични целувки изгарят от 2 до 5 калории на минута.\r\n \r\nНамалява кръвното налягане\r\n \r\nСърцебиенето се ускорява, кръвните съдове се разширяват, което сваля кръвното налягане. Така че дори да сте ядосани и натоварени, целувката може да ви помогне, ако сте вдигнали кръвно.\r\n \r\nЛекува стреса\r\n \r\nЦелуването намалява нивото на стрес в организма. Това става, защото мозъкът отделя хормони на щастието - серотин, допамин, окситоцин. Съответно така падат нивата на хормона на стреса - кортизол.\r\n \r\n", "date": "2018.07.06", "title": "5 малко известни ползи от целувките"}
{"url": "https://www.dnes.bg/notifikacii/2018/07/06/erdogan-se-zakleva-na-9-iuli-radev-i-oshte-16-prezidenti-pokaneni.381453", "text": "Президентът на Турция Реджеп Тайип Ердоган ще встъпи в длъжност за първи път според новата система на управление в страната на 9 юли. Церемонията по полагане на клетва ще се проведе в 16:00 часа местно време (съвпада с българското време) в парламента в столицата Анкара, предава Anadolu Agency.\n\r\nПо-нататък в президентския комплекс ще се проведе церемония, която да отбележи преминаването на страната от парламентарна в президентска система на управление. Очаква се същият ден Ердоган да обяви и състава на новото си правителство, пише \"Фокус\".\n\n\n\r\nМеждувременно турските депутати ще положат клетва в парламента в събота, 7 юли в 14:00 местно време. \r\nНа церемонията ще присъстват президентите на 17 страни. Президентите на България, Македония, Босна и Херцеговина, Грузия, Гвинея, Казахстан, Киргизстан, Пакистан, Сомалия, Украйна, Венецуела и Замбия са сред тези, които се очакват на церемонията. На нея ще присъстват и някои премиери и председатели на парламенти, пише турската медия.\n\r\nСлед мероприятието, Ердоган ще даде официална вечеря.\n\r\nDaily Sabah припомня, че на 24 юни настоящият държавен глава спечели президентските избори в Турция, получавайки 52,59% от гласовете на избирателите.", "date": "2018.07.06", "title": "Ердоган се заклева на 9 юли, Радев и още 16 президенти поканени"}
{"url": "https://www.dnes.bg/muzika-drugi/2018/07/06/vals-pod-zvezdite-i-oshte-muzika-vyv-vrana.381461", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо малко от седмица остава до началото на концертните вечери на открито в зелената градина на двореца \"Врана\". Филмова музика, руска класика и интерпретации на мелодии от всички части на света.\n\r\nПо думите на цигуларя Иван Пенчев инициативата се прави за 5-та година, за да има какво да правят столичани в летните вечери.\n\r\n\"Самата инициатива е на Столичната община и Софийската филхармония. Още първата година всичко бе продадено. Тази година се случи същото.\r\nЗа пореден път доказахме, че \"Врана\" е точното място за концерта\", сподели музикантът в \"България сутрин\" по .\r\n                    \r\n                    \r\nТой подчерта, че тази година самият концерт може да се нарече пацифистки.\n\r\n\"Ще включим музика от Израел, Пакистан, Русия, ще има и валс. На 12 юли смятам да използваме пространството пред Врана да представим различен поглед към музиката, който не е свързан с препратка към никоя държава. Музиката - независимо къде, свързва хората\", категоричен е цигуларят.\n\r\n ", "date": "2018.07.06", "title": "Валс под звездите... и още музика във \"Врана\""}
{"url": "https://www.dnes.bg/notifikacii/2018/07/06/lovecyt-stava-pliachka-lyvove-iziadoha-brakonieri-v-afrika.381450", "text": "Група браконери на носорози е станала жертва на лъвове в Република Южна Африка. Инцидентът е станал в резерват за диви животни в африканската държава. \n\r\nОстанките на трима души са намерени в резервата \"Симбуя\", заедно с три пушки за лов на диви животни, съобщава собсветникът на резервата Ник Фокс. \n\r\nФокс твърди, че бракониерите вероятно са изядени от прайд от 6 лъва, които са в резервата да защитават носорозите, които са застрашени, но и много искани заради ценният си рог. \n\r\nБракониерите са влезли в резервата с цял арсенал от оръжия - носили са подсилени пушки със заглушител, брадва, ножици за тел, както и запаси от храна за няколко дни. Влезли са на територията на резервата през нощта на 1 юли.\r\nСобственикът на \"Симбуя\" казва, че кучета, които работят, заедно с охраната на резервата, са предупредили пазачите. После охраната на парка е чула, че нещо става в прайда. \n\r\nЮжна Африка е дом на над 80% от носорозите в света, чиято популяция е сериозно застрашена от браконерите и купувачи във Виетнам и Китай, където роговете на носорозите са съставка за много лекарства от народната медицина. \n\r\nПо-късно служител на парка е уведомил службите за борба с бракониерството, че на място има човешки останки и оръжия за лов. Уведомени са местните власти. \n\r\nВсе още не е ясно колко точно бракониери са убити, но край лъвовете са намерени три чифта обувки и ръкавици. \n\r\n ", "date": "2018.07.06", "title": "Ловецът става плячка: Лъвове изядоха бракониери в Африка"}
{"url": "https://www.dnes.bg/stranata/2018/07/06/bezotgovoren-shofior-prati-jena-v-bolnica.381445", "text": "Вчера, около 9 часа сутринта жена е пострадала при катастрофа. Тя е била в Мицубиши, което се е сбълскало с друг автомобил край село Кирково. В следствие на удара между двете коли, нейната се преобръща по таван, съобщиха от пресцентъра на ОДМВР-Кърджали.\r\n57-годишният водач на другия автомобил - Ауди е шофирал с несъобразена скорост и е навлязъл частично в насрещната лента на пътя. Така е предизвикал произшествието, при което е пострадала 76-годишната жена.\r\nПътничка от преобърналата се кола е била транспортирана в Центъра за спешна помощ в Кърджали и настанена за лечение в болницата. Дежурна оперативна група от РУ-Кирково е извършила оглед на мястото на произшествието.\r\nЕкип на пожарната служба в Подкова се е включил в почистването на платното, върху което било разлято гориво и имало счупени стъкла. Работата по случая продължава разследващ полицай.", "date": "2018.07.06", "title": "Безотговорен шофьор прати жена в болница"}
{"url": "https://www.dnes.bg/stranata/2018/07/06/jena-zagina-sled-tokov-udar-spyna-se-v-provisnal-kabel.381463", "text": "50-годишна жена е починала от токов удар след като се е спънала в провиснали електрически проводници, които са били под напрежение във врачанското село Михайлово, съобщиха от Областната дирекция на МВР във Враца.\r\nХора от селото са подали сигнал в полицейския участък в Хайредин, че са намерили тялото на жената. Изпратеният на мястото екип установил, че по тялото има само следи от изгаряния, а под него открили и електрическите проводници. \r\nСледи от насилие не са установени. \r\nТялото е транспортирано за аутопсия във врачанската болница, която да даде заключение за причината на смъртта. По случая е започнало досъдебно производство.\r\n ", "date": "2018.07.06", "title": "Жена загина след токов удар – спъна се в провиснал кабел"}
{"url": "https://www.dnes.bg/sofia/2018/07/06/simeonov-pogna-shuma-i-v-sofiia-vyzpali-praznuvashti-policai.381419", "text": "\n\r\nСлед акциите срещу шумните заведения по морските ни курорти, Валери Симеонов се зае да осигури тишина в късните часове и в София. \r\nВицепремиерът е направил обиколка из столични клубове и ресторанти, като за акцията се похвали сам във Facebook. Най-драстични нарушения имало в Студентски град, но го отнесли и заведения в центъра. Той влязъл в пререкание и с празнуващи полицаи в механа, но \"всичко мина без физически посегателства\". \r\nСимеонов пък е доволен, че в София проверките минали далеч по-спокойно от Слънчев бряг и навсякъде собственици и персонал му оказвали съдействие. Фолкпевицата Кали пък дори обещала да пее акапелно.\n\n\nЕто и цялото съобщение на вицепремиера:\r\n                    \r\n                    \r\n\"Снощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри. Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми – никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването.\n\r\nЗапочнахме с кастата на \"недосегаемите\" по бул. Витоша. Raffy Bar & Gelato го отнесоха първи – след констативния протокол и незабавното спиране на озвучаването при следващо нарушение ги очаква ЗАПЕЧАТВАНЕ! С първо предупреждение и спиране на музиката бяха номинирани Vitosha street Bar&Dinner, „БЕКГРАУНД“ и Social Cafe Bar & Kitchen. От снощи еротичен клуб \"ФЕТИШ\" ще пуска еротична музика само вътре, а не на улицата.\n\r\nКонстативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите. За разлика от Черноморието, много от посетителите дойдоха да ме поздравят и дори си направихме снимки.\n\r\nЗа десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението.\n\r\nНай-арогантно нарушаваше нощната тишина Механа \"Роден край\", раздрусана от мощни чалга ритми. С влизането си спряхме музиката и силно възпалихме мъжката аудитория на претъпканото заведение. При съставянето на констативния протокол, страстите се разгорещиха, но, слава Богу, всичко мина без физически посегателства – оказа се, че голяма група полицаи празнуват професионалния си празник.\n\r\nСъжалявам, няма как – законът е за всички. Благодаря за перфектния професионализъм на служителите на РЗИ София под ръководството на началника Данчо Пенчев – г-н Граматиков, д-р Граматикова, г-жа Крумова и г-жа Сирачка, както и на представителите на МВР-София.\n\r\nОказа се, че и в София може да има закон и ред, въпреки плювките на зложелателите. Обръщам се към всички, които констатират озвучаване от гореизброените заведения след 23 ч. незабавно да сигнализират на денонощния телефон за шума 02 940 30 03, за да приложим закона в неговата сила – а именно, да бъдат запечатани и дейността им да бъде прекратена.\n\r\nЗащото здравето е по-важно от печалбитe!\".", "date": "2018.07.06", "title": "Симеонов погна шума и в София, \"възпали\" празнуващи полицаи"}
{"url": "https://www.dnes.bg/obshtestvo/2018/07/06/ustremyt-kym-oblacite-dete-osyshtestvi-mechtata-si-da-poleti.381367", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМечтите наистина се сбъдват. В това се убеди 14-годишният Илкер Сальовлу от разградското село Езерче. \r\nВъпреки че е прикован в инвалидна количка, той осъществи една от двете си най-големи мечти – да полети. Желанието на детето стана реалност благодарение на едно есе и на директора на училището, в което учи.\r\nПод ръководството на пилота Антон Георгиев, Илкер подкара самолета и дори извърши няколко маневри.\r\n\"Щастлив съм, че сбъднах една мечта - това е мечта на всяко едно дете. Той наистина много силно желаеше това. А и беше много добър пилот, направи захождане към летището, направи и няколко виража. За мен беше огромно удоволствие\", каза пилотът Антон Георгиев пред Bulgaria ON AIR.\r\n ", "date": "2018.07.06", "title": "Устремът към облаците: Дете осъществи мечтата си да полети "}
{"url": "https://www.dnes.bg/sofia/2018/07/06/stolichniiat-kat-topi-opashkite-udylji-rabotnoto-vreme.381420", "text": "Опашките и напрежението пред каналите на КАТ намаляха след удължаването на работния ден с 1 час, коментираха очевидци пред \"Труд\" и допълват, че вече не е необходимо да се взима отпуск при регистрация на автомобил. \n\r\n\"Приятно съм изненадан – минах през каналите за регистрация с автомобила, сложиха му номера и си получих талоните за около час и половина, без да чакам по опашки. Освен това хората бяха приветливи, навсякъде има цветя, а в помещенията – климатици\", разказа пред изданието купувач на току-що докаран от чужбина автомобил. Преди около 10 г. той пак е бил по същия повод пред пункта на КАТ - София. Тогава чакал от сутринта до 16:00 часа следобед. \"Тогава си бяха взел отпуска, за да си регистрирам колата, спомням си, че тогава тук нямаше даже и една тоалетна\", добави столичанинът.\r\n                    \r\n                    \r\nНад 2500 души и 1200 коли минават всеки ден през КАТ-София, като потокът постоянно се увеличава. За да стопят опашките, пътните полицаи са въвели удължено работно време от 7:30 часа сутринта. \n\r\nПускането в двора пред каналите започва към 7:00 ч и така изчезват автоколоните по улица \"Лъчезар Станчев\". Обмисля се и въвеждането на две смени на работа, но това ще бъде възможно, ако се назначат допълнително още 20 служители. Вече има такова искане до МВР и то не е нелогично, тъй като всеки ден от пункта директно в държавния бюджет влизат над 100 000 лв. от такси за регистрация на автомобили, смяна на талони и книжки на шофьорите, както и от глоби на нарушители.\n\r\nОт КАТ са благодарни на Столична община, че са отпуснати средства за ремонт и разширение на тротоара края пункта, поставено е ново улично осветление и се възстановява градинката с фонтан откъм входа за техническите прегледи.\n\r\nСлед спечелени обществени поръчки, фирми вече са оборудвали пункта с безжичен интернет, нови климатици, нова система от 70 камери за видеонаблюдение, генератор за ток, който да се включва при авария, за да не спират компютрите на КАТ.", "date": "2018.07.06", "title": "Столичният КАТ топи опашките, удължи работното време"}
{"url": "https://www.dnes.bg/football/2018/07/06/autuori-potegli-s-trofei-ludogorec-sys-superkupata.381421", "text": "Лудогорец е новият носител на Суперкупата на България.\r\n\"Орлите\" се наложиха с минималното 1:0 над Славия, като двубоят се игра на стадион „Трейс Арена\".\r\nТова пък бе достатъчно на новия наставник на разградчани Пауло Аутуори да потегли с трофей, още след първия си официален мач начело на тима. Лудогорец имаше превъзходство през мача, а единственото попадение реализира румънският нападател Кешерю в 31-ата минута. \r\nЧетвърт час преди края на редовното време, феновете на Славия запалиха факли и ги хвърлиха на терена. Това наложи двубоят да бъде прекъснат за около 2 минути.\r\nВ последните минути Славия упражни натиск, който обаче доведе само до няколко статични положения пред вратата на Ренан.\r\nРазградският отбор триумфира за трети път в историята си със Суперкупата на България след 2012 и 2014 година. \r\n", "date": "2018.07.06", "title": "Аутуори потегли с трофей, Лудогорец със Суперкупата"}
{"url": "https://www.dnes.bg/stranata/2018/07/06/bum-na-morbili-v-sysednite-ni-strani-pazete-se-ot-kyrleji.381422", "text": "В съседни на България страни е регистриран бум на морбили, предупредиха от Националния център по заразни и паразитни болести. Голям е броят на заразените в Източна Сърбия и в Северна Гърция, но в Румъния случаите са най-много, поясни пред БНТ директорът на центъра и национален консултант по микробиология проф. Тодор Кантарджиев, цитиран от \"Монитор\".\n\r\nПредепидемичната ситуация в северната ни съседка е започнала още през миналата година, когато бяха диагностицирани 5 562 случая, в Гърция - 967, а в Сърбия - 702. В България те са били 167. Двайсетина случая има регистрирани у нас вече от началото на годината до сега.\n\r\nСпоред имунолозите малкият все още брой се дължи на добрия ни имунизационен календар. По данни на Националния център около 70% от българчетата са имунизирани срещу заразата.\r\n                    \r\n                    \r\nОт 2017 г. се забелязва огромен скок на случаите на морбили в Европа, което според Световната здравна организация е рекорден в сравнение с много ниското ниво 5 273 случая през 2016 година. Основната причина за рязкото увеличаване на случаите на морбили е ниските проценти на имунизация, посочва СЗО. Експерти на организацията твъвдят, че липсата на имунизационно покритие увеличава риска от разпространението на вируса.\n\r\nКърлежите вече са заразени с Лаймска болест, 20 на сто от тях вече я носят в себе си и я предават на хората чрез ухапване, каза още проф. Кантарджиев. Затова не ходете по тревата, не пускайте и децата си да играят на нея, посъветва той и увери, че ако кърлежът е престоял само няколко часа в тялото, не може да предаде инфекцията.\n\r\nПо думите му заразените кърлежи с Лаймска болест е в резултат на увеличената популация на мишките, плъховете и донякъде бездомните кучета.\n\r\nПръскането срещу кърлежи е по-ефективно, ако поне няколко дни след това не вали, уточни Кантарджиев.\n\r\nПрез лятото не бива да се яде месо, приготвено алангле, а всяка животинска храна, стояла повече от четири часа на стайна температура, не в хладилник, е риск за здравето, каза още специалистът", "date": "2018.07.06", "title": "Бум на морбили в съседните ни страни, пазете се от кърлежи"}
{"url": "https://www.dnes.bg/zvezdi/2018/07/06/cariat-na-ekshyna-silvestyr-staloun-na-72.381351", "text": "\n\r\nНа 6 юли рожден ден празнува култовия холивудски актьор Силвестър Сталоун. \n\r\nВъплътил култовите Роки и Рамбо в едноименните поредици, актьорът е от най-известните в Холивуд. Изявява се и като режисьор, продуцент и сценарист. \n\r\nРоден е през 1946 г. в Ню Йорк в квартал със звучното име \"Кухнята на ада\". Родителите му са с европейски корени. Баща му е италианец, преместил се през 30-те години на XX век в САЩ, а майка му е половин французойка и половин германка. \r\nПървата му роля на големия екран е във филма \"Италианският Жребец\".\r\n                    \r\n                    \r\nАктьорът е приет в боксовата зала на славата заради филма си \"Роки\".\n\r\nПрез 1988 година отказва главната роля на Джон Маклейн във филма \"Умирай трудно\". На негово място е избран Брус Уилис.\n\r\nПо време на раждането си получава парализа на лявата половина от лицето си. С времето този проблем намалява, но и до днес се забелязва и е нещо като запазена марка за вида на актьора.\n\r\nКато тинейджър бъдещото холивудско величие е бил много буен. Гонен е няколко пъти от училище, като дори на 15-годишна възраст попада в училище за проблемни деца. Там започва да се занимава със спорт и театър.\n\r\nАктьорът има 3 брака зад гърба си, от които има 5 деца.\n\r\nЧесто признава, че не харесва особено собственото си има и предпочита да го наричат Слай.\n\r\nТой е яростен привърженик на републиканската партия в САЩ.\n\r\nАктьорът признава, че когато има време, гледа европейски футбол. Фен е на английския Евертън.\r\n ", "date": "2018.07.06", "title": "Царят на екшъна: Силвестър Сталоун на 72 "}
{"url": "https://www.dnes.bg/notifikacii/2018/07/06/24-zaginaha-pri-vzrivove-vyv-fabrika-za-foierverki-v-meksiko.381423", "text": "Най-малко 24 души загинаха и 49 бяха ранени при два взрива във фабрика за фойерверки на около 30 километра от град Мексико, предаде Франс прес, като се позова на властите.\r\nТова е поредният смъртоносен инцидент в Тултепек - предградие на мексиканската столица, известно с производството на фойерверки.\r\nСлед първия взрив на мястото на произшествието пристигнали пожарникари, полицаи и спасителни екипи. Тогава проехтяла втората експлозия, при която загинали част от изпратените във фабриката спасители.\r\nСред жертвите са петима полицаи, четирима пожарникари и един непълнолетен.\r\nТултепек, северно от мексиканската столица, е известен със своите фабрики за фойерверки. Там се намира и най-големият пазар за пиротехника в цяло Мексико. Градът вече бе потопен в траур от няколко подобни злополуки. При най-смъртоносната, през 2016 г., загинаха 42 души, припомня БТА.", "date": "2018.07.06", "title": "24 загинаха при взривове във фабрика за фойерверки в Мексико"}
{"url": "https://www.dnes.bg/usa/2018/07/06/trymp-gotov-sym-za-sreshtata-s-putin.381424", "text": "Президентът на САЩ Доналд Тръмп увери, че е готов за предстоящата си среща със своя руски колега Владимир Путин, предаде Асошиейтед прес.\n\r\n\"Подготвям се за тази работа през целия си живот\", каза Тръмп на среща със свои привърженици в щата Монтана. Той се присмя на журналистите, попитали го дали е готов за срещата си с Путин на 16 юли в Хелзинки.\n\r\n75 процента от представителите на медиите, отразяващи митинга, \"са напълно непочтени\", отбеляза Тръмп вчера - деня, в който медиите в цялата страна запазиха минута мълчание в памет на петимата сътрудници на вестник в щата Мериленд, които бяха убити миналата седмица от мъж, който имал стара вражда с изданието.\r\n                    \r\n                    \r\nПрезидентът на САЩ отправи остри критики по адрес на Европа заради, според него, недостатъчните разходи за отбрана и търговията, предаде ДПА.\n\n\nСъединените щати са \"балъците\", които плащат, за да пазят Германия, увери Тръмп.\n\r\n\"Аз казах, знаеш Ангела (Меркел), аз не мога да гарантирам това, но ние ви пазим и това означава много повече за вас... тъй като аз нея зная каква закрила получаваме ние, като ви пазим\", обърна се директно президентът на САЩ към германския канцлер.\n\r\n\"Те искат да ги пазим от Русия и в същото време плащат милиарди долари на Русия\" за петрол и газ, отбеляза Тръмп.\n\r\nТой обвини Европа, че \"убива\" САЩ в търговията и други области. \"Те правят невъзможно правенето на бизнес в Европа, но идват и ни продават своите Мерцедеси и Беемвета\", каза президентът на САЩ.\r\nЕвропейският съюз предприе ответни мерки срещу Съединените щати, след като те наложиха мита върху вноса на стомана и алуминий, припомня ДПА.\n\r\nНа митинга Тръмп отправи остри нападки и по адрес на демократите, съобщи АП.\n\r\nАмериканският президент, например, нарече сенатор Елизабет Уорън \"Покахонтас\" заради нейните претенции, че има индианско потекло. \"Покахонтас, ще ти дам 1 милион долара, ако си направиш тест, за да докажеш, че си индианка!\", прикани Тръмп Уорън.\n\r\nПрезидентът на САЩ нарече Максин Уотърс, демократка от Камарата на представителите, \"индивид с нисък коефициент на интелигентност\". Уорън е смятана за потенциален кандидат на президентските избори в Съединените щати през 2020 г. Уотърс пък призовава от повече от една година за импийчмънт на Тръмп, отбелязва АП.", "date": "2018.07.06", "title": "Тръмп: Готов съм за срещата с Путин"}
{"url": "https://www.dnes.bg/video-prognoza/2018/07/06/vremeto-dnes-jega-gradusite-do-34.381425", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес времето над страната ще бъде предимно слънчево. Максималните температури ще са между 29 и 34 градуса, в София - около 29 градуса, съобщиха от Националния институт по метеорология и хидрология при Българската академия на науките.\n\r\nАтмосферното налягане в сутрешните часове е малко по-ниско от средното за месеца и през деня слабо ще се понижи. В следобедните часове, главно над Югозападна България, ще се развива купеста и купесто-дъждовна облачност, но само на отделни места ще превали и прегърми.\n\r\nНад Черноморието ще бъде предимно слънчево, с временни увеличения на облачността. Максималните температури ще са 25-27 градуса. Температурата на морската вода е 24-26 градуса. \r\nПредимно слънчево над планините, но временни увеличения на облачността ще има в следобедните часове, когато на места ще има краткотрайни валежи, придружени с гръмотевици.\n\r\nПрез наближаващите почивни дни ще започне заоблачаване над Западна България, ще дойде вълна хладен въздух, който ще понижи температурите до около 23-24 градуса, съобщава .\n\r\nПрез уикенда, и през двата почивни дни са възможни по-интензивни извалявания.\n\r\nВ събота ще превалява над Западна България, след което ще обхване и останалите части на страната.\n\r\nВ понеделник ще започне постепенно успокояване на атмосферата в България, но над Източна България се очакват превалявания и прегърмявания.\n\r\nВъв вторник ще се увеличи продължителността на слънчевото време над низините и равнините. На места се очаква температурите да се повишат до 33 - 34 градуса в средата на седмицата.\n\r\nЮли ще продължи да ни поднася периодично дъждовни дни.\r\n ", "date": "2018.07.06", "title": "Времето днес - жега, градусите до 34"}
{"url": "https://www.dnes.bg/notifikacii/2018/07/06/dramata-v-tailand-zagina-spasitel-bivsh-morski-tiulen.381427", "text": "Участник в операцията за спасяване на група момчета и треньора им по футбол, хванати в капан в пещера в Тайланд, е починал поради липса на кислород, предадоха световните агенции.\n\r\nМъжът, бивш морски тюлен, се бил включил в операцията като доброволец. Той починал през нощта, след като доставил бутилки с кислород.\n\n\n\n\r\nТайландските власти са в надпревара с времето, за да изпомпат водата от наводнената пещера, където 12 момчета и техният треньор по футбол са блокирани от 23 юни.\n\r\nВече втора седмица 12-те момчета и техният футболен треньор остават в дебрите на коварната пещера, обградени от вода и непроходими тунели. Докато работата продължава, момчетата получават всичко, което им е нужно. До тях достигнаха медицински екипи, които им оказаха първа помощ. Беше им осигурена и храна.\r\nТайландската полиция междувременно съобщи, че 56 души остават в неизвестност, след като корабче се преобърна при буря край туристическия остров Пукет вчера, предаде Асошиейтед прес.\n\r\nНа борда на плавателния съд имало общо 105 души, сред които 93 туристи. 48 пътници били спасени. Потвърдена е смъртта на един китаец.\n\r\nВ района на корабокрушението имало 5-метрови вълни.\n\r\nДруго корабче с 42 души на борда се преобърнало вчера. Всички хора на борда били спасени.", "date": "2018.07.06", "title": "Драмата в Тайланд: Загина спасител, бивш морски тюлен"}
{"url": "https://www.dnes.bg/sofia/2018/07/06/sofiia-zadelia-24-mln-lv-za-parkove-i-gradinki.381426", "text": "Столичната община ще вложи 24 млн. лв. за обновяване на паркове и градинки през тази и следващата година. Това съобщи кметът на София Йорданка Фандъкова, която провери реконструкцията на входа на Южния парк откъм бул. \"Гоце Делчев\".\n\r\nПоследният неремонтиран вход на парка трябва да е готов до началото на септември, припомня \"Монитор\". Паветата и гранитните площи, които ще бъдат поставени, са от пространството пред НДК. В парка ще бъдат ремонтирани и 27 декара алеи. \n\r\n\"В последните години изпълняваме изключително мащабна програма за възстановяване, реконструкция и изграждане на нови паркови пространства. Грижата за зелената система е важна мярка от програмата ни за качеството на въздуха\", каза Фандъкова.\r\n                    \r\n                    \r\nВ момента в столицата се реконструират Западен парк, изгражда се парк \"Въртопо\" в \"Младост\", централните градинки \"Кристал\" и \"Свети Климент Охридски\", както и градината в квартал \"Княжево\". \n\r\nНай-големият ремонт ще бъде в Западен парк, където ще има нови гранитни плочи и павета, бетонова и опесъчена настилка, подмяна на парковото обзавеждане, изграждане на нови детски площадки, ремонт и подмяна на техническата инфраструктура. Също така ще бъдат поставени нови пейки, кошчета за отпадъци, електрически стълбове, информационни табели и велосипедни стендове. Ще бъдат възстановени и оформени воднитете обекти и изграждане на ново алейно и декоративно осветление. Осветителните тела ще бъдат подменени с енергоспестяващи. Цялата реконструкция трябва да приключи до края на другата година, когато се очаква и парка \"Заимов\" да е с нов облик. \n\r\nКметът на София обясни, че 5 млн. лв. ще отидат за ремонт на детски площадки във всички райони на столицата. \"През последните години успяхме да обновим 80% от площадките, които се намират в паркове и градини, амбицирани сме до края на следващата година да са на 100%\", посочи кметицата. \n\r\nМеждувременно стана ясно, че за първи път в София ще бъдат пуснати електрически велосипеди под наем. На Председателският съвет към градския парламент е взето решение Столичната община чрез програма \"Зелена София\" да стартира в партньорство с други организации, първата система за споделено ползване на електрически велосипеди в града.\n\r\nПредвижда се велосипедна станция да бъде поставена пред Националния исторически музей, така че най-старият природен парк на Балканите - парк Витоша, да е първата дестинация, където всеки ще може да се възползва от новата услуга. Целта на проекта е да стимулира столичани към по-екологични и здравословни методи на придвижване, за намаляване трафика на коли към Витоша, както и тестване на нуждите и отношението на потребителите към самата система.\n\r\nКолко ще струва и предвиждат ли се още станции ще стане ясно, след като бъде внесен доклад в Столичния общински съвет.\r\n ", "date": "2018.07.06", "title": "София заделя 24 млн. лв. за паркове и градинки"}
{"url": "https://www.dnes.bg/sofia/2018/07/06/muhyl-paiajini-infekciozno-otdelenie-mizerno-otdelenie.381429", "text": "Мухъл, мизерия и рушащи се стени. В такива условия столичната Окръжна болница \"Света Анна\" настанява пациентите си в инфекциозно отделение. \n\r\nДори една от \"най-хубавите\" стаи е с дупки по стените, влага е избила по тавана и дограмата е пробила. Има дори бонус – собствена баня.\n\r\nВ тези условия Величка е трябвало да остави сина си, за да се излекува от скарлатина. \n\r\n\"Прозорците бяха облепени с тиксо, защото са със старата дограма на втория етаж, в банята имаше мухъл, огромни паяжини. Миналата седмица валяха много дъждове. През прозорците влизаше вода, през стените се просмукваше вода, даже стената се рушеше\", разказва майката пред bTV.\r\n                    \r\n                    \r\nВеличка остава със сина си в отделението седем дни и е категорична, че е изживяла голям кошмар. \n\r\n\"Още първия ден детето ми викаше да се обадим на министър-председателя, за да му кажем как може в такава стая да го настаняват. Той изпитваше ужас да влезе в тоалетната, но след дезинфенция и убеждение от моя страна, че всичко е почистено и да не пипа никъде настрани, и тази работа беше свършена. Отделението беше пълно с деца, имаше бебета. Аз погледнах състоянието и на другите стаи, не беше по-добро\", посочи Величка.\n\r\nОт болницата заявиха, че вече са направени ремонти на по-важните отделения, за инфекциозното обаче парите все не стигали.\n\r\n\"Приоритетни за нашата болница са спешното, кардиологията и ортопедията. Не искам да кажа, че инфекциозните заболявания са по-назад, но в крайна сметка средствата стигат, за да бъдат изразходвани в определен ред\", каза говорителят на болницата Антон Луков. \n\r\nВече има изготвен проект за ремонт, но той чака да се намерят пари. \n\r\n\"Болницата е като всяка държавна болница, ние се издържаме с пари, които получаваме от Касата. Така че, ако всичко е наред, би трябвало тази година да има ремонт\", отбеляза Антон Луков. \n\r\nОт Министерството на здравеопазването заявиха, че при тях не са постъпвали сигнали от недоволни пациенти. На този етап не са предвидени пари за ремонт на отделението.", "date": "2018.07.06", "title": "Мухъл, паяжини... Инфекциозно отделение = мизерно отделение?"}
{"url": "https://www.dnes.bg/obshtestvo/2018/07/06/prostotiia-che-i-snimano-zaroveno-jivo-dete-s-kamyni-butilki.381433", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна снимка на заровено живо дете породи редица въпроси. Докъде се простират крайностите и недопустимите човешки дейности, които дори не могат да бъдат причислени към графата \"дискриминации\"? Тъй като всичко \"крещи\" за тотална липса на хуманност.\n\r\nСнимка на ромско дете, затрупано с камъни и бутилки, оставено в дупка, се появи в една от затворените групи във Facebook с името \"Простотията българска\" и придружаващ надпис \"на сапун\". След като снимката започна да се споделя първоизточникът изтрива поста, но следите водят към Самоков. научи, че става въпрос за дете от бедно ромско семейство, което живее в колиба. Момичето е на възраст между 10 и 12 години. \r\n                    \r\n                    \r\nСнимката е направена от съседски деца роми - подигравателно и насилствено. Колко тежки социални проблеми се крият зад привидно невинната детска игра, стигнала до жестокост?\n\r\n\"Тази издевателска снимка ми се струва, че е в резултат от едни по-широко разпространени в Самоков напрежения. Там противопоставянето между българи и роми е добило много крайни размери. Преди около 7-8 години дори имахме дело за убийство на расова основа в града\", коментира в студиото на \"България сутрин\" правозащитникът и главен редактор на \"Marginalia\" Юлиана Методиева.\n\r\nПо думите ѝ проблемът е, че институциите в Самоков дълбоко неглижират случващото се в гетото в кв. \"Христо Ботев\". Противопоставянията между българи и роми и между роми и роми пък били вследствие на \"едно последователно дискриминационно отношение\".\n\r\n\"Няма как да знаем какво е подтикнало този, който е направил снимката към това. Често пъти обаче децата, а и някои възрастни, отиграват чрез такъв тип психодраматизации на реалността неща, които са видели в живота си\", отбеляза психологът Пламен Димитров.\n\r\nВ студито на Златимир Йочев експертът коментира още, че много често един от проблемите в тези малцинствени общности е т.нар. \"идентификация с агресията\", която те преживяват в своя живот, когато наблюдават какво се случва в обществото.\r\n ", "date": "2018.07.06", "title": "Простотия, че и снимано: Заровено живо дете с камъни, бутилки..."}
{"url": "https://www.dnes.bg/notifikacii/2018/07/06/otrovenata-s-novichok-dvoika-imala-doseg-sys-zarazen-predmet.381428", "text": "Двойката британци, отровени с нервнопаралитичното вещество \"Новичок\", са имали досег със заразен предмет, предадоха световните агенции, като се позоваха на Скотланд ярд.\n\r\nЛондонската полиция съобщи в комюнике, че това е било потвърдено от нови изследвания на проби от пациентите.\n\r\nАнтитерористичният отдел на Скотланд ярд пое разследването на инцидента в югозападния английски град Еймсбъри съвместно с полицията в графство Уилтшър.\n\r\n45-годишен мъж и приятелката му, на 44 години, са в критично състояние, след като са били изложени на действието на \"Новичок\". Детективи продължават да се опитват да установят източника на заразата.\r\nПолицията следи състоянието на хората, които са имали контакт с двойката. До момента никой друг човек не е проявил същите симптоми на отравяне.\r\nЕймсбъри се намира само на десетина километра от Солсбъри, където през март бяха отровени с \"Новичок\" бившият руски разузнавач Сергей Скрипал, превърнал се в двоен агент, шпионирал в полза на Великобритания, и дъщеря му Юлия. Великобритания обвини за покушението Русия, която отрече да е замесена.\r\n(БТА)", "date": "2018.07.06", "title": "Отровената с \"Новичок\" двойка имала досег със заразен предмет"}
{"url": "https://www.dnes.bg/index/2018/07/06/receptata-dnes-shakshuka-sys-spanak-i-iaica.381329", "text": ":\r\n500 г спанак\r\n4 яйца\r\n2 червени чушки\r\n½ връзка магданоз\r\nСол\r\nЧерен пипер\r\n50 мл олио\r\n1 глава червен лук\r\nРиган\r\nКимион\r\n \r\n:\r\n \r\nНарежете лука и чушката на ситно. Загрейте мазнината в дълбок тиган. В него запържете лука и чушката. Разбърквайте за няколко минути. Добавете спанака и задушете, докато се смачка. Овкусете добре с подправките и разбъркайте. Добавете ситно нарязания магданоз. Отново разбъркайте, докато започне да омеква. \r\n \r\nНакрая чукнете яйцата върху продуктите. Намалете котлона и оставете да се готви, докато яйцата станат готови или полуизпечени.\r\n\r\n", "date": "2018.07.06", "title": "Рецептата Dnes: Шакшука със спанак и яйца"}
{"url": "https://www.dnes.bg/akoshtete-vqrvaite/2018/07/06/kompliment-li-be-kak-da-izchervim-vsiaka-zodiia.381355", "text": "Овен\r\nТе са мотивирани и дори леко натрапчиви. Обичат да държат нещата под контрол и да се справят добре. Биха се изчервили, ако им кажете колко много харесвате свободния им дух и страстта им.\r\n \r\nТелец\r\n \r\nТелците са сред най-големите инати на зодиака. Ще ги поласкае, ако им кажете, че се възхищавате на упоритостта им и на това, че никога не се предават. \r\n \r\nБлизнаци\r\n \r\nПалави и закачливи, те винаги са намислили нещо, което другите не могат да разгадаят. С тях никога не е скучно, приключенията са им в кръвта. За тях е истински комплимент, ако им обясните, че е много вълнуващо да сте около тях и винаги чакате тези срещи с нетърпение.\r\n \r\nРак\r\n \r\nМного са обичливи и грижовни, винаги имат добри намерения. Най-много ще се зарадват, ако чуват, че са оценени и че рядко се срещат хора като тях. Не взимайте раците за даденост, показвайте им, че цените всичко, което те правят за вас.\r\n \r\nЛъв\r\n \r\nЛоялни са и предани, помагат на тези, които обичат. Това, което ще ги разчувства, е, ако им отвръщате със същата преданост, почитате ги и им се възхищавате за характера и външния вид.\r\n \r\nДева\r\n \r\nДевите държат много на логиката. Ще ги накарате да се чувстват специални, ако не се страхувате да им казвате нещата в прав текст. А ако цените преценката им и им вярвате, те наистина ще са щастливи.\r\n \r\n", "date": "2018.07.06", "title": "Комплимент ли бе: Как да изчервим всяка зодия?"}
{"url": "https://www.dnes.bg/politika/2018/07/06/ns-shefkata-edni-hora-aplodirat-pytia-na-bosiia-kym-smyrtta.381434", "text": "Гневни, но не гладни хора тласкат Николай Колев Босия към нови крайности и аплодират пътя му към смъртта.\r\nТова написа шефката на парламента Цвета Караянчева в профила си във Facebook тази сутрин по повод гладната стачка на Босия. 23 дни продължава протестът на ексцентричния общественик пред сградата на Народното събрание срещу купуването на шофьорски книжки. Преди дни, притеснена за състоянието му, Караянчева дори му изпрати лекар.\r\nКараянчева протестира против отношението на хората, поддържащи Босия.\n\n\n\r\n\"Убийци!\" \"Хлебарки!\" \"Долна паплач!\" \"Гниди!\" Това са някои от епитетите, с които тези дни шепа хора наричат полицаите пред Народното събрание, заради опитите им да опазят реда около Николай Колев – Босия, който продължава самоубийствената си гладна стачка и отказва всеки опит за диалог\", написа още шефката на парламента.\r\r\n                    \r\n                    Тя пише, че поддръжниците на гладната стачка пожелават смърт на полицаите, пожелават смърт на семействата им, на децата им. \"Кълнат, както нормален човек не би се обърнал дори към най-големия си враг, камо ли към непознати момчета и момичета, които просто си гледат работата\", допълни тя.\r\nВ поста си Караянчева цитира биографията на Махно, за който лозунгът \"Анархията е майка на реда\", бил знаме.\r\n\"Анархия – мать порядка\" по някакъв извратен начин може да се вписва в идеята за гражданска война в Русия в началото на 20 век. Не и в свободна, развита страна от началото на 21 век. Можем да сложим проверяващи на всеки, който има лиценз да издава шофьорски книжки. Можем да сложим проверяващ на проверяващите. Кой ще проверява проверяващите проверяващи? Това е въпрос на манталитет и промяна на манталитета. Не на оставки – защото засега се искат оставките не просто на един министър, а на цялото Народно събрание, на Президента, на всеки, когото днешните махновци са нарочили за кулак.\", пише още Цвета Караянчева.\r\nТя пита и какво ще стане, ако утре някой започне гладна стачка срещу исканията на Босия?\r\n\"И да – Босия не трябва да умре\", завършва тя.", "date": "2018.07.06", "title": "НС-шефката: Едни хора аплодират пътя на Босия към смъртта!"}
{"url": "https://www.dnes.bg/sofia/2018/07/06/techove-i-navodneniia-opasnosti-v-podleza-na-okryjna-bolnica.381432", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПодлезът на Окръжна болница в столицата не веднъж е ремонтиран от Столичната община, но и днес той крие множество опасности. Собственици на магазини алармират, че при всеки дъжд покривът на подлеза пропуска вода и наводненията започват.\n\r\nОсвен това при всеки валеж има опасност от късо съединение, а трите асансьора, които са сложени през 2017 година, не работят през по-голямата част от времето.\n\n\n\r\nПо думите на Катя Наумова - собственик на търговски обект в подлеза, по време на проливните дъждове преди няколко дни в столицата, в подлеза е станало голямо наводнение, което е засегнало магазините, помещаващи се там.\r\n                    \r\n                    \r\n\"Не знам дали причината е във ВиК или \"Топлофикация\", но трябва да се вземат мерки. За година и половина близо 10 пъти от тавана тече вода като отворен душ. Имаше скорошен ремонт на \"Топлофикация\", но и след това имаше наводнения\", категорична е Наумова пред .\n\r\nДаниел Евлогиев - директор на дирекция \"Транспортна инфраструктура\", уточни, че причината се крие или в хидроизолацията на подлеза, или в преходния колектор на \"Топлофикация\", който се разполага по цялата дължина на подлеза.\n\r\n\"До края на деня ще се изготви техническа експертиза, след която ще се вземат съответните мерки. Проблемът от наводнението не е заради некачествен ремонт. Има различни подходи за решение на проблема\", отбеляза Евлогиев.\r\n ", "date": "2018.07.06", "title": "Течове и наводнения: Опасности в подлеза на Окръжна болница"}
{"url": "https://www.dnes.bg/familen-dom/2018/07/06/kuhniata-syrceto-na-doma-kak-da-ia-proektirame.380870", "text": "\n\r\nИталианците наричат кухнята Il cuore della casa – сърцето на дома. И вероятно, са съвсем прави! Защото наистина в много семейства тъкмо това е мястото за общуване и споделяне на вкусна и домашно приготвена храна. Ето защо в рамките на проекта ни \"\", съвместно с нашия консултант архитект , ще обърнем специално внимание на въпроса как да проектираме кухнята си, така че тя да стане любимо и предпочитано място в дома ни. \n\nКакто всяко пространство, така и кухнята, е добре да ни предоставя естетика, уют и удобство едновременно и стила й да е в синхрон с цялостната визия на дома. Затова е и добре проектирането на кухнята да започне от избора на уреди, а в крайна сметка при него изборът е изцяло е изцяло на собственикът. \r\n                    \r\n                    \r\nАко започнем от хладилника, той може да е от типа side by side или единичен, вграден или свободностоящ. Ако е с ледогенератор, трябва да е свързан с източник на вода. Той може да е комбиниран с фризер или за фризера да се предвиди отделно място. В непосредствена близост е добре да осигурим пространство, където да разтоварвате покупките. Може да има и сектор за винен охладител. Добре е той да е в онази зона от шкафове, която се вижда добре отвсякъде, за да играе ролята на акцент.\n\r\nВажно е да се уточни броят на котлоните, вида им и дали ще са съчетани с фурната или тя ще е отделно разположена и във височина. Дали да предвидим и микровълнова или парна фурна, както и термо чекмедже за размразяване на продукти, втасване на тесто и затопляне на съдове. Все по-често в проектите се залага и вградена кафемашина. В някои жилища се налага поместване и на пералня в кухнята, ако не е предвидено помещение или ниша специално за нея.\n\r\nПрез 1926 г. Маргарете Шютте-Лихотски (австрийски архитект) разработва концепция, наречена \"Франкфуртска Кухня\", която за първи път описва пътя, изминаван в кухнята и всички извършени движения. Появява се така нареченото понятие \"кухненски триъгълник\", включващ хладилника, мивката и печката. Разстоянието между тях не трябва да е голямо, а лесно преодолимо и достъпно, но и да не е прекалено малко, защото ако в кухнята са двама души, те ще си пречат взаимно.\r\n \r\nЗатова правилното зониране на кухнята е изключително важно. В зоната за складиране и съхранение трябва да са обособени отделни обеми за продукти, за съдове и прибори, както и за дребна кухненска техника, която не се използва ежедневно. Шкафовете могат да се развиват както по хоризонтала – успоредни, с остров, в \"П\" или \"Г\" образна форма, така и по вертикала. Съвременните механизми за отваряне позволяват лесен достъп във височина, особено ако са захранени с ток и се управляват само от едно копче.\n\r\nВ зоната за миене и подготовка поместваме разбира се мивката – най-често вградена под или над плот. За съдомиялната машина у добре да се отдели шкаф с ширина 45 или 60 см. Около мивката е добре да има достатъчно място за подготовка на продукти. \n\r\nОтцедникът за измитите съдове може да е на плота или вграден в горния ред шкафове. Чекмеджето под мивката се изрязва за коритото и се използва за гъби и препарати, необходими в домакинството, а под него се поместват контейнери за разделно събиране на отпадъците.\n\r\nВ шкафовете при зоната за готвене и печене е добре да се предвидят органайзери за сухи и течни подправки, както и такива за приборите за готвене. Дълбоките чекмеджета са много подходящи за прибиране на тави и тенджери, могат да се поместят и удобни разделители за капаци. Около котлоните и фурната е добре да има място за поставяне на сготвеното и топло ястие. Затова, разбира се, плотът на кухнята е термоустойчив и лесно почистващ се. Изработва се от мебелни плоскости, естествен или технически камък.\n\r\nИзборът на подходящ аспиратор също е важен момент от проектирането на кухнята. Спрямо концепцията, той може да е островен или стенен, с телескопично издърпване или напълно вграден. Има и модели, вградени в плота и предвидени за изтегляне нагоре.\n\r\nНай-актуалното оформление на зоната за хранене в кухнята е островът. Той е удачен като решение, ако разполагаме с достатъчно пространство, за да се обхожда удобно и ако отделно предвиждаме трапезарна маса. Той може да се превърне в мястото за закуска, кафе или чай, и ястия, споделени дори и в самия процес на готвене.\n\r\nЩо се касае до бюджета – съвременните механизми правят кухнята функционална и достъпна, но е важно да преценим кои от тях ще са наистина необходими за нашия проект, защото всеки механизъм оскъпя проектното решение. От гледна точка на материалите, най-достъпният вариант за изпълнението на една кухня са ламинираните плоскости. В този случай е много важно как ще е поставен кантът и какъв ще е той, защото тъкмо това е слабото място на това решение. \n\r\nЗатова по-добре е вратичките да са от боядисан МDF. При по-висок бюджет може да се използва масивно дърво, фурнирован МDF или такъв с акрилно покритие и тримерен кант. И отново изборът на цветове и материали се преплита както със стойността им, така и с желаната визия.\r\n()", "date": "2018.07.06", "title": "Кухнята – сърцето на дома! Как да я проектираме? "}
{"url": "https://www.dnes.bg/notifikacii/2018/07/06/razbraha-se-koaliciiata-v-berlin-sys-sporazumenie-za-bejancite.381431", "text": "Управляващата коалиция в Германия постигна споразумение за борба с нелегалната имиграция и затягане на политиката на даване на убежище, предадоха световните агенции.\n\r\nТо бе договорено от лидерите на трите партии, които са част от правителство - Християндемократическия съюз (ХДС) на канцлера Ангела Меркел, традиционния му баварски съюзник, Християнсоциалния съюз (ХСС) на министъра на вътрешните работи Хорст Зеехофер, и Германската социалдемократическа партия (ГСДП) начело с Андреа Налес. Те се ангажираха до края на годината да бъде приет закон за имиграцията, пише БТА.\n\n\n\n\n\r\nДПА определя споразумението като облекчение за Меркел, след като спорът за миграцията заплаши управляващата коалиция с разпадане. Германският канцлер бе подложен на натиск от дългогодишния си съюзник ХСС да засили контрола по границите на страната.\r\nСпоразумението на две страници, постигнато след кратка среща в историческата сграда на Райхстага в Берлин, слага край на един свиреп спор, който заплаши с разпадане голямата коалиция на Меркел броени месеци след нейното създаване и отслаби политическите позиции на канцлера, който е на поста вече четвърти мандат, отбелязва Ройтерс.\n\r\nИзточници на ДПА казаха, че на преговорите в Берлин е било договорено споразумение за борба с нелегалната имиграция и затягане на политиката на даване на убежище. Те не дадоха подробности.\n\r\nИмиграцията в Германия намаля драматично след пика на мигрантската криза през 2015 г., отбелязва ДПА. Въпросът обаче остава приоритетен в политическия дневен ред в страната, още повече че ХСС се готви за регионални избори в своята провинция Бавария, на които позициите му изглеждат застрашени от антиимигрантската партия \"Алтернатива за Германия\" (АзГ).\n\r\nЛидерът на социалдемократите Андреа Налес потвърди, че е постигнато споразумение, предаде Ройтерс.\n\r\nТрите партии от управляващата коалиция в Германия са се договорили да бъде ускорен процесът на връщане на кандидатите за убежище, които вече са били регистрирани в други страни членки на ЕС, в съответствие с правилата на съюза, съобщи Налес. Тя обаче уточни, че Германия няма да предприема едностранни действия в тази насока.\n\r\nГермания ще връща такива кандидати за убежище само в държави, с които е сключила съответни споразумения, отбелязва Ройтерс. Налес освен това подчерта, че няма да бъдат създавани никакви транзитни центрове за мигранти, както искаше вътрешният министър Хорст Зеехофер. Въпреки това лидерът на ХСС заяви, че е много доволен от постигнатото споразумение.\n\r\nПо-рано Зеехофер предложи кандидатите за убежище в Германия да бъдат връщани още на границата - идея, която заплаши управляващата коалиция с разпадане, отбелязва Ройтерс.\n\r\nСпоразумението предвижда случаите на кандидатите за убежище, регистрирани в други страни, да бъдат разглеждани до 48 часа в полицейски участъци, а не в специални транзитни центрове, ако те не може да бъдат транспортирани до летището на Мюнхен, откъдето да бъдат върнати в държавата от ЕС, където първо са били регистрирани, отбелязва Ройтерс. Франс прес припомня, че държави като Италия и Австрия възроптаха срещу плановете на Германия да им връща мигранти.\n\r\nСпоразумението бе постигнато в момент, когато ново проучване на общественото мнение за обществената телевизия А Ер Де показа, че огромното мнозинство от германците, 78 процента, са недоволни от правителството на Меркел, отбелязва ДПА.\r\nДелът им се е увеличил с цели 15 процента само за един месец.\n\r\nСамо 21 процента от германците са доволни от своето правителство - с 16 процента по-малко от юни.\n\r\nСпорът в управляващата коалиция е навредил според проучването повече на Зеехофер, отколкото на Меркел. Рейтингът на канцлера се е понижил с 2 процента до 48 процента, а този на вътрешния министър - с цели 16 процента до 27 процента.\n\r\nСпоред две трети от анкетираните обаче Меркел губи контрол над двете по-малки партии в управляващата коалиция.\n\r\nСпоред друго проучване на общественото мнение в Германия, блокът ХДС/ХСС би получил на избори 30 процента - спад от 1 процент. Подкрепата за ГСДП се запазва на равнище от 18 процента.\r\nСред опозиционните партии АзГ и Зелените печелят по 1 процент - съответно до 16 и 14 процента. Левите губят 1 процент до 9 процента, а подкрепата за либералната Свободна демократическа партия (СвДП) остава 8 процента.\r\n ", "date": "2018.07.06", "title": "Разбраха се: Коалицията в Берлин със споразумение за бежанците"}
{"url": "https://www.dnes.bg/football/2018/07/06/transferyt-na-ronaldo-cykashta-finansova-bomba.381448", "text": "Трансферът на Кристиано Роналдо от Реал Мадрид в Ювентус ще е финансова бомба. Това заяви редакторът на Gol.bg Веселин Коларов в ефира на \"Бизнес старт\" по Bloomberg TV Bulgaria с водещ Христо Николов.\n\r\n\"Сделката нито ще е най-скъпата в историята, нито португалецът ще взима най-високата заплата сред футболистите. Но около нея е пълно с интересни събития. Още преди да е станала официално факт, цената на акциите на Юве се покачи с 22%. Adidas също ще спечели огромни суми, защото е спонсор на италианския клуб. Германската марка ще поеме и половината заплата на Кристиано в Торино\", заяви гостът.\n\r\nТой припомни, че петкратният носител на Златната топка има личен договор с Nike. \"Това обаче няма да попречи на трансфера. Възможно е акциите на Nike да претърпят спад, но американската компания в никакъв случай няма да е на загуба. Само от кликове, постове и т.н. в социалните мрежи, генерира огромни приходи от Роналдо. Все пак и Реал играе с Adidas и нямаше никакви проблеми. Всички ще спечелят\", каза още Коларов.\r\n                    \r\n                    \r\nТой добави, че Nike е претърпял лек срив, след като Роджър Федерер подписа договор с Uniqlo. \"Американците обаче продължават да държат правата върху инициалите му и швейцарецът играе с техни маратонки. Но това едва ли ще продължи дълго. Азиатската фирма ще плати на Маестрото 300 млн. долара за 10-годишния договор. За сравнение, през цялата си кариера Федерер е спечелил 116 млн. долара\", каза още гостът.\r\n\r\n", "date": "2018.07.06", "title": "Трансферът на Роналдо - цъкаща финансова бомба"}
{"url": "https://www.dnes.bg/obshtestvo/2018/07/06/bosiia-shte-gladuva-oshte-no-ima-li-osnovanie-za-protest.381436", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНапрежение между полиция и протестиращи, недоволни с вериги, линейка и... продължаваща гладна стачка на Николай Колев-Босия срещу схема за продажба на шофьорски книжки.\r\nПрезидентът Румен Радев и министърът на транспорта Ивайло Московски призоваха известния дисидент да прекрати гладната стачка с мисъл за живота му.\r\n\"Противозаконно са изпратили изпълнители, които не познават закона и не се интересуват от него. Те са подлоги на властта. Грубо нарушават Конституцията. Готов съм да гладувам докрай!\", каза пред  Николай Колев-Босия. \n\n\n\r\r\n                    \r\n                    Той започна своята гладна стачка на 13 юни в знак на протест срещу възстановяването на корупционна схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява за незабавната оставка на транспортния министър Ивайло Московски и за разпускане на настоящия парламент.\r\n\"Системата за шофьорските изпити към днешна дата гарантира сигурност. Нещата, за които Босия говори са неадекватни, действията му не са никак на място и се опитва да предизвика съжаление посредством респекта, който обществото изпитва към него\", коментира в студиото на \"България сутрин\" председателят на Асоциацията на пострадалите в катастрофи Владимир Тодоров.\r\nТой посочи още, че всеки има право да протестира, но все пак обвиненията трябва да бъдат на място и истинни.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Има редица сериозни проблеми свързани с пътната безопасност, за които може да бъде изразено недоволство - това, че не се купуват достатъчно камери, че от първи до десети клас не се учи пътна безопасност, че по българските пътища има множество дупки и загиват хора\", отсече Владимир Тодоров.\r\nПо думите му твърдението, че в момента в България човек може да си закупи свидетелство за управление на МПС е непознаване на ситуацията.\n\r\n ", "date": "2018.07.06", "title": "Босия ще гладува още! Но има ли основание за протест?"}
{"url": "https://www.dnes.bg/rusia/2018/07/06/es-udylji-sankciite-sreshtu-rusiia.381438", "text": "Европейският съюз удължи икономическите санции срещу Русия заради конфликта в Източна Украйна. Новото продължение, което влиза в сила в понеделник, е за срок от 6 месеца и ще продължи до 31 януари догодина.\n\r\nРешението за удъжаване на ограниченията беше взето на срещата на върха на ЕС в края на юни, като всички страни членки сега го потвърдиха и формално.\n\r\nНито една държава не се противопоставя на икономическите оганичения, след като германският канцлер Ангела Меркел и френският президент Еманюел Макрон, като страни по Минските споразумения, докладваха пред лидерите, че Кремъл не прилага изцяло договореностите от 2015 г, което е условие за отпадане на санкциите.\n\r\nЕС прилага икономическите ограничения срещу Москва от юли 2014 г. Именно в отговор на тях руският президент Владимир Путин забрани вноса на европейска селскостопанска продукция и хранителни стоки в Русия.\r\n                    \r\n                    \r\nЕвропейските икономически мерки засягат финансовия, енергийния и отбранителния сектор, както и търговията със стоки с двойна употреба. По-специално ЕС забранява на 5-те най-големи руски държавни банки и по три от топ енергийните и отбранителни дружества да се търгуват на стоковите му борси. \n\r\nБлокиран е и вносът, и износът на оръжие, като и на стоки с двойна употреба. Ограничен е достъпът на руски и опериращи в Русия компании до технологии и услуги, свързани с търсенето и добива на нефт и газ.\n\r\nПродължаването на санкците влиза в сила в понеделник, когато ЕС ще проведе среща на високо равнище с Украйна в Брюксел, на която се очаква да потвърди позицията си за запазване на териториалната цялост на страната и за прекратяване на военните действия в източната й част.\n\r\nПрез юни ЕС удължи и санкциите за анексирането на Крим и Севастопол за срок от една година. Те са свързани със забрана за внос на стоки, произведени на полуострова, блокиране на европейски инвестиици там и допускането на сървременни енергийни технологии. \n\r\nСега ЕС предстои да вземе решение дали ще удължи и индивидуалните ограничения срещу 155 близки до Кремъл лица и 38 компании, които изтичат на 15 септември.", "date": "2018.07.06", "title": "ЕС удължи санкциите срещу Русия"}
{"url": "https://www.dnes.bg/obshtestvo/2018/07/06/krasivata-simona-izleze-ot-bolnicata-veche-si-e-u-doma.381435", "text": "Симона Тодорова,  която бе простреляна в Слънчев бряг в началото на юни, се прибра в  родното си Дряново след месец престой в бургаската УМБАЛ. \n\n22-годишната жена бе  простреляна в лявото слепоочие  от 38-годишния Михаил  Станчев, който от ревност уби с пистолет  бизнесмена Коста Николов.\r\nСимона бе  изписана от неврохирургията, където й бе направена операция. Няколко  дни бе в кома, но излезе от нея и бързо започна да се възстановява.\r\nТя може да ходи, храни се, но има проблем  с говора. Трудно прави цели изречения и има проблем с произнасянето на  някои думи, съобщи .\r\nСпоред лекарите ще й трябва още доста време за  възстановяване, включително и с психолог.\r\n \r\n ", "date": "2018.07.06", "title": "Красивата Симона излезе от болницата, вече си е у дома"}
{"url": "https://www.dnes.bg/sofia/2018/07/06/palej-shest-koli-izgoriaha-v-stolichna-avtokyshta.381439", "text": "Шест автомобила изгоряха при среднощен палеж в автокъща в столичния кв. \"Слатина\". За това съобщиха нейните собственици пред bTV.\r\nКогато отишли на мястото, те заварили пожарната и полицията, които вече били изгасили опожарените коли. Видеозапис показва  момента на покушението.\r\nПодпалвачите прерязват мрежата и така проникват в автокъщата. Щетите са за 80 хил. лв.\r\nСегашните собственици съобщиха, че на предишния наемател също е била подпалена най-скъпата кола.\r\n ", "date": "2018.07.06", "title": "Палеж: Шест коли изгоряха в столична автокъща"}
{"url": "https://www.dnes.bg/knigi/2018/07/06/s-kniga-prez-liatoto-kakvo-da-prochetem-na-pochivkata.381472", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Книгата, изпреварила Дан Браун още при издаването си, е \"Жената на прозореца\" от Ей Джей Фин - ноар-история, която държи рекорда на \"Ню Йорк Таймс\" цели четири седмици.\n\r\nВ студиото на  със съвети за \"най-горещите\" заглавия през летните месеци бе Темз Арабаджиева от издателство \"Сиела\".\n\r\n\"Имаме много Хичкок в \"Жената на прозореца\" от Ей Джей Фин, повлиян е от ноар филми, докато е оставал вкъщи. За трилър е много литературен\", подсказа Темз Арабаджиева.\n\r\nДействието в следващото хитово заглавие се развива през 40-те години, по време на гражданската война в Гърция.\r\n                    \r\n                    \r\n\"Казандзакис - това е моят летен избор . \"Братоубийците\" са за първи път с превод на български език, тук виждаме по-различен Казандзакис. Главен герой е странстващ свещеник, сблъскващ се с различните страни на гражданската война. Това е неговата последна творба\", продължи Арабаджиева в \"България сутрин\".\n\r\nЗахари Карабашлиев е следващият автор в \"своеобразния топ 5\", който ни отвежда на приключение с \"Не толкова кратка история на самолета\", книга с разкази и есета - истории за романтици и пътешественици.\n\r\nСписъкът завършва подобаващо с две дамски предложения - \"Рапсодия в Тоскана\" и \"Малкият антикварен магазин под Айфеловата кула\", където основните теми са за любовта, измамата и предателството.", "date": "2018.07.06", "title": "С книга през лятото – какво да прочетем на почивката?"}
{"url": "https://www.dnes.bg/world/2018/07/06/v-kraia-na-iuli-stachka-na-ryanair-v-4-dyrjavi.381451", "text": "Екипажи и наземен персонал на нискотарифния превозвач Ryanair обяви стачка в края на юли, която може да засегне и полети до България. Персоналът на ирландската компания няма да работи на 25 юли в Италия и ще проведе 48-часов протест на 25 и 26-и в Испания, Португалия и Белгия, съобщиха от синдикатите.\n\r\nНа 12 юли пилотите ще стачкуват и в Ирландия, тъй като според тях компанията не е изпълнила всичките обещания, дадени при масовите протести на летците миналата година.\n\r\nВ момента не е ясно кои полети ще бъдат засегнати от протеста, но синдикатите предупреждават, че ще има отменени маршрути и закъснения в пика на летния сезон. \n\r\nПоводът за протестните действия е отказът на Ryanair да приеме исканията на синдикатите за подобряване на условията за труд. Сред тях са отказ от нормативите за продажба на стоки на борда на самолетите и изплащане на заплатите по сметки в страните, в които живее персоналът, а не в Ирландия. Синдикатите искат и договорите на персонала да бъдат според условията на местното законодателство в държавите, в които са наети.\r\n                    \r\n                    \r\nВ писмо, публикувано от профсъюзите, които организират стачките, се отправя призив и към правителствата, в които Ryanair оперира да се противопоставят на \"социалния дъмпинг, осъществяван от ирландския нискотарифен превозвач и да прилагат европейското и национално социално законодателство.\"\n\r\nСпоред авиокомпанията трудовите условия са подобни, ако не и по-добри от тези на конкурентите, съобщава BBC.\r\nRyanair e най-големият нискотарифен авиопревозвач в Европа, който оперира 37 държави. От засегнатите от стачните действия страни, компанията има директни полети към България от Италия и Белгия.", "date": "2018.07.06", "title": "В края на юли: Стачка на Ryanair в 4 държави"}
{"url": "https://www.dnes.bg/snimka-na-denia/2018/07/06/prez-uikenda-grymotevichni-buri-na-moreto-slynce.381459", "text": "Утре още преди обяд над Западна България, а след обяд и над Централна ще се развива мощна купесто-дъждовна облачност. На много места ще паднат краткотрайни валежи, придружени с гръмотевични бури и усилвания на вятъра. Има условия за градушки, предупреждават синоптиците от НИМХ към БАН.\n\r\nВ Рило-Родопската област и на места в Предбалкана явленията ще са интензивни, валежите - значителни. Над източните райони ще бъде предимно слънчево. Максимални температури между 27 и 32 градуса, в западните райони - малко по-ниски.\n\r\nНад Черноморието ще бъде предимно слънчево. Ще духа слаб северен вятър. Максимални температури на въздуха: 27-28 градуса. Температурата на морската вода е 24 -25 градуса. Вълнението на морето ще бъде 1-2 бала.\r\nНад планините ще се развива мощна купесто-дъждовна облачност. На много места ще има краткотрайни, временно интензивни валежи, придружени с гръмотевични бури и усилвания на вятъра. Максимална температура на височина 1200 метра около 20 градуса, на 2000 метра - около 13 градуса.\n\r\nВ неделя над много райони ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки. Най-голяма е вероятността за интензивни и значителни по количество валежи в Северна България и Родопите. Със север-северозападен вятър захлаждането ще продължи. \n\r\nВ понеделник по-съществени ще са валежите в Централна Северна и в Североизточна България; валежи и гръмотевици ще има и по Черноморието. Хладно за юли време с максимални температури между 23 градуса и 28 градуса.\r\n ", "date": "2018.07.06", "title": "През уикенда – гръмотевични бури, на морето – слънце "}
{"url": "https://www.dnes.bg/notifikacii/2018/07/06/bliznaci-se-opitaha-da-premetnat-mvr-razmeniha-si-dokumentite.381467", "text": "Братя близнаци от Карлово бяха задържани в полицията в Пазарджик, след като разменили документите си и опитали да измамят униформените при проверка, съобщи говорителят на полицейската дирекция Мирослав Стоянов.\n\r\nОколо 1 ч. през нощта в полицейското управление бил получен сигнал за два съмнителни автомобила на улица в пазарджишкото село Ивайло.\n\r\nНа място полицаите засекли лек автомобил \"Мазда\" с пловдивска регистрация и джип \"Сузуки\" с чужди номера. Колите били спрени за проверка.\n\r\nЗад волана на маздата бил карловеца Борис Н., а на седалката до него 38-годишния Христо. \n\r\nСузукито било управлявано от брата-близнак на Христо - Румен. При последвалата проверка станало ясно, че временните номера на джипа са изтекли.\r\nОсвен това полицаите се усъмнили и в документите, дадени им от водача. \r\nОказало се, че Румен всъщност няма шофьорска книжка, поради което с близнака му Христо си разменили документите, полицаите обаче ги разобличили. \n\r\nБратята ще бъдат съдени по бързата процедура за опит за измама на длъжностни лица.\r\n ", "date": "2018.07.06", "title": "Близнаци се опитаха да преметнат МВР, размениха си документите"}
{"url": "https://www.dnes.bg/notifikacii/2018/07/06/veroiaten-kancerogen-blokirat-lekarstva-za-kryvno-i-syrce.381473", "text": "Европейската агенция по лекарствата спира в цяла Европа лекарства заради субстанция, която може да бъде класифицирана като вероятен канцероген.\r\nТова съобщи българската Изпълнителна агенция по лекарствата, която блокира медикаментите и на българския пазар.\r\nСтава дума за активното вещество валсартан, произведено от Zhejiang Huahai Pharmaceuticals в Chuannan, Duqiao, Linhai, Китай.\r\nВалсартан е ангиотензин-II-рецептор антагонист, използван за лечение на артериална хипертония, скорошен миокарден инфаркт и сърдечна недостатъчност, поясниха от Агенцията по лекарствата. Той се предлага на фармацевтичния пазар самостоятелно или в комбинация с други активни вещества. \n\n\n\rПълният списък със забранените лекарства вижте .\r\nНа българския фармацевтичен пазар има много други терапевтични алтернативи, съдържащи ангиотензин-II-рецепторни антагонисти, съобщи още Изпълнителната агенция по лекарствата.\r\nЕвропейската агенция по лекарствата и националните компетентни органи  работят съвместно с производителя на активната субстанция, за да се преодолее настоящата ситуация.\r\nПримесът N-нитрозодиметиламин (NDMA) се класифицира като вероятен канцероген.\r\nПроучването от страна на Zhejiang Huahai показва, че наличието на NDMA е свързано с промени в производствения процес, въведени през 2012 г. Това не е свързано с установени нарушения при спазването на правилата за добра производствена практика и не е известно други активни вещества от тази компания да са засегнати.\r\nZhejiang Huahai е докладвала за тези примеси на производителите на крайните лекарствени продукти в Европейския съюз, които използват активното вещество валсартан, за да произвеждат лекарствени продукти с валсартан, които от своя страна са съобщили за това на регулаторните органи в ЕС, става ясно от съобщението на Агенцията по лекарствата.\r\nЕвропейската агенция по лекарствата и местните органи проучват степента на замърсяване на лекарствата с вероятния канцероген и възможното им въздействие върху пациентите, които ги приемат.\r\nДопълнителна информация за това проучване ще бъде направена публично достояние, веднага след като бъде на разположение, информират лекарствените организации.", "date": "2018.07.06", "title": "Вероятен канцероген: Блокират лекарства за кръвно и сърце! "}
{"url": "https://www.dnes.bg/stranata/2018/07/06/selskostopanski-samolet-padna-blizo-do-am-trakiia.381480", "text": "Самолет на селскостопанската авиация е паднал  на около 400 метра от  автомагистрала \"Тракия\" в оризище между с. Пищигово и гр. Съединение.\r\nПо  първоначална информация пилотът е в относително добро състояние и е  контактен, съобщи говорителят на ОД МВР - Пазарджик Мирослав Стоянов, цитиран от БТА.\r\nТой уточни, че инцидентът е станал минути след 14 часа. Явно нещо се  е случило, пилотът е загубил управление и машината е паднала в полето,  каза още Стоянов.\r\nЕкипи на пловдивската и пазарджишката пожарна,  полицейски екипи и Спешна помощ са на мястото на инцидента. Причините се изясняват.", "date": "2018.07.06", "title": "Селскостопански самолет падна близо до АМ \"Тракия\""}
{"url": "https://www.dnes.bg/obshtestvo/2018/07/06/radiaciia-krai-chernomorec-opasniiat-plaj-ne-e-zatvoren.381474", "text": "На български и на английски език нова табела предупреждава, че пясъчната ивица в залива Вромос край Черноморец е опасна.\r\nДостъпът до плажа обаче не е забранен, въпреки че здравните власти издадоха предупреждение за високи нива на радиация.\n\r\nВ отделни участъци те са до 50 пъти над нормата. Но рискът за ползването на плажа си остава отговорност на плажуващите, съобщава bTV.\n\r\nОбяснението за завишените нива на вредно облъчване е, че рудата, добивана преди десетилетия от близката мина \"Росен\", е била с високо съдържание на уран, а част от отпадните води са отвеждани в залива.\n\r\n\"Разликата в съдържанието на радионуклеиди в пясъка и в почвата край пясъчната ивица по отношение на този терен спрямо останалите терени, които изследваме по цялото Черноморие тук, е между 5 и 50 пъти повече. \r\n                    \r\n                    \r\nВремето за полуразпад на тези радиоизотопни елементи е значително дълго, то надхвърля 90-100 години\", пояснява Вергиния Цанова – зам.-директор, РЗИ-Бургас.\n\r\nЕфектът след продължително лежане на пясъка не е непосредствен, но може да се прояви след години, предупреждават здравните власти. При малките деца има опасност и от поглъщане на пясък.\n\r\n\"Има канцерогенен ефект, както и води до генетични мутации в половите клетки, от там съответно в потомството, което е изключително опасно за млади хора и за бременни жени\", допълни Цанова. \n\r\nВергиния Цанова подчерта, че няма как да се забрани използването на плажа. \"Това е изборът на хората, ние просто трябва да ги предупредим\", отбеляза тя. Плажът е без концесионер и е предпочитан от семействата с деца.", "date": "2018.07.06", "title": "Радиация край Черноморец... Опасният плаж не е затворен!"}
{"url": "https://www.dnes.bg/notifikacii/2018/07/06/obesiha-7-sektanti-porychali-ujasa-v-tokiiskoto-metro.381458", "text": "\n\r\nЗа първи път бяха изпълнени смъртни присъди срещу членове на \"Върховна истина на Аум\", съобщи Франс прес. Това стана 23 години след ужасяващата атака в Токийското метро със зарин, при която 13 души загинаха а повече от 6 хиляди бяха ранени. \n\r\n\"Смърт чрез обесване\" получиха водачът Шоко Асахара и още 6 негови последователи. През март 1995 сектантите атакуваха токийското метро със зарин - нервнопаралитичен газ, открит от нацистите, припомня ДПА.\n\r\nЗа нападението освен Асахара, бяха обвинени още 12 членове на \"Върховна истина на Аум\". Четири години по-късно бяха издадени смъртните присъди, които обаче бяха обжалвани.\r\nИзпълнението на присъдите беше изненада, тъй като японските власти не информираха предварително, че днес членовете на сектата ще бъдат обесени. Първи е екзекутиран Шоко Асахара, чието истинско име е Чидзуо Мацумото. \n\r\nСъгласно японското законодателство смъртните присъди се изпълняват в срок от шест месеца след тяхното окончателно потвърждаване. На практика обаче екзекуциите се бавят с години. Днешната се случва 19 години, след издаването на присъдата.\n\r\nПредстои екзекутирането на останалите шестима членове на \"Върховната истина на Аум\", но не е ясно кога ще стане това, предава БТА.\n\r\nСектата се появява през 80-те години на 20-ти век като духовно движение, изповядващо смесица от будизъм, хиндуизъм и апокалиптични теории.\r\nЗа десетина години тя успява да набере 10 хиляди последователи, включително учени, лекари, адвокати, както и други представители на елита, преди да извърши шокиращите атаки със зарин в токийското метро и още престъпления.", "date": "2018.07.06", "title": "Обесиха 7 сектанти, поръчали ужаса в Токийското метро"}
{"url": "https://www.dnes.bg/stranata/2018/07/06/helpbook-asfalt-koga-lipsva-ot-30-godini-a-v-sofiia-mrysni-reisove.381466", "text": "През последните дни проблемът с разбитите пътища продължава в цялата страна. Потребител пита планира ли се , която е посипана с чакъл от живеешите там хора и се ползва от 30 години вече. Сигналът е към Община Балчик.\n\r\nСъщият въпрос е зададен и към Община Варна - на ул. Флора, в пресечката с Тодор Радев Пенев . Aвторът на сигнала задава въпроса има ли изобщо план да се асфалтира улицата и кога може да се очаква това.\n\r\n - отново към Община Варна. Участъкът ежедневно се използва от камиони, автобуси и туристи през всички сезони. Пътят се нуждае от спешен ремонт.\r\r\n                    \r\n                    Получихме и оплакване за: \"Искам да попитам дали има план да се обособи паркинг за туристически автобуси, които през лятото блокират целия квартал, заедно със спирките за градски транспорт. Знам, че лятото е най-натовареният сезон за Варна, но трябва да се направи паркинг, който да обслужва всички туристически автобуси, спрели да разгледат Делфинариума и Морската Градина. Създава се дискомфорт за живущите и посетителите на квартала.\" \n\r\nКъм същата община са отправени поредица сигнали за  като е посочено и местонахождението им. \n\r\nПроблемът с мръсотията в столицата е на дневен ред. На снимките се вижда , което е поради нов строеж, точно преди входа на лифта на ул. \"Арх. Никола Лазаров\" (бившата 197-ма). Камионите, които излизат от строежа не се почистват, а това води до постоянно наличие на буци кал по пътното платно.\n\r\nПолучихме и два сигнала за . Първият потребител ни пише: \"Бих искала да сигнализирам, че повечето автобуси, в които се возя са много мръсни. Автобус 11 и автобус 83 са моите примери, тъй като ги използвам ежедневно. Други такива примери са всички, които минават и спират на пл. Лъвов мост. Тези автобуси са мръсни и прашни като цяло. Не се мият въобще. Или поне се нуждаят от миене с няколко кофи чиста вода отвътре, белина и малко препарат за ухание на свежест, а не с една кофа за целия автобус, ако се практикува този начин. Пътникопотокът е голям и моля да обърнете внимание, аз лично съм алергична към прах, а в жегата той се надига и ми създава проблеми. Надявам се има условия да се мият всеки ден преди курс. Благодаря за разбирането и се надявам градският транспорт да става все по-добър в това отношение!\"\n\r\nСледващият сигнал касае , а подателят му се опасява, че не се мие въобще. Молбата е да се обърне внимание. \n\r\nТова са само малка част от получените сигнали през седмицата.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.07.06", "title": "HelpBook: Асфалт кога? Липсва от 30 години, а в София - мръсни рейсове"}
{"url": "https://www.dnes.bg/notifikacii/2018/07/06/fifa-kani-decata-ot-peshterata-na-finala-na-mondiala.381475", "text": "Международната футболна федерация (ФИФА) кани малките тайландски футболисти и техния треньор, блокирани от 23 юни в пещера в Тайланд, да присъстват на финала на Мондиала в Русия, предаде Асошиейтед прес, цитирана от БТА.\n\n\n\n\r\nПокана се съдържа в писмо, пратено до президента на Футболната асоциация на Тайланд. В него се изказва дълбоко съчувствие и подкрепа към семействата на младите футболисти и техния треньор. \r\nПисмото е подписано от президента на ФИФА Джани Инфантино. В него се казва, че ФИФА би искала да покани децата и треньора им на финала на Мондиала, ако спасителите успеят да ги спасят навреме и ако те са достатъчно здрави, за да пътуват.\r\nМестни медии съобщиха, че момчетата в пещерата са питали водолазите от военноморските сили, които участват в операцията по спасяването им, за подробности за мачовете от Мондиала.", "date": "2018.07.06", "title": "ФИФА кани децата от пещерата на финала на Мондиала"}
{"url": "https://www.dnes.bg/notifikacii/2018/07/06/0-25-st-za-chas-noshten-trud-koga-shte-se-promeni-tova.381469", "text": "Работното време през нощта при петдневна работна седмица е до седем часа. Има и механизми за ограничаване на нощния труд.\r\nТова обясни социалният министър Бисер Петков, попитан от депутата Надя Жекова дали ще има по-високо заплащане и по-добри условия за нощния  труд, който се полага от над 400 000 българи.\n\n\r\nС Наредба е предвидено на работниците и служителите да се заплаща допълнително трудово възнаграждение за нощен труд не по-малко от 25 стотинки, когато работата е между 22.00 и 6.00 часа сутринта.\r\nТова възнаграждение е определено като минимален размер, но с колективен трудов договор, с вътрешни правила за работната заплата или с индивидуален трудов договор може да се определи и по-висок размер, обясни министърът. Така било в предприятията с активен социален диалог.\rБисер Петков посочи, че нощният труд е забранен за ненавършилите 18 години, за бременните жени и за жените в напреднал етап на лечение инвитро, за майките с деца до шестгодишна възраст и за майките, грижещи се за деца с увреждания, за трудостроените работници и служители.\r\nНадя Жекова каза, че в наредбата за структурата и организацията на работната заплата принципите за определяне на нощния труд не са осъвременявани от 2007 г. Тогава минималната работна заплата е била 180 лева.\r\nЗа една нощна смяна, за един отработен час през нощта, ставката е 25 стотинки, което прави 1,75 лева, които са недостатъчни дори за транспортните разходи на работниците. Тази ставка не е обвързана с минималната работна заплата и е възможно да бъде осъвременена с процента на индексация спрямо нея, коментира Жекова, цитирана от БТА.\r\nРешението на този въпрос трябва да се търси чрез трудовото законодателство, като част от по-големия въпрос, свързан със заплащането на труда, заяви Петков.", "date": "2018.07.06", "title": "0.25 ст. за час нощен труд. Кога ще се промени това?"}
