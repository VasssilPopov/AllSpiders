{"url": "https://www.dnes.bg/health/2018/02/11/navici-koito-prechat-na-dobroto-zdrave-i-dylgoletieto.367641", "text": "Ежедневно поставяме телата си на жестоко изпитание с начина си на съвременен живот. Здравето е крехък механизъм, който се влияе от всички наши навици, най-вече лошите.Един от тези лоши навици е бързото хранене. Изследванията показват, че колкото по-бавно ядем, толкова по-нисък е рискът за развитие на диабет, сърдечносъдови заболявания, метаболитен синдром, рак, инсулт, инфаркт.Бавното хранене може да звучи като някакъв незначителен фактор, на който малко хора обръщат внимание, но то е от животоспасяващо значение.Кои са останалите 5 лоши навика, чиято промяна е от решаващо значение за доброто здраве и дълголетие?Чипс, солети, вафли, крекери, бонбони, смучещи, дъвчащи, желирани и още куп подобни „храни“ са в списъка с вредни и скъсяващи продължителността на живота. Ограничете ги или ги изключете напълно от менюто си, дори когато рязко огладнеете. Тези храни правят истински хаос в организма ви, от който произтичат куп здравословни проблеми.Заведенията за бързо хранене са примамливи с уханието на ястията си, както и удобството и бързината, с които обслужват клиентите си. Цените в тях също обикновено са доста по-ниски. Ето защо масово хората се възползват от услугите им в ежедневието си. Спрете да консумирате подобен тип храни, дори салати за навън, защото те биват обработени с вещества, подобряващи търговския им вид и удължаващи срока им на годност.", "date": "2018.02.11", "title": "Навици, които пречат на доброто здраве и дълголетието"}
{"url": "https://www.dnes.bg/notifikacii/2018/02/11/39-godini-ot-isliamskata-revoliuciia-v-iran-kakvo-se-promeni.367730", "text": "Иранците днес честват 39-ата годишнина от Ислямската революция от 1979 година, само няколко седмици след антиправителствените протести, разтърсили страната, предадоха Асошиейтед прес и ДПА.\r\nУчастници в митинги в Техеран днес скандираха обичайните за такива събития лозунги срещу САЩ и Израел.\r\nПред стотици хиляди иранци на централния техерански площад \"Азади\" иранският президент Хасан Рохани призова за \"година на единство\", съобщи Франс прес. Той апелира също така консерваторите да не блокират кандидатите реформатори при бъдещите избори и заяви, че трябва да съществува по-голямо доверие в народа на Иран.\r\n\"Искам 40-ата годишнина от революцията догодина да бъде година на единството. Призовавам консерваторите, реформаторите, умерените и всички партии и хора да бъдат заедно,\" каза той в речта си, пише БТА.\r\nРохани спечели изборите през 2013 и през 2017 година с подкрепата на реформаторите. Той е подложен на сериозни критики от консерваторите заради усилията си да възстанови връзките със Запада.\r\nТрябва да имаме доверие на народа, призова той и заяви, че на всички трябва да бъде разрешено да участват в избори.\r\nВ речта си Рохани обеща също така повече работни места и по-добра икономическа ситуация в близко бъдеще, допълни Асошиейтед прес.\r\nМитингите са организирани за отбелязване на събитията от 11 февруари 1979 година, когато последователи на аятолах Рухола Хомейни свалиха от власт подкрепяния от САЩ шах Реза Пахлави.\r\nВ чужбина Иран успешно помогна за отблъскване на групировката \"Ислямска държава\" в Ирак и подкрепи сирийския президент Башар Асад да си върне стратегически позиции в продължаващата вече няколко години война в Сирия, отбелязва АП.\r\nИкономиката на страната обаче все още изпитва затруднения въпреки изключително важното ядрено споразумение от 2015 година със Запада.\r\nВ края на декември и началото на януари в страната започнаха протести, свързани с икономическото състояние, които прераснаха в демонстрации, насочени пряко срещу правителството.\r\nКато проява на неподчинение на западния натиск за ограничаване на програмата му за балистични ракети Иран изложи на показ днес своята балистична ракета \"Гадр\" с обсег 2000 км на централната техеранска улица \"Вали-йе аср\". Иран казва, че ракетната му програма има единствено отбранителен характер и не подлежи на преговори, както настояват САЩ и европейските страни, отбелязва Ройтерс.", "date": "2018.02.11", "title": "39 години от Ислямската революция в Иран. Какво се промени?"}
{"url": "https://www.dnes.bg/obshtestvo/2018/02/11/mvnr-niama-danni-na-borda-na-an-148-da-e-imalo-bylgari.367731", "text": "До момента няма постъпила информация за пострадали български граждани при инцидент с разбил се пътнически самолет в Подмосковието, съобщиха от пресцентъра на Министерството на външните работи. \r\nПо-рано днес пътнически самолет на Саратовските авиолинии се разби в Подмосковието със 71 души на борда - 65 пътници и 6 души екипаж.\n\n\r\nСамолетът Ан-148, изпълняващ полет от летище Домодедово (Москва) за град Орск, след излитане е изчезнал от радарите. \r\nКъм този момент няма български граждани, които да са търсили съдействие от българските дипломатически мисии. \r\nПосолството в Москва следи развитието на ситуацията и е поискало информация за пътниците на борда.\r\nБългарски граждани, които желаят да получат актуална информация за обстановката или да подадат сигнал за техни близки, могат да го направят на дежурния телефон на посолството на Република България в Москва +7 495 234 0226, както и на денонощния телефон за съдействие на български граждани в чужбина на дирекция \"Ситуационен центъ‪р” ‬+359-2-948-2404; +359-2-971-3856‬.", "date": "2018.02.11", "title": "МВнР: Няма данни на борда на Ан-148 да е имало българи"}
{"url": "https://www.dnes.bg/notifikacii/2018/02/11/kak-tradicionnata-bira-gubi-pred-bezalkoholnata.367732", "text": "Глобалното потребление на традиционна бира намалява през 2015 и 2016. Пазарът на безалкохолна бира обаче се е разраснал с 5% през 2016, сочи консултантската къща Euromonitor International.\r\nAnheuser-Busch InBev, която представи безалкохолни версии на Budweiser и Corona през 2016, очаква ниско- и безалкохолната бира да формира зашеметяващите 20% от продажбите ѝ до 2025, предаде Investor.bg. \r\nHeineken представи конкурент – Heineken 0.0 –миналия май, а собственикът на Guinness Diageo ги последва през януари с Open Gate Pure Brew.\r\nCarlsberg, която произвежда безалкохолна бира още от 2015, очаква приходите ѝ от този продукт да нараснат три пъти по-бързо от продажбите на бира като цяло.\r\nПивоварите реагират на променящите се навици на потребителите, но има още един мощен стимул зад тенденцията. Безалкохолната бира генерира 1,5 пъти повече приходи, защото заради липсата на алкохол не се плаща акциз.\r\nПроизводители обаче все пак трябва да убедят потребителите, че бирата с 0% алкохол е достатъчно добра.\r\nРекламният език вече става все по-позитивен, отбелязва Euromonitor International. Рекламите хвалят това, което бира може да предложи от гледна точка на вкусовете и естествените съставки, докато в същото се отдалечават от факта, че в нея няма алкохол.\r\nАнализаторската компания Mintel казва, че потребителите също все повече се отварят към идеята за безалкохолна бира, като 33% от испанците и 23% от германците вече я пият редовно. Германската пивоварна Erdinger предлага на всеки участник в маратона в Берлин безалкохолно пиво, когато минат финала. А според Heineken пазарът на безалкохолна бира расте с по 9% годишно във Великобритания.\r\n\r\n ", "date": "2018.02.11", "title": "Как традиционната бира губи пред... безалкохолната"}
{"url": "https://www.dnes.bg/cars/2018/02/11/nissan-honda-i-toyota-se-iztegliat-ot-ostrova.367733", "text": "Nissan, Honda и Toyota ще напуснат Великобритания, ако Brexit остави търговски бариери между страната и ЕС, предупредиха трите компании при срещата си с министър-председателя Тереза Мей. Японските гиганти допринасят за почти половината от общо 1.67-те милиона автомобила, сглобявани ежегодно в Обединеното кралство.\r\nНа срещата с Мей присъстваха президентът на Nissan Europe Пол Уилкокс, изпълнителният директор на Toyota Europe Йохан ван Зюл и шефът на Honda Europe Йън Хауълс.\r\nЯпонският бизнес е инвестирал над 50 милиарда евро във Великобритания през последните десетилетия, след уверенията на поредица правителства от Маргарет Тачър насам, че ще им бъде гарантират свободен достъп до пазарите на Стария континент.\r\nМиналата година Мей лично увери представители на Nissan и Honda, че излизането от ЕС няма да създаде препятствия за бизнеса им. Събитията от последните месеци обаче все по-убедително загатват, че бариери между Обединеното кралство и Евросъюза все пак ще има.\r\n\"Ако операциите във Великобритания спрат да бъдат печеливши, нито една частна компания не би продължила тези операции\", заяви след срещата японският посланик в Лондон Коджи Цуруока.\r\nСамо в завода на Nissan в Съндърланд се произвеждат една трета от всички автомобили във Великобритания\r\nПовечето японски и други чуждестранни корпорации настояваха за преходен период до 2020 година, в който Обединеното кралство да остане част от единния европейски пазар. Мей обаче бе категорична, че страната й ще напусне съюза през май 2019 година.\r\nЯпонските производители имат и сериозен социален ефект на Острова. Nissan например чрез завода си в Съндърланд е най-големият работодател в града и околностите му. Парадоксално мнозинството в Съндърланд гласува в полза на Brexit в референдума, на практика рискувайки да прогони основния си източник на доходи. \r\n", "date": "2018.02.11", "title": "Nissan, Honda и Toyota се изтеглят от Острова?"}
{"url": "https://www.dnes.bg/world/2018/02/11/sled-3-dni-v-piongchang-sestrata-na-kim-chen-un-obratno-v-phenian.367735", "text": "Делегацията на КНДР, включваща сестрата на севернокорейския лидер Ким Чен Ун, отпътува днес за родината, след като прекара три дни в Южна Корея, предаде Асошиейтед прес.\n", "date": "2018.02.11", "title": "След 3 дни в ПьонгЧанг – сестрата на Ким Чен Ун обратно в Пхенян"}
{"url": "https://www.dnes.bg/za-da-se-razbirame/2018/02/11/5-otlichitelni-cherti-na-decata-ot-zodiia-bliznaci.367638", "text": "Ако сте родител на дете, родено под зодиакалния знак Близнаци, ви предстои тепърва да се изненадвате от неговите невероятни качества.Децата Близнаци са много любопитни, едни от най-умните в зодиака, както и много артистични. Вижте техните 5 основни характерни черти:Близнаците са сред най-интелигентните представители на зодиака. Проявяват редица умения, най-вече в технологичната сфера, затова устройство като таблет или компютър би бил прекрасен подарък. Учат се бързо, схватливи са и много музикални. Имат интерес в изучаването на музикални инструменти, затова дайте им възможност да се упражняват.За Близнаците не е проблем да правят няколко неща наведнъж, като най-големият им страх е скуката.Представителите на този зодиакален знак са изключително социални. Обичат да общуват, да разговарят и да споделят. Рядко срещат затруднения в изучаването на чужди езици и могат с лекота да учат няколко едновременно. ", "date": "2018.02.11", "title": "5 отличителни черти на децата от зодия Близнаци "}
{"url": "https://www.dnes.bg/obshtestvo/2018/02/11/syboleznovaniia-ot-radev-i-borisov-za-padnaliia-an-148.367736", "text": "Президентът Румен Радев изпрати съболезнователен адрес до държавния глава на Руската федерация Владимир Путин, след като авиокатастрофа отне живота на десетки в Подмосковието, съобщиха от прессекретарията на държавния ни глава.\n\r\n\"С огромно съжаление научавам новината за тежката катастрофа на руския пътнически самолет край град Москва, в резултат на която са загинали пътниците и екипажът му“, пише държавният глава в своя адрес.\r\nРумен Радев изрази най-дълбоки съболезнования на близките и семействата на загиналите в трагичния инцидент.Министър-председателят Бойко Борисов също изрази искрените съболезнования на българското правителство и лично своите към всички, загубили близки в катастрофата с пътнически самолет в Подмосковието, съобщи пресслужбата на Министерски съвет.\r\n\"Новината за тази огромна трагедия дълбоко ни потресе. В този труден момент бих желал да предам чрез Вас на семействата и близките на загиналите най-искрени чувства на съпричастност и състрадание\", посочва българският премиер в телеграма до руския си колега Дмитрий Медведев.\r\nПо-рано днес самолет Ан-148 на руската авиолиния \"Саратов\" изчезна от радарите минути след като излетя от летище Домодедово, Москва. На борда на самолета е имало 65 души пътници и 6 души екипаж. \r\nСамолетът беше намерен в Раменскяи район на Подмосковието. За оцелели не се съобщава.", "date": "2018.02.11", "title": "Съболезнования от Радев и Борисов за падналия Ан-148 "}
{"url": "https://www.dnes.bg/mish-mash/2018/02/11/jena-bez-myj-po-shtastliva-ot-myj-bez-nejna-polovinka.367737", "text": "Празникът на влюбените Свети Валентин наближава. Най-романтичният ден в годината със сигурност не е по сърце на необвързаните хора. \r\nРезултатите от ново проучване обаче показват, че жените по-добре понасят липсата на партньор, за разлика от мъжете, пише в. \"Дейли стар\".\r\nСпоред всеобщото схващане за дамите е по-стресиращо да са самотни и да търсят нов мъж в живота, отколкото за представителите на силния пол.\r\nДопитването на маркетинговата фирма \"Минтел\" обаче показва, че 61 процента от необвързаните жени се чувстват напълно доволни от положението си, а внушителните 75 процента дори не си правят труда да си търсят партньор.\r\nМъжете, които не се измъчват от липсата на нежна половинка, са под 50 процента, а 65 процента признават, че са загърбили търсенето на нова любов.\r\nЕкспертите допускат, че необвързаните жени се чувстват по-щастливи, защото разполагат с повече време за себе си. Смята се също, че за някои представителки на нежния пол връзките са натоварващи, тъй като влагат повече усилия в тях от мъжете. \r\n/БТА/", "date": "2018.02.11", "title": "Жена без мъж – по-щастлива от мъж без нежна половинка"}
{"url": "https://www.dnes.bg/notifikacii/2018/02/11/novi-lideri-i-stari-konflikti-kolko-blizo-e-svetyt-do-propastta.367734", "text": "Международният ред се руши, опасността от сериозни конфликти расте. Мюнхенският доклад за сигурността очертава отрезвяваща картина на положението в света - и сочи какъв ще е тонът на следващата Мюнхенска конференция.\r\nЕкспертите по сигурността рядко са оптимисти, а това се усеща и в техните доклади. Далеч от оптимизма е и новият мюнхенски доклад за сигурността. Той е озаглавен \"До пропастта и обратно?\" и описва застигащата ни нова несигурност, пише  \"Deutsche Welle\".\r\nПрез последната година светът се доближи много повече до евентуални тежки въоръжени конфликти, пише председателят на Мюнхенската конференция по сигурността Волфганг Ишингер още в увода на доклада, използвайки дори формулировката \"твърде близо\". Ишингер прави препратки към опасното дрънкане на оръжие между САЩ и Северна Корея, към нарастващото съперничество между Саудитска Арабия и Иран, към все така високото напрежение между НАТО и Русия в Европа.\r\nКакто през изминалите три години, така и сега докладът за сигурността подготвя почвата за предстоящата мюнхенска конференция по сигурността, която ще се проведе в края на идната седмица. Настоящият доклад изглежда така, сякаш е продължение на миналогодишния. През февруари 2017 авторите на доклада предупредиха, че при управлението на Тръмп САЩ могат да изоставят ролята си на гарант на международната сигурност, както и да започнат да оформят външната си политика по-националистически. Сега, година по-късно, докладът по сигурността описва точно това: Щатите загърбват своята водеща роля.\r\nТе демонстрират твърде малко интерес към изграждането на регионални и глобални институции, които изработват правилата за формирането на международните отношения. Според доклада, САЩ са се сбогували с политиката, залагаща на общите ценности. За американците сега от значение са единствено общите интереси по някои определени точки. Паралелно с това спада и интересът им към дипломацията: бюджетът на американското външно министерство бе намален драстично, но в същото време разходите за въоръжаване на страната нараснаха. В доклада по сигурността са цитирани следните думи на американския експерт по външна политика Г. Джон Икънбери: \"Най-могъщата нация на света започна да саботира реда, който сама наложи\".\r\nЗа европейците това означава, че оттук нататък те трябва да се грижат много повече за собствената си сигурност, отколкото досега. Докладът напомня и за следното изказване на Ангела Меркел от май 2017 малко след германската визита на Доналд Тръмп: \"Отминаха времената, в които можехме изцяло да се доверим на другите.\" Сега европейците наистина трябва да вземат съдбата си в собствените си ръце, каза още канцлерката. А с това тя имаше предвид и по-високи разходи за въоръжаване.\r\nАко всички страни-членки на ЕС и Норвегия се придържат към набелязаната цел от 2% и действително вложат два процента от своя БВП във военния сектор, до 2024 разходите за въоръжаване ще скочат с около 50% до близо 386 милиарда долара. За да се повиши обаче мощта на европейските армии, е нужно и друго: те трябва да се омрежат още по-тясно. Трябва да се работи и в сферата на дигитализацията. А всичко това би погълнало огромни финансови средства. Според авторите на доклада, трябва да се работи и в посока на консолидирането на различните клонове на европейската оръжейна индустрия.\r\nИ все пак: докладът отбелязва наченки на сближаване в сферата на европейската отбрана: 25 държави решиха да координират своята политика по сигурността и отбраната на европейска основа в рамките на новосъздадената организация за постоянно структурирано взаимодействие PESCO (Permanent Structered Cooperation). Франция и Германия възнамеряват да разбработят заедно следващото поколение бойни самолети. А в лицето на френския президент Еманюел Макрон идеята за обща европейска армия намери силен защитник.\r\nИ в други аспекти новият доклад по сигурността прилича на продължение на миналогодишния. Още през миналата година темите за климата и миграцията заемаха обширно място в доклада. Сега в него се изразява съжаление, че САЩ са напуснали Парижкото споразумение за климата и че в своята най-нова стратегия за националната сигурност не разглеждат промените в климата като риск за сигурността.\r\nТазгодишният доклад ни напомня, че 2017, както и 2016 и 2015, влиза в историята като една от трите най-горещи години, откакто се архивират климатичните промени, както и че тя премина под знака на катастрофални бури, суша и наводнения. В същото време докладът насочва вниманието и към връзката между климатичните промени и конфликтите. Климатичните промени подсилват конфликтите, пишат авторите на доклада. \"Продължаването на многобройни дълготрайни въоръжени конфликти беше една от основните причини за миграция, прокуждане и глад\", се казва още в частта за Африка и миграцията.", "date": "2018.02.11", "title": "Нови лидери и стари конфликти: Колко близо е светът до пропастта?"}
{"url": "https://www.dnes.bg/akoshtete-vqrvaite/2018/02/11/selska-olimpiada-v-indiia-akrobati-na-motori-i-nadprevara-sys-slonove.367738", "text": "Състезание със слонове, летящи хора и акробати на мотори са само малка част от спектакъла, който се провежда всяка година в северния индийски щат Пенджаб. Местните го наричат \"Селската Oлимпиада\". Спортният фестивал започва още през 1933 г. Тогава посетите са само местните жители. Днес \"Селската Oлимпиада\" включва 50 различни дисциплини - все по-необичайни и все по-зрелищни! Още по темата вижте във видеото на Bulgaria ON AIR. ", "date": "2018.02.11", "title": "\"Селска Олимпиада\" в Индия: Акробати на мотори и надпревара със слонове"}
{"url": "https://www.dnes.bg/notifikacii/2018/02/11/73-ma-v-bolnica-v-turciia-sys-symneniia-za-antraks.367739", "text": "73-ма души в Северна Турция са били хоспитализирани заради предположения за зараза с антракс, предаде ТАСС, като се позовава на информация на в. \"Акшам\", съобщава БТА.\r\nИнцидентът е станал в град Акчаабат в черноморския окръг Трабзон. Според предварителните данни диагнозата антракс е потвърдена при трима души.\r\n39-годишна туркиня тези дни е починала от антракс.\r\nСмята се, че 73-мата хоспитализирани може да са се заразили с антракс след консумация на месо от крава, заразена с болестта.\r\nМестните власти са предприели разследване по случая.", "date": "2018.02.11", "title": "73-ма в болница в Турция със съмнения за антракс"}
{"url": "https://www.dnes.bg/notifikacii/2018/02/11/versiite-za-katastrofata-choveshka-greshka-losho-vreme.367740", "text": "Следствието разглежда няколко версии за катастрофата със самолета Ан-148, летял от руската столица за град Орск в Урал и паднал в района на Москва, предаде ТАСС, като се позова на Светлана Петренко, говорителката на Следствения комитет на Руската федерация. \r\nСред версиите са човешки фактор, лошо време и неизправност. Разглеждат се и други възможни варианти, посочва БТА.\r\nСледователите разпитват и сътрудниците на летище Домодедово, откъдето излетя самолетът, които са подготвяли машината за предстоящия полет. \r\nРазпитвани са и диспечерите на летището.\n\n\n\r\nРуското министерство на извънредните ситуации публикува на сайта си списъка на жертвите на катастрофата. В района на катастрофата бяха открити вече два трупа. В самолета е имало 71 души. Оцелели няма.\r\nЗаради трагедията руският президент Владимир Путин отмени работното си посещение в Сочи, планирано за утре, предаде ТАСС, като се позова на говорителя на Кремъл Дмитрий Песков.\r\nУтре Путин трябваше да приеме в Сочи палестинският президент Махмуд Абас. Сега срещата ще бъде в Москва. \r\nОтломките на самолета Ан-148 на руската авиокомпания \"Саратов\" бяха намерени в Раменския район в Подмосковието, на около 40 километра от столицата. \r\nМашината е изпълнявала полет за град Орск в Урал. Според руски агенции очевидци са видели самолета, обхванат от пламъци, да пада в района на село Аргуново, югоизточно от Москва, предаде Франс прес.\r\nСамолетът Ан-148 е произведен от украинския авиоконструктор \"Антонов\". Първият полет на този модел бе през 2004 г. В такъв модел самолет могат да пътуват до 80 души. Той може да лети на разстояние от 3600 километра, припомня Франс прес.\r\nОт влизането му в експлоатация, е имало най-малко пет инцидента с този тип самолети. Те са били свързани с колесниците, електрическата система и системата за управление.\r\n ", "date": "2018.02.11", "title": "Версиите за катастрофата: Човешка грешка, лошо време?"}
{"url": "https://www.dnes.bg/cars/2018/02/11/bmw-vs-audi-zabavnata-voina-na-bilbordovete.367742", "text": "Поредната серия от войната на рекламните билбордове, в която участват най-големите германски производители, се заформи в Тунис. Местен търговец на BMW реши да се изгаври с конкуренцията, като помести огромна реклама с шеговит текст само на метри от дилърски център на Volkswagen, в който се продават и коли на Audi.\r\nТака на билобрда, който стои на влизането към автосалона, се появи надпис \"Никога не е късно да премислиш\". При това дилърът на BMW ясно дава да се разере точно за какво трябва да премисли клиента, тъй като на плаката се вижда предната оптика на автомобилите на BMW, а също така и логото на марката.\r\nОтговорът на Volkswagen дойде почти незабавно. Само няколко дни по-късно на оградата на автосалона на концерна бе поставен банер с надпис \"Ние не се отказваме от марката, която печели\". Над него е разположен надпис с четирите кръга от емблемата на Audi, които са превърнати в популярния интернет-знак \"Lol\" (съкращение на израза \"laughing out loud\" – силен смях).\r\nВпрочем, автомобилните брандове често си устройват подобни престрелки. Например, през 2006 г. BMW поздрави Audi за победата в конкурса \"Автомобил на годината в Южна Африка\", като се подписа на плаката \"От победителя в конкурса Световен автомобил на годината\". От Audi приеха предизвикателството и отговориха \"Поздравяваме BMW с победата в \"Световен автомобил на годината 2006\". От 6-кратния победител в \"24 часа на Льо Ман\" (2000-2006)\".\r\n", "date": "2018.02.11", "title": "BMW vs. Audi: Забавната война на билбордовете"}
{"url": "https://www.dnes.bg/stranata/2018/02/11/uverenie-situaciiata-po-pytishtata-e-ovladiana.367741", "text": "Ситуацията по пътищата в страната след снеговалежа е овладяна. Това каза министърът на регионалното развитие и благоустройството Николай Нанков.\n\n\r\n\"Факт, зимата е сравнително мека, но усилията, които полагат колегите от Агенция \"Пътна инфраструктура\" и пътноподдържащите фирми, мисля, че дават резултати, посочи министърът. \r\nСпоред него ситуацията е овладяна с политиката, която се провежда не само тази година, а и миналата. \r\n\"Затварянето на отделни отсечки, тогава, когато имаме наистина тежка и кризисна ситуация, за да може по-ефективно, по-бързо да се извършва снегопочистването, се затваря за тежки автомобили, както снощи например прохода Предела, Рожен, Петрохан, а и конкретни отсечки\", посочи министър Нанков. \r\n\"Днес в Североизточна България, Шуменско основно, имахме затруднена обстановка, отново за по час, два бяха затваряни третокласни пътища в Шуменска област, второкласният път Силистра, Добричко, по половин час, но с единствената цел да се извърши качествено, бързо снегопочистване\", допълни той.\r\n ", "date": "2018.02.11", "title": "Уверение: Ситуацията по пътищата е овладяна"}
{"url": "https://www.dnes.bg/blizak-iztok/2018/02/11/iska-li-izrael-mir-s-palestina-trymp-ne-e-siguren.367743", "text": "Американският президент Доналд Тръмп заяви в интервю, публикувано днес от израелския всекидневник \"Израел Хайом\", че не е сигурен, че Израел иска да сключи мирно споразумение с палестинците, предадоха Франс прес и Асошиейтед прес.\r\nВ миналото Тръмп на няколко пъти разкритикува липсата на воля от страна на палестинците да договорят подобно мирно споразумение, но не беше отправял критики към Израел.\n\n\n\n\r\nПред безплатното израелско издание \"Израел Хайом\" Тръмп уточни, че израело-американските отношения са много добри, но допълни, че мирно споразумение с палестинците ще ги направи още по-добри, пише БТА.\r\n\"За момента ще кажа, че палестинците не искат да постигнат мир. И не съм напълно сигурен също дали Израел иска да постигне мир\", каза Тръмп пред всекидневникът, който изразява позиции на десницата.\r\nТой освен това изрази безпокойството си от разширяването на израелските селища в палестинските територии, въпреки че неговата администрация бе по-малко критична по този въпрос от администрацията на предшественика му Барак Обама.\r\n\"Заселническите дейности са нещо, което много усложнява и винаги е усложнявало мира, така че аз мисля, че Израел трябва да е много внимателен с тях\", каза Тръмп.\r\nФранс прес припомня, че настоящият американски посланик в Израел Дейвид Фридман, който е приближен на Тръмп, в миналото финансира проекти в израелските селища. ООН смята тези селища в палестинските територии за незаконни.\r\nВестникът \"Израел Хайом\" е собственост на американския милиардер Шелдън Аделсън, който е поддръжник на Тръмп и на израелския премиер Нетаняху, припомня АП.\r\nОще в началото на президентството си Тръмп обяви намерението си да доведе израелците и палестинците до финално споразумение, което ще разреши конфликта между тях, продължаващ вече няколко десетилетия. Но в интервюто Тръмп се пита дали провеждането на преговори е възможно в момента.\r\n\"Честно казано не знам дали ние дори ще имаме преговори. Мисля, че ще бъде много глупаво за палестинците, както и за израелците да не постигнат споразумение\", каза Тръмп и допълни, че става дума за \"една уникална възможност, която няма да се повтори отново\".\r\nТръмп обяви на 6 декември намерение да признае Ерусалим за столица на Израел и тази позиция противоречи на позицията на повечето страни в ООН, които смятат, че финалният статут на Ерусалим трябва да бъде определен по време на преговори. Според палестинците решението на Тръмп дискредитира САЩ в ролята им на посредник в усилията за постигане на мир и палестинският президент Махмуд Абас замрази контактите с американски представители.", "date": "2018.02.11", "title": "Иска ли Израел мир с Палестина? Тръмп не е сигурен"}
{"url": "https://www.dnes.bg/politika/2018/02/11/siderov-mnenieto-ni-za-istanbulskata-konvenciia-beshe-vajno.367718", "text": "В управляващата коалиция мнението на патриотите относно Истанбулската конвенция е било много важно. Това разкри лидерът на \"Атака\" Волен Сидеров и допълни, че е доволен от решението на ГЕРБ да отложат гласуването й.Според националиста в Европарламента и в Европа има течения, които оказват натиск да бъдат приети еднополови бракове. \n\n\n\nРадвам се, че ГЕРБ дадоха заден ход и отложиха вкарването на конвенцията. Видяхме силния обществен отзвук, църквата реагира за първи път така масово и силно. Благодарих публично на ГЕРБ, че направиха този жест да отложат конвенцията, да се направи един обществен разговор, допълни Сидеров пред БНТ.Той опроверга информацията да е имало тайна среща между шефа на парламентарната група на ГЕРБ и Валери Симеонов, на която да са правени договорки да се изтеглят депутати на НФСБ, за да се ратифицира конвенцията с гласовете на ДПС и ГЕРБ.\"Не мога да допусна, че тайни договорки ще накарат Симеонов да изтегли своите хора. Ако това се случи, първо аз не мога да бъде председател на такава група, второ - ще предложа за изключване тези, които са се обявили срещу вече решение на групата да отхвърлим конвенцията. Това ще е скандал и катаклизъм, който не бих искал да става\", категоричен е лидерът на \"Атака\".\r\nПо негови думи всичко е динамика. \"Споровете и разгорещената дискусия продължават, и това е хубаво и добре. Някой път сравнявам ЕС със Съветския съюз, само че разликата е, че преди не можеше да се дискутира директивите от Москва, сега поне може да си дискутира, да има обществено мнение \"за\" и \"против\", смята Сидеров.\"Могат да се убедят и в някакъв момент да кажат: наистина аргументите на тези противници - вашите, на патриотите и на другите, са верни и сега не му е времето на тази конвенция. Имаме си закони, самото насилие е достатъчно визирано в българските наказателни закони и нямаме нужда от допълнителни конвенции, които да фокусират върху точно определен вид насилие. Насилието е насилие върху жени, деца, мъже, домашното насилие също се обхваща от българския Наказателен кодекс\", изброи националистът. ", "date": "2018.02.11", "title": "Сидеров: Мнението ни за Истанбулската конвенция беше важно"}
{"url": "https://www.dnes.bg/mish-mash/2018/02/11/nishto-ne-mi-napravihte-specheli-festivala-v-san-remo.367719", "text": "Дуетът Ермал Мета и Фабрицио Моро спечели 68-ото издание на фестивала в Сан Ремо с песента \"Нищо не ми направихте\", съобщават италиански медии.Песента бе посветена на жертвите на серията от терористични атаки в Европа и по света през последните години. \r\nДвамата изпълнители посветиха победата си на фестивала на близките си и на звукозаписните си компании.Композитор на песента-победител е Андреа Фебо. Парчето отправя посланието, че хората не трябва да се страхуват от терористите. В песента се припомнят терористичните атаки в Париж през ноември 2015 г., в Ница през юли 2016 г., в Кайро и в Барселона миналата година, както и серията от нападения във Великобритания пак през миналата година.В песента се казва, че тероризмът е ранил земята, от Азия до Великобритания, споменават се едноминутни мълчания в памет за жертвите, говори се за майки, загубили децата си, и за деца, изгубили родителите си. В парчето се казва още, че терористите и техните безсмислени войни не са постигнали нищо, че животът на хората продължава смело напред въпреки нападенията, че след терористичните атаки светът се изправя отново благодарение на детските усмивки.Песента на Ермал Мета, който е албанец, и на Фабрицио Моро, който е италианец, едва не отпадна от конкурсната програма, защото имаше съмнения, че композиторът й я е плагиатствал от свое собствено парче, представено преди две години пак в Сан Ремо, но в раздела за млади таланти. А регламентът на фестивала гласи, че песните, представени на него, не трябва да са изпълнявани преди това.В крайна сметка организаторите на феста решиха да допуснат песента с аргумента, че нейният създател е плагиатствал от себе си и че образно казано се е самоцитирал.Ермал Мета и Фабрицио Моро са самостоятелни изпълнители и се събраха в дует за тазгодишното издание на фестивала.На второ място остана групата \"Ло Стато Сочале\", чието име в превод означава \"Социалната държава\". Бандата се представи на фестивала с песента \"Живот във ваканция\". Тя спечели и наградата на журналистите, отразяващи феста. В нея се отправя посланието, че хората трябва да избират работа, която харесват, да си зададат въпроса дали живеят, за да работят или работят, за да живеят и когато работата, която вършат не им харесва и се чувстват демотивирани, да напуснат и да заминат във ваканция.Изпълнението на песента на групата бе съпътствано от зрелищен спектакъл, в който на сцената се появи побеляла възрастна дама и се впусна в динамичен танц с по-млад мъж. В ролята на възрастната дама бе 83-годишната британка Пади Джоунс. Нейното пълно име е Сара Патриша Джоунс.Възрастната дама споделя, че е започнала да танцува доста късно, на 69 години, и днес обикаля света с партньора си Нико и участва в най-различни конкурси за латино танци. В родината си тя нашумя с участието си в риалити формата \"Великобритания търси талант\", а през 2009 г. спечели испански риалити формат за самородни таланти.Коментатори казват, че Пади Джоунс буквално е възпламенила сцената на фестивала Сан Ремо и я наричат истинския победител на тазгодищното фестивално издание.На трето място във финалната класация на феста остана песента на Анализа, озаглавена \"Светът преди теб\". Според критици песента е автобиографична и е посветена на края на първата любов. (БТА)\r\n ", "date": "2018.02.11", "title": "\"Нищо не ми направихте\" спечели фестивала в Сан Ремо"}
{"url": "https://www.dnes.bg/notifikacii/2018/02/11/phenian-imahme-chestni-razgovori-s-iujnokoreiskiia-prezident.367720", "text": "Държавната информационна агенция на Северна Корея КЦТА съобщи днес, че делегацията на Пхенян за Зимната олимпиада е провела \"откровени и честни\" разговори с южнокорейския президент Мун Дже-ин, но не спомена, че Северът му е предал покана за среща на високо равнище в Пхенян, предаде Ройтерс.Днес приключва посещението на високопоставената севернокорейска делегация в Южна Корея. Визитата й бе посрещната положително и бе следена с интерес от южнокорейците, но не разсея скептицизма по въпроса дали Северът е искрен, когато говори за подобряване на двустранните отношения, отбелязва Ройтерс.Ако се стигне до междукорейска среща на високо равнище, това ще е голям успех за Мун Дже-ин, който настоява за дипломатическо решение на конфликта около ядрената и ракетната програма на Пхенян.В съобщението на КЦТА се посочва, че вчера Ким Йо-чен, сестрата на севернокорейския лидер Ким Чен-ун, се е срещнала с южнокорейския президент, предала му е писмо от брат си и го е запознала с \"намеренията\" му. Агенцията не дава обаче никакви подробности.Южнокорейски официални лица съобщиха след срещата, че Мун е бил поканен в Пхенян за разговори с Ким Чен-ун. \r\nАко се стигне до такава среща, тя ще втората между лидери на двете Кореи от 2007 г.Южнокорейският президент и сестрата на севернокорейския лидер ще имат още една възможност да разговарят днес, когато ще присъстват в Сеул на втория и заключителен концерт на севернокорейския ансамбъл, поканен по случай Зимните игри.Американският президент Майк Пенс, който отпътува от Южна Корея за Вашингтон, заяви пред журналисти, че САЩ, Южна Корея и Япония са единодушни, че Северна Корея трябва да продължи да бъде изолирана - икономически и дипломатически, докато не се откаже от ядрената си програма.Представител на Белия дом каза, че Мун не е обсъждал вчера с Пенс поканата на Северна Корея. Южнокорейският президент обаче е дал ясно да се разбере, че никой няма да обмисля дори да намалява натиска върху Пхенян, докато той не започне да предприема реални стъпки за премахване на ядрените оръжия. (БТА)\r\n ", "date": "2018.02.11", "title": "Пхенян: Имахме \"честни\" разговори с южнокорейския президент"}
{"url": "https://www.dnes.bg/politika/2018/02/11/iotova-vseki-mesec-zatvaria-po-edno-bylgarsko-selo.367721", "text": "\"Мрачни статистики бяха изнесени тези дни. Хората в българските села са най-застрашени в цяла Европа от социално изключване. Зад тази купешка дума и това понятие стоят много тежки и тревожни показатели. Почти всеки месец затваря по едно българско село. Държавата, политиците и институциите са в огромен дълг към българските села\", това каза пред журналисти в село Делчево вицепрезидентът Илияна Йотова, която присъства на традиционния празник на виното в местността \"Баира\".\"Държавната помощ за малките общини, за селата, трябва да бъде национална политика, а не да се остави на инерцията. Тогава ще се върнат и младите хора. Данъчни облекчения, възможност да се ползват с привилегии европейски средства,т.е. облекчен режим при кандидатстване по проектите, възможността по-малките общини да не остават в зависимост от големите градове, а напротив да бъдат достатъчно самостоятелни. Тази година е решаваща, защото се прави европейския бюджет за следващите пет години. За България е жизнено важно да се запази сегашната философия за получаване на финансиране от европейските фондове. Планът \"Юнкер\" е за богатите държави, за големите компании, за големите инфраструктурни проекти. Ако се заложи само на такива средства, ние ще страдаме много и ударът ще бъде най-вече върху българските общини\" заяви още Йотова.На традиционния ритуал по зарязване на лозята присъстваха и евродепутатът Асим Адемов, народният представител Богдан Боцев, кметът на Гоце Делчев Владимир Москов.\"Имах много покани, но това е един от най-хубавите краища на България и естествено е моят избор да падне върху Делчево. За първи път съм тук и съм очарована от природата, която виждам. Вижте какво здраво време ни посреща, което означава че ще има и добър берекет\", каза вицепрезидентът, цитирана от БТА.", "date": "2018.02.11", "title": "Йотова: Всеки месец затваря по едно българско село!"}
{"url": "https://www.dnes.bg/notifikacii/2018/02/11/4-te-riska-ot-boiata-za-kosa-za-koito-ne-podozirate.367588", "text": "Това, което допреди няколко десетилетия е разработено като средство за тайничко прикриване на посребряващата коса при двата пола, днес вече се е превърнало в индустрия за милиарди. Боята за коса днес далеч не е само средство за заличаване следите на отминаващото време. Много по-често на нея се разчита като на средство за личностно изразяване, за експериментиране и дори шокиране на околните. И така промените в целите на приложението й налагат много по-честа употреба. А според експертите това може да има своята цена, не само финансова, но и здравна. С напредъка на козметичната индустрия днес може да се открият бои за коса, различаващи се не само по отенъка, а и по трайността си. Някои придават перманентен цвят на косата за период от няколко месеца, други са само временни, а има и такива с полуперманентно действие. Различната продължителност на оцветяващия ефект зависи основно от концентрацията на водороден пероксид в боята. По-високите му концентрации позволяват съответно  по-дълбоко проникване на боята в косъма и по-трайно оцветяване. Водородният пероксид обаче не е единствената активна съставка на повечето бои за коса. Някои от тях съдържат стотици различни химични съставки. Комбинацията от всички такива съставки може да доведе и до нежелани ефекти не само за косата, но и за общото здраве.  ", "date": "2018.02.11", "title": "4-те риска от боята за коса, за които не подозирате"}
{"url": "https://www.dnes.bg/notifikacii/2018/02/11/myj-dade-2000-lv-zaplashili-go-s-riazane-na-ushi.367722", "text": "41-годишен мъж се оплакал в полицията в Разград, че е заплашван и изнудван от двама мъже да им даде пари, за да не му отрежат ухото и да го убият.С.А. заявил, че към 10,40 часа вчера, в района на градинката до хотел \"Централ” в града, е станал жертва на изнудването и е дал 2000 лв. Полицията издирила и задържала посочените лица - на 34 и 26 години от село Дянково.\r\nСлучаят се разследва и се уточняват подробностите.Неофициално се коментира, че причината за заплахите и изнудването били неуредени финансови отношения, съобщава\"Труд\". Жената на изнудвания изкарвала сериозни суми по разпространената схема за търсене на финансова помощ от чужденци и това може да е полакомило двамата мъже да си набавят бързи пари.Към момента няма потвърждение дали семейството наистина печели от този бизнес, който не се смята за престъпление, а жените, които го практикуват, застават пред съда за недекларирани доходи и съответно невнесени данъци.", "date": "2018.02.11", "title": "Мъж даде 2000 лв., заплашили го с рязане на уши"}
{"url": "https://www.dnes.bg/notifikacii/2018/02/11/ruski-samolet-izchezna-ot-radarite-padnal-e-v-podmoskovieto.367724", "text": "Самолет на руска авиолиния изчезна от радарите след отлитането си, като според информацията е паднал в района на град Раменско в Подмосковието, преадде РИА новости. \r\n\"Проверява се информация, постъпила от очевидци за падането на самолет в Раменски района на Подмосковието“, заяви пред РИА Новости представител на регионалното управление на Министерството на извънредните ситуации.\r\nСамолетът Aн-148 на авиолиния \"Саратов\" е пътувал от Москва в посока Орск, когато е излязъл от радарите. \r\nПред \"Интерфакс\" служител на спешните служби е заявил, че самолетът е катастрофирал и \"няма шанс\" някой да е оживял. \r\nНа борда е имало най-малко 62 пътници, съобщава ББС. Освен тях са пътували и 6 души екипаж. \r\nИзточник от извънредните служби в Подмосковието съобщи пред Риа Новости,  че изчезналият от радарите пътнически самолет Ан-148  е открит в поле в Раменски район край руската столица.", "date": "2018.02.11", "title": "Руски самолет изчезна от радарите, паднал е в Подмосковието"}
{"url": "https://www.dnes.bg/index/2018/02/11/vladeeneto-na-niakolko-ezika-zabavia-razvitieto-na-alchaimer.367723", "text": "Изследване, проведено от учени от университета \"Конкордия\" в Канада, показва, че свободното владеене на поне два езика предпазва мозъка на хора, страдащи от деменция, и забавя развитието на болестта на Алцхаймер, пише в. \"Дейли мейл\".Причината е, че говоренето на различни езици съхранява сивото вещество в частите на мозъка, които засяга болестта.В проучването са участвали 94 души, страдащи от болестта на Алцхаймер и с умерени когнитивни нарушения. 47 от доброволците са говорили само един език, а останалите - няколко.С помощта на магнитно-резонансна томография специалистите са измерили плътността на тъканта и дебелината на кората в определени зони на мозъка, в това число и свързаните с речта и паметта.Учените са установили, че сивото вещество е в по-големи количества при владеещите поне два езика участници, отколкото при онези, които говорят само един. Благодарение на него се образуват повече връзки в мозъчните области, свързани с изпълнителните функции. (БТА)\r\n\r\n ", "date": "2018.02.11", "title": "Владеенето на няколко езика забавя развитието на Алцхаймер"}
{"url": "https://www.dnes.bg/notifikacii/2018/02/11/sled-starta-v-biatlona-bylgarite-pylnej-v-sporta.367725", "text": "Красимир Анев определи българите и останалите биатлонисти около тях в класирането като \"пълнеж\", резултат от лошото финансиране на спорта в по-малките държави. \r\nТой стартира в спринта на 10 километра на зимните олимпийски игри в Пьонгчанг.\r\n\"Нищо не се променя. Ние сме пълнеж. Пълнеж за големите, за да има кого да побеждават. Те са с финансирането. Надявам се в преследването да бъдем по-добре. Ските трябва да бъдат още по-добре, въпреки че и днес бяха добре. Винаги може още повече\", каза Анев пред Евроспорт.\r\nАнев ще стартира в преследването на 12.5 километра в понеделник.\r\nСпринтът на 10 километра бе спечелен от германецът Арнд Пайфер. Пайфер стреля без грешка в двете стрелби и измина трасето за 23:38.8 минути.\r\nТака той донесе второ злато за Германия в турнира по биатлон след титлата на Лаура Далмайер в спринта за жени вчера.Само четирима от общо 87 състезатели направиха нула в стрелбата.\r\nОт българите с най-предно класиране е Красимир Анев, който направи две грешки и остана 37-и на 1:30.0 минута зад победителя.\r\nВладимир Илиев стреля без грешка от легнал, но пропусна четири мишени от прав и с четири наказателни обиколки се нареди 54-и с 2:03.9 минути изоставане.\r\nАнтон Синапов се класира на 56-о място с три грешки и на 2:09.1 минути, а Димитър Герджиков е 81-и с четири пропуска и пасив от 3:09.1 минути.\r\n", "date": "2018.02.11", "title": "След старта в биатлона: Българите – пълнеж в спорта"}
{"url": "https://www.dnes.bg/notifikacii/2018/02/11/nameriha-ostankite-na-razbiliia-se-an-148-oceleli-niama.367728", "text": "Намерени бяха отломките от самолета Ан-148 на руската авиокомпания \"Саратов\", който изчезна от радарите 10 минути след излитането от летище Домодедово в Москва, предаде ТАСС, като се позова на източник от руските службите за управление на извънредните ситуации.\r\nОтломките са намерени в Раменския район в Подмосковието. В самолета е имало 65 пътници и 6 души екипаж. Оцелели не са намерени, казва източникът.\n\r\nМашината е изпълнявала полет за град Орск в Урал. Според руски агенции очевидци са видели самолета, обхванат от пламъци, да пада в района на село Аргуново, югоизточно от Москва, предадават Франс прес и БТА.\r\nСамолетът Ан-148 е произведен от украинския авиоконструктор \"Антонов\". Първият полет на този модел бе през 2004 г. В такъв модел самолет могат да пътуват до 80 души. Той може да лети на разстояние от 3600 километра, припомня Франс прес.\r\nОт влизането му в експлоатация, е имало най-малко пет инцидента с този тип самолети. Те са били свързани с колесниците, електрическата система и системата за управление.\r\nПо случая с днешната катастрофа е образувано производство за нарушение на правилата на полетите, предаде ТАСС, като цитира Светлана Петренко, говорителката на Следствения комитет на Руската федерация.\r\nНа мястото на катастрофата са пристигнали следствено-оперативни групи, както и губернаторът на Московска област Андрей Воробьов.\r\nЗастрахователната компания \"АлфаСтрахование\" съобщи, че пътниците и екипажът на разбилия се самолет, са били застраховани от нея. Компанията вече се е свързала с авиопревозвача и участва в изясняване на обстоятелствата около катастрофата, предаде ТАСС.\r\nМосковката междурегионална транспортна прокуратура и Южната транспортна прокуратура са започнали проверка във връзка с падането на самолета. Проверката касае работата на диспечерите и обслужването на разбилата се машина, предаде ТАСС.", "date": "2018.02.11", "title": "Намериха останките на разбилия се Ан-148, оцелели – няма"}
{"url": "https://www.dnes.bg/stranata/2018/02/11/do-utre-snegyt-spira-gradusite-trygvat-nagore.367727", "text": "През нощта ще е облачно, но валежите постепенно ще спират. Северозападният вятър ще отслабне. Утре в много райони ще е почти тихо. Облачността ще е значителна, но ще е почти без валежи. \r\nМинималните температури утре ще бъдат между минус 4 и 1 градуса, максималните - между 3 и 8 градуса.\r\nНад Черноморието облачността ще е значителна, но ще е без валежи. Ще духа слаб северозападен вятър. Максималните температури ще бъдат 5-7 градуса. Температурата на морската вода ще бъде 6-7 градуса. Вълнението на морето ще отслабне до 2-3 бала.\r\nНад планините ще има значителна облачност и на места ще превали слаб сняг. Вятърът ще е слаб от запад-северозапад. Максималната температура на височина 1200 м ще бъде около 0 градуса, на 2000 м - около минус 5 градуса.\r\nВъв вторник след временно разкъсване на облачността, тя отново бързо ще се увеличи.\r\nМинималните температури ще се понижат, а дневните ще се повишават. Вятърът в планините ще се ориентира от юг и ще се усили. \r\nПрез деня, в по-голямата част от страната, ще се задържи без валежи, но привечер и през нощта срещу сряда от запад отново ще завали - дъжд и сняг. \r\nВ сряда вятърът от изток-югоизток ще се усили. Отново ще има валежи, предимно от дъжд, само на места в западната част на Предбалкана и по високите полета на Западна България, където вятърът ще се обърне от северозапад, е възможно за кратко да има и сняг. \r\nС повишението на температурите и валежите от дъжд, макар и слаби, в местата със снежна покривка ще има условия за поледици. \r\nПрез нощта срещу четвъртък от северозапад, с усилване на вятъра, ще нахлува студен въздух. В Западна България и Предбалкана дъждът ще преминава в сняг.", "date": "2018.02.11", "title": "До утре снегът спира, градусите тръгват нагоре"}
{"url": "https://www.dnes.bg/stranata/2018/02/11/fevruarskiiat-sniag-nosi-problemi-tir-se-obyrna-krai-mezdra.367726", "text": "Турски ТИР се обърна край пътното платно между Мездра и Ботевград. \r\nВодачът изпуснал контрола над тежкия камион и се е обърнал край канавката в местността „Копяновец”. \r\nТой се е движел от Видин към София и вероятно заради висока скорост не успял да вземе завой. Камионът е извън трасето и не се налага отбиване на движението, но за да бъде изтеглен се наложи да се вика тежка техника.\r\nОт 15 до 20 см е снежната покривка във Врачанско. Всички пътни артерии са проходими при зимни условия, съобщиха от общинската управа във Враца. 12 комбинирани машини почистват уличната мрежа в града. 50 служители на комуналното предприятие са ангажирани с ръчно почистване на пешеходните зони.По данни на НИМХ най-дебела е снежната покривка във  Враца, Добрич и  Шумен - 15 см, най-голямо количество валежи са отчетени в Хасково – 28  л/кв.м. Над 600 машини почистват републиканските пътища в районите със  снеговалеж. \r\nНай-много машини работят в Североизточна България - в  областите Шумен, Варна, Добрич и Силистра, и в Родопите - в областите  Смолян, Пазарджик и Кърджали, където снеговалежите са най-силни.  Обработката на настилките продължава, за да се осигури безопасността на  пътуването при зимни условия.\r\nБез ограничение за всички моторни превозни  средства е преминаването през проходите \"Републиката\", \"Ришки\",  „Айтоски”, \"Обзорски” . Забраненио за МПС над 12 т е движението през  \"Троянски\", \"Котленски” , \"Петрохан\", \"Шипка\", \"Предел”, 'Рожен”,  \"Превала\" и \"Печинско\". През „Вратник” и \"Твърдишки\" е забранено за  превозни средства над 10 т, а през „Дюлински” и \"Пампорово” за МПС над  3,5 т.", "date": "2018.02.11", "title": "Февруарският сняг носи проблеми: ТИР се обърна край Мездра"}
{"url": "https://www.dnes.bg/akoshtete-vqrvaite/2018/02/11/top-3-na-nai-golemite-tarikati-sred-zodiite.367636", "text": "Вече разбрахме кои са Зодиите, които правят ужасни грешки в живота, защото всеки греши. Едни повече, други по-малко, но има хора, които просто умеят да се уреждат добре.\r\n \r\nТе умеят да се възползват от възможностите, които животът им предоставя и избират да се обграждат с хора, които да им бъдат наистина полезни. Вижте кои зодии са най-големите тарикати и успяват да се уредят в живота така че всеки да им завиди:\r\n \r\nТова са хората, към които определено трябва да се обърнем за съвет, ако имаме проблем с.. КАКВОТО И ДА БИЛО. Земният знак се ориентира много бързо, защото е изключително практичен и винаги знае кои са готините магазини с най-големи намаления и заведенията с най-вкусна храна, но това е само началото!\r\n \r\nТелците просто имат решения за всеки проблем – те са запознати с всеки аспект, в който някой може да те мине и винаги ще се хвърлят да помагат на близките, които не са така оправни с пълни сили.", "date": "2018.02.11", "title": "Топ 3 на най-големите тарикати сред зодиите"}
{"url": "https://www.dnes.bg/notifikacii/2018/02/11/deniat-0-keiptaun-v-ochakvane-na-miga-v-koito-shte-ostane-bez-voda.367729", "text": "След повече от 3 години суша, Кейптаун може да стане първият град в света без капка вода. Докато жителите се молят за дъжд, държавата предприе строги мерки за ограничение употребата на вода в отчаян опит да отложи природната катастрофа. \"Денят 0\" - така жителите на южноафриканския град наричат датата, в която мрачните прогнози предвиждат окончателното пресъхване на втория по големина град в републиката. А това се очаква само след няколко месеца. Още по темата вижте във видеото на Bulgaria ON AIR. ", "date": "2018.02.11", "title": "Денят 0: Кейптаун в очакване на мига, в който ще остане без вода"}
{"url": "https://www.dnes.bg/politika/2018/02/11/srednisti-konsultirat-deputati-v-oblastite-pravo-ikonomika.367705", "text": "Двадесет нещатни сътрудници със средно образование са ангажирали депутати от 44-ото Народно събрание. Това сочи регистърът на сътрудниците, в който са вписани техните имена, образование и дейност. Среднисти консултират народни представители в областите право, икономика, местно самоуправление, информационни технологии.\r\nСъс средно образование е сътрудничката по “правни въпроси” Нели Николаева на депутата от ГЕРБ Васил Цветков, както и Теодора Марковска, сътрудничка по “правна политика” на депутатката от ГЕРБ Йорданка Фикирлийска. Среднист за сътрудник по “правни въпроси” има и Стефан Бурджиев от БСП – Александър Пенков, показва проверка на \"Труд\".\r\nОтстраненият от длъжността заради прокурорски обвинения кмет на Септември Марин Рачев е сътрудник-среднист по икономика на пазарджишката депутатка от ГЕРБ Даниела Малешкова.\r\nАлександър Сиди от “Обединени патриоти” е консултиран по информационни технологии от Стефан Грънчаров със средно средно образование. Бургаският общинар и предприемач Георги Манев, лидер на “Средна европейска класа”, който също е със средно образование, консултира Валентин Касабов от “Обединени патриоти” (ОП) по “коалиционни политики”.\r\nДепутатът в 42-ото НС Адриан Асенов от Козлодуй, който се изявяваше като енергиен експерт, се оказа среднист и в момента се води медиен консултант на Павел Шопов от ОП. Димитър Данчов Хаджиев със средно образование е сътрудник на парламентарната група на Патриотите по “обществеността и медиите”.\r\nДепутати от БСП имат сътрудници със средно образование в областите “местни политики и местно самоуправление”, “преработвателната промишленост” и “връзка с избирателите и медийно отразяване”.\r\nОстаналите среднисти са вписани като пиари или като технически сътрудници.\r\nПомощниците със средно образование на депутати от БСП са 10, от ОП – 5, от ГЕРБ – 4, от ДПС – един.\r\nЗавършената образователна степен на над 80 от 400-те нещатни сътрудници не е вписана в регистъра.", "date": "2018.02.11", "title": "Среднисти консултират депутати в областите право, икономика..."}
{"url": "https://www.dnes.bg/notifikacii/2018/02/11/cenite-na-hranite-po-borsite-leko-nagore.367707", "text": "Цените на хранителните стоки на едро са се повишили през изминалата седмица - с 0,89 процента , съобщават от Държавната комисия по стоковите борси и тържищата /ДКСБТ/.\r\nДоматите са поскъпнали с 4,5 на сто и са стрували по 1,63 лева за килограм. Краставиците от внос поскъпнали с 20,7 на сто, до 2,33 лева средно за килограм.Картофите по борсите са се търгували по 0,59 лева за килограм на едро. Цената на морковите се е понижила с 2,6 на сто до 0,74 лева, а зелето е струвало по 0,42 лв./кг на едро.Ябълките поскъпнали със 7,2 на сто и се продавали по 1,48 лв./кг. в края на седмицата. Цената на лимоните се е повишила с 2,3 процента до 2,22 лева. Портокалите - поевтинели с 0,8 на сто до 1,24 лева за килограм. Мандарините се продавали по 1,62 лв./кг.Кравето сирене се е търгувало по 6,02 лв./кг; кашкавалът, тип \"Витоша\" - по 11,03 лв./кг., а олиото -  1,92 лева за литър. Каймата поскъпнала с две стотинки - 4,79 лева за килограм.Цената на пакетче краве масло от 125 грама се е понижила с 1,3 на сто до 2,30 лева. Пилешкото замразено месо се е продавало по 4,93 лева за килограм на едро.Захарта се търгувала по 1,22 лв./кг, а брашното, тип \"500\" - по 0,82 лева за килограм. Зрелият фасул - средно по 3,28 лв./кг. Яйцата се продавали по 0,22 лева за брой.", "date": "2018.02.11", "title": "Цените на храните по борсите - леко нагоре"}
{"url": "https://www.dnes.bg/stranata/2018/02/11/otnovo-e-zima-sniag-stud-jylt-kod-za-opasno-vreme-v-stranata.367698", "text": "3000  снегопочистващи машини са в готовност да разчистват републиканските  пътища. Зимните гуми са задължителни, напомнят от АПИ, както и да се  кара с повишено внимание и съобразена скорост.В 22 области в страната е обявен жълт код за опасно време за днес. За 17 области е обявено предупреждение за силен вятър, сняг и поледици. Кодът е в сила за областите Монтана, Враца, Ловеч, Габрово, Велико Търново, Русе, Силистра, Шумен, Разград, Търговище, Шумен, Добрич, Варна, Пазарджик, Пловдив, Смолян, Кърджали и Хасково.В 4 области е обявен жълт код за сняг и поледици, това са областите Кюстендил, Перник, София-град и Софийска. В област Бургас е в сила предупреждение за обилни валежи от дъжд. Сумарно за денонощието се очакват количества около 20-30 л/кв.м., на отделни места и повече.\r\nЖълт код за силен вятър и бурно морско вълнение е обявено за цялото Черноморско крайбрежие. Ще духа вятър от север-североизток със скорост 14-17 м/с (7 бала по Бофорт) и пориви 20-22 м/с (8-9 бала по Бофорт), след обяд ще духа от север-северозапад. Вълнението ще бъде 4 бала.\r\nПривечер от запад валежите ще започнат да отслабнат и да спират. Ще духа умерен, в Източна България до силен вятър от север-североизток, който през деня постепенно ще се ориентира от северозапад и с него ще продължи да нахлува студен въздух. На места в Дунавската равнина, Предбалкана и Родопите, където валежите ще са по-интензивни, ще има условия за снежни виелици и навявания. Минималните температури ще са между минус 2° и 2°, а максималните – от 0° до 5°.\r\nАтмосферното налягане е по-ниско от средното за месеца и през деня бавно ще се повишава.\r\nВ планините ще е облачно със силни снеговалежи. Ще духа умерен, по билото на Стара планина временно до силен вятър от север-североизток, който след обяд ще отслабва. Максимална температура на височина 1200 метра около 0°, на 2000 метра – около минус 6°.\r\nПо Черноморието ще е облачно с валежи от дъжд, по северното крайбрежие примесен със сняг. Ще духа силен вятър от север-североизток, който през деня ще се ориентира от север-северозапад. Максималните температури ще са 3-6°. Температурата на морската вода е 6-7°. Вълнението на морето ще бъде 3-4 бала. ", "date": "2018.02.11", "title": "Отново е зима: Сняг, студ, жълт код за опасно време в страната"}
{"url": "https://www.dnes.bg/notifikacii/2018/02/11/piongchang-zografski-zapisa-rekord-za-bylgariia-v-skokovete.367703", "text": "Владимир Зографски записа рекордно класиране за България в олимпийскя турнир по ски скокове, след като завърши на 14-о място на малката шанца в Пьонгчанг. Златен медалист стана германецът Андреас Велингер, който изпревари норвежците Йохан Форфанг и Роберт Йохансон.Зографски направи два много добри скока при доста лошите условия в Република Корея, затруднили състезателите най-вече със силен вятър. В първия си опит българинът се приземи на 101.5 метра, а във втория постигна 108.5 метра. В крайна сметка Зографски завърши състезанието с 226.5 точки и застана временно зад лидера Петер Превц.С това си постижение Зографски подобри рекорда на Владимир Брейчев, който зае 19-о място на олимпийските игри в Сараево през 1984-а година.Германецът Андреас Велингер спечели златния медал с 259.3 точки при скокове на 104.5 и 113.5 метра. Форфанг остана със среброто с 250.9 точки при скокове на 106 и 109.5 метра, а Йохансон заслужи 249.7 пункта с опити на 100.5 и 113.5 метра.Полякът Камил Стох, шампион от Сочи 2014, завърши на четвъртото място. Сребърният медалист Превц пък остана 12-и.\r\nКрайно класиране от скоковете от малка шанца:\r\n1. Андреас Велингер, Германия - 259.3 точки \r\n2. Йохан Андре Форфанг, Норвегия - 250.9\r\n 3. Роберт Йохансон, Норвегия - 249.7\r\n 4. Камил Стох, Полша - 249.3\r\n 5. Стефан Хула, Полша - 248.8\r\n 6. Даниел Андре Танде, Норвегия - 242.3\r\n ---\r\n 14. Владимир Зографски, България - 226.5", "date": "2018.02.11", "title": "Пьонгчанг: Зографски записа рекорд за България в скоковете"}
{"url": "https://www.dnes.bg/obshtestvo/2018/02/11/jena-vatman-knigopechatane-alergologiia-pyrvencite-ot-edin-rod.367510", "text": "\r\n                        \r\n                        \r\n                        \r\n                    Никола Карастоянов е роден през 1778 година в Самоков в семейството на Дели Карастоян-устабашия, абаджия, който загива при защитата на града при нападение на кърджалии. Младият Никола заминава за Рилския манастир, където учи за книговезец. Учителства в килийно училище, а по-късно започва да се занимава с книговезкия занаят.\r\n \r\nПрез 1828 година, при едно от своите пътувания до Белград, свързани с отпечатването на поръчани издания, Никола Карастоянов купува тайно и изнася на части дървена типографска преса. Инсталира печатарската машина тайно в избата си. Имал е специален проход изкопан в дома му, през който е отивал до помещението с пресата, разказа потомката му Лилия Мустакова.  \r\n\"Официално разрешение за печатане дядо ми получава едва през 1847 година, но още през 1833-та започва да отпечатва щампи на светогорски медни гравюри и други, направени ръчно от него, гравюри на дърво и мед\", допълва тя.\r\nПечатната преса на Карастоянов, както и някои от отпечатаните от нея издания (първото българско списание, \"Любословие\" на Константин Фотинов от 1844 година, Взаимоучителната таблица на Карастоянов, печатана през 1846 година, училищен правилник от 1861 година и други) се пазят днес в Историческия музей в Самоков. Синът му Анастас Карастоянов (1822-1880), също е известен гравьор, печатар и зограф.\r\n\"В нашия род има и други интересни личности. Дядо ми, д-р Богдан Мустаков, е сред първите алерголози в България. Той е бил педиатър и когато баща ми получава алергия от мляко, дядо ми започва да се обучава за алерголог, далеч преди в България официално да започне квалификацията по тази специалност. След това открива и първия специализиран кабинет. Сега клиниката е поета от баща ми\", допълни пред  Лили Мустакова.\r\n\"Баба ми Роза е една от първите жени ватмани в София. Била е заместник бригадир на бригадата в депото и е карала трамвай близо 25 години. Тя е от Видин и се запознава с дядо ми Иван Петров, който е от Ботевград. Той е бил военен и се местят в София. Попада на обява, че се търсят ватмани. Дядо ми е категорично против, даже й забранява, но тя е доста твърдоглава и се записва на курсовете тайно. И както казва: обичам високите скорости. Минава курса и веднага й дават трамвай. Спечелва си прякора \"житния бегач\" и диспечерите са се шегували, че не могат да й смогнат кога е на една спирка и кога на друга. Впоследствие й дават и един от най-трудните маршрути номер 9 - от \"Лозенец\" до \"Хладилника\", и така тя става и един от най-опитните ватмани в София\", разказа журналистката Лилия Мустакова.\r\n", "date": "2018.02.11", "title": "Жена ватман, книгопечатане, алергология: Първенците от един род"}
{"url": "https://www.dnes.bg/sport/2018/02/11/kvalifikantyt-bashich-otnese-vavrinka-v-sofiia.367699", "text": "Поставеният под номер 1 Стан Вавринка отпадна на полуфиналите на турнира по тенис от сериите АТП 250 в София с награден фонд 501 хиляди евро. Вавринка загуби от квалификанта Мирза Башич (Босна и Херцеговина) с 6:7(6), 4:6 за 85 минути.Днес квалификантът ще се изправи срещу Мариус Копил (Румъния) във финалния двубой на третото издание на надпреварата в българската столица. \nПървият сет на срещата беше равностоен, като двамата взимаха сравнително лесно сервис-геймовете си. Вавринка и Башич пропуснаха по една точка за пробив и в крайна сметка логично се стигна до тайбрек.\r\nВ него Башич започна с мини пробив, но Вавринка отговори, спечелвайки следващите 4 точки. Водачът в схемата обаче изпадна в дупка и от преднина 4:1 допусна изоставане с 4:6. Вавринка отрази първите два сетбола, но при 6:6 допусна двойна грешка и позволи на Башич да стигне до нов сетбол, който той не пропусна 7:6(6) за квалификанта след 48 минути игра.\r\nПрез втората част Вавринка пръв стигна до пробив за 3:2, след което го затвърди за 4:2. След това обаче настъпи спад в играта му, Башич спечели четири поредни гейма и затвори мача. В неделя Башич ще излезе за първи път на финал в турнир от АТП. Победата над Вавринка е първа над състезател от Топ 20 в кариерата на босненеца.\"Разбира се, че съм разочарован от загубата. Но, както казах и в предишните дни, не съм достигнал до формата, в която бих искал да бъда. Надявах се да запиша още една победа. Моите уважения към съперника, той беше достатъчно агресивен. Той игра много добре и заслужава да бъде на финал. Ще се опитам възможно най-бързо да достигна предишното си равнище\", заяви Вавринка на пресконференция след двубоя.Швейцарецът изигра три срещи на турнира в София. \"Не ми беше лесно. Честно казано съм загубил навика да играя толкова срещи подред. Наистина исках да се представя възможно най-добре, но всъщност това е пътят - стъпка по стъпка да се върна към предишното си равнище\", добави той.\"Знам какво трябва да правя. Не просто трябва да играя добър тенис и да бъда добър във фитнеса, а трябва да събера всички елементи, за да се получат нещата. Разочарован съм, че отпаднах, но трябва да си направя и няколко положителни извода. Надявам се да се представя по-добре на следващия турнир\", коментира още швейцарецът.Днес в последния ден на турнира са финалите на двойки от 14.00 часа и на сингъл - след 17.00 часа.Още за спорт четете в ", "date": "2018.02.11", "title": "Квалификантът Башич отнесе Вавринка в София"}
{"url": "https://www.dnes.bg/notifikacii/2018/02/11/trus-ot-4-8-po-rihter-razliulia-iujna-koreia.367701", "text": "Земетресение с магнитуд 4,8 е било регистрирано тази сутрин в Южна Корея, съобщи Геологическият институт на САЩ, цитиран от световните агенции.Епицентърът е бил в близост до крайбрежния град Похан, на около 170 км югоизточно от Пьонгчанг, където се провеждат Зимните олимпийски игри. Няма данни за пострадали и щети. Потребителите на мобилни телефони в олимпийското градче са били уведомени за земетресението.Южнокорейската метеорологична администрация съобщи, че трусът е бил вторичен след земетресението с магнитуд 5,4, поразило Похан през ноември. (БТА)\r\n ", "date": "2018.02.11", "title": "Трус от 4,8 по Рихтер разлюля Южна Корея"}
{"url": "https://www.dnes.bg/world/2018/02/11/310-kg-kontrabandni-zmiorki-na-letishteto-v-madrid.367702", "text": "Испанската полиция съобщи, че е конфискувала 310 килограма млади змиорки, които е трябвало да бъдат изнесени контрабандно от страната за Азия, предаде Асошиейтед прес.Гражданската гвардия уточни днес, че полицаи и митничари на летището в Мадрид са предотвратили две доставки на змиорки през изминалата седмица. Митничарите са открили 250 килограма млади змиорки, скрити в пакети с надписи, че съдържат вид ракообразни.Те били предназначени за Виетнам. По-късно митничарите намерили четири чанти, чекирани за полет за Хонконг, в които имало още 60 килограма змиорки.Европейският съюз забранява вноса или износа на европейска змиорка, която е смятана за вид, който може да бъде застрашен, ако не се прилага търговски контрол.Полицията уточни, че конфискуваните змиорки са пуснати в реките. (БТА)", "date": "2018.02.11", "title": "310 кг контрабандни змиорки на летището в Мадрид"}
{"url": "https://www.dnes.bg/obshtestvo/2018/02/11/sedmica-predi-posta-dnes-e-mesni-zagovezni.367700", "text": "Днес е църковният празник Неделя месопустна, наричан още Месни заговезни. Празникът е винаги в неделя - осем седмици преди Великден и получава названието си от традиционната вечеря с месни ястия, след която е забранено да се яде месо до края на Великия /Великденския/ пост.Думата \"заговезни\" идва от заговявам, започвам да постя.В съботата преди Месни заговезни е Задушница, когато се прави помен за мъртвите. Седмицата между Месни и Сирни заговезни се нарича Сирница, защото е подготовка за Великия пост.До Сирни заговезни трябва да приключат всички сватби, защото през Великия пост до вторник на Светлата седмица не се позволява венчаване.През тази година Великият пост, наричан още Света четиридесетница, започва на 19 февруари.\r\n ", "date": "2018.02.11", "title": "Седмица преди поста: Днес е Месни заговезни"}
{"url": "https://www.dnes.bg/sofia/2018/02/11/137-snegorina-sa-chistili-prez-noshtta-sofiia.367708", "text": "137 снегопочистващи машини и екипи, на фирмите ангажирани с почистването на София са работили през изминалата нощ, съобщиха от Столична община.\r\nОбработени със смеси против заледяване са улици със масов градски транспорт във всички райони на София. Във районите \"Триадица“, \"Искър“, \"Студентски“ \"Връбница“, \"Нови искър“, \"Кремиковци“, \"Младост“, \"Витоша“ , \"Овча Купел“, \"Илинден“ \"Надежда“, \"Красно село“ и \"Слатина“ са обработени със смеси против заледяване главни улици в кварталите и част от вътрешно-кварталните улици.\r\nПътищата в природен парк Витоша -Драгалевци- Алеко и Бояна -Златни мостове са опесъчени. Обработени са и участъци от Южната дъга. Към момента градският транспорт се движи нормално, като се изпълняват всички маршрути.\r\nНапомняме на пешеходците да внимават при придвижването си в града, а на шофьорите да излизат с автомобилите си само с добре подготвени за зимата автомобили и да карат със скорост, съобразена с пътните условия.\r\n ", "date": "2018.02.11", "title": "137 снегорина са чистили през нощта София "}
{"url": "https://www.dnes.bg/world/2018/02/11/zemetresenie-s-magnitud-5-5-razliulia-morskoto-dyno-krai-peru.367704", "text": "Земетресение с магнитуд 5,5 бе регистрирано късно снощи южно от перуанския град Пукуйо, съобщи Геологическият институт на САЩ, цитиран от Ройтерс.Засега няма данни за пострадали хора и големи щети. Според института епицентърът е на 202 км южно от Пукуйо на дълбочина 10 километра.Европейско-Средиземноморският сеизмологичен център посочва същия магнитуд, като уточнява, че епицентърът е бил под дъното на Тихия океан на 277 км западно от град Арекипа, предаде ТАСС. Не е било обявен заплаха от цунами. (БТА)\r\n ", "date": "2018.02.11", "title": "Земетресение с магнитуд 5,5 разлюля морското дъно край Перу"}
{"url": "https://www.dnes.bg/notifikacii/2018/02/11/ruskiiat-satisfaction-ot-vyzmushtenie-do-solidarnost.367706", "text": "Един от най-масовите протести в Русия се провежда през последните няколко седмици. Той е изцяло онлайн и се изразява в скандален предизвикателен танц, заснет като клип. Поводът за вълната на недоволство е дело на руски курсанти от най-престижното пилотско училище. То е пародия на видеото \"Satisfaction\" на италианския диджей Бени Бенаси от 2002 г. Момчетата заснели видеото и го пратили на свои приятели за Деня на студента. Някой го пуска онлайн и така стига до телевизионния ефир, съобщава Bulgaria ON AIR.", "date": "2018.02.11", "title": "Руският \"Satisfaction\" – от възмущение до солидарност"}
{"url": "https://www.dnes.bg/politika/2018/02/11/sdrujenieto-trifonov-dimitrov-sledvashta-paterica-na-gerb.367709", "text": "\r\n                        \r\n                        \r\n                        \r\n                    \"В политиката трябва да има устоичиви позиции. България деградира - у нас  всичко е ТВ формат\", характеризира новата партийна заявка той.\n\n\nОтносно Инстанбулската конвенция неговото мнение е, че КС вероятно ще се произнесе, че няма нарушение на  Конституцията.\"Този казус няма  как да бъде разрешен в КС. Идеята за социалния пол ме притеснява в  конвенцията. Нито ПЕС, нито БСП имат интерес конфликът между тях да се  задълбочи\", обясни той и допълни, че \"имаше момент, в който Нинова и Станишев взаимно се  рекламираха, защото им беше удобно\".Според него партиите и от двете страни не поставят важните въпроси за корупцията, защото в някакъв момент много хора от тях ще се окажат уязвими.\"Затова не се отваря завесата докрай. Никой не пита: \"Защо се монополизира българската икономика?\" Ролята на БСП се свежда само да участва в дебат, дали трябва да има една, или две кабинки в Пирин, но не и да поставя болезнените теми\", смята Стоилов.Мнението му, че \"страх очевидно има у всички политически партии\".\r\n\r\n ", "date": "2018.02.11", "title": "Сдружението Трифонов-Димитров - следваща патерица на ГЕРБ?"}
{"url": "https://www.dnes.bg/health/2018/02/11/hapvaite-mocarela-za-zdravi-kosti-i-pri-anemiia.367640", "text": "Тя е един от най-търсените млечни продукти. Моцарелата – меко, прясно сирене с невероятен вкус и текстура, което обичаме да добавяме към салати, паста, пица, предястия. Класическата моцарела се прави от биволско мляко, но се предлагат и такива варианти на сиренето, които са направени от краве мляко. Родината на моцарелата е Италия.Въпреки че по-често я приемаме като част от италианската кухня, тя има редица ползи за здравето. Така например, съдържа добри количества витамини Е, D, А, фосфор. Консумацията ѝ благоприятства здравето на кожата, очите, подобрява паметта. Но добрите ѝ качества не се изчерпват само с това.Вижте защо италианците не сядат на масата без нея.Сиренето моцарела е добър източник на биотин, познат също като витамин B7. Тъй като това хранително вещество е водоразтворимо, тялото не го съхранява. Консумацията на този вариант на сирене може да ви осигури едни добри количества на витамина и да се намали неговия дефицит, особено по време на бременност.Биотинът е важен за здравето и красотата на ноктите, косата, а според проучвания може да помогне за намаляване нивата на кръвната захар при хора с диабет.", "date": "2018.02.11", "title": "Хапвайте моцарела за здрави кости и при анемия"}
{"url": "https://www.dnes.bg/stranata/2018/02/11/api-zatvariat-se-pytishta-v-stranata-poradi-snegonaviavaniia.367710", "text": "Затварят се пътища в страната поради снегонавявания и силен вятър, съобщиха от Агенция \"Пътна инфраструктура\" /АПИ/.Временно се затварят пътят Нови Пазар - Тръница, пътят Нови Пазар - Секулово, пътят Никола Козлево - Пет могили, пътят Никола Козлево - Цани Гинчево, пътят Векилски - Орляк, пътят Мадара - Нови Пазар, пътят Каспичан - Златна Нива.Проходът \"Печинско\" е забранен за автомобили над 12 т.Временно се ограничава движението в активната и изпреварваща лента на автомагистрала \"Тракия\" при км 21 в посока София, поради пътен инцидент. Движението се осъществява в аварийната лента.Шофьорите да се движат с повишено внимание и в областите Шумен и Разград поради интензивен снеговалеж.От АПИ препоръчват на водачите на автомобили да избягват движението в  тези участъци и да се съобразяват с ограниченията и действията на пътна  полиция. Шофьорите, на които им предстои пътуване, е необходимо да тръгват на път с автомобили подготвени за зимни условия.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ и по всяко време от денонощието на тел. 0700 130 20 в АПИ. \r\n ", "date": "2018.02.11", "title": "АПИ: Затварят се пътища в страната поради снегонавявания "}
{"url": "https://www.dnes.bg/health/2018/02/11/koga-i-kak-da-masajirame-bebeto.367589", "text": "Масажът е важна част от ежедневната грижа за бебето. Той е чудесно преживяване не само за детето, но и за родителите и в същото време подпомага изграждането на добра емоционална връзка между тях. Масажът обикновено се превръща в част от вечерния ритуал за подготовка на бебето за сън. Той е естествен завършек на целия процес и води до успокояване и по-лесно заспиване. Бебето до навършване на 1 година претърпява най-бурното си развитие. Това е свързано с ежедневно усвояване на огромно количество информация. Посредством масажа се подпомага освобождаването от всички натрупани емоции през деня и успокояване на пренатоварената нервна система. Така детето се отпуска и вече е готово за нощния сън.  Това зависи от бебето и от самите Вас. В много случаи родителите масажират бебето след банята и непосредствено преди заспиване. Така се изгражда условен рефлекс у детето, в резултат от което то разбира, че е дошло време за сън. Изграждането на ритуал за заспиване е от ключово значение за бързото приспиване и здравословния и непробуден сън. Важно е все пак да избягвате масажирането на бебето непосредствено след нахранването му. Това може да доведе до повръщане на храната, така че се препоръчва да се изчака поне 45 мин след храна. Масажът трябва да доставя удоволствие и да води до успокояване на бебето. Ако забележите, че не е в настроение или не се забавлява и наслаждава на масажирането, по-добре го преустановете.  ", "date": "2018.02.11", "title": "Кога и как да масажираме бебето?"}
{"url": "https://www.dnes.bg/sport/2018/02/11/silen-viatyr-otloji-start-s-nashe-uchastie-na-olimpiadata.367712", "text": "Организаторите на Пьонгчанг 2018 бяха принудени да отложат старта на спускането в алпийските ски на олимпийските игри заради силен вятър. В това състезание трябваше да участват българските алпийци Алберт Попов и Камен Златков.Според предварителната програма спускането трябваше да започне в 4:00 часа тази сутрин българско време, но заради атмосферните условия беше отложено. Ветровете на места в зимния център в Чонсон достигаха до 100 км/ч. Състезанието е преместено за четвъртък, когато по програма беше стартът в Супер Джи, който пък е отложен за петък.Прогнозата за утре също сочи силни ветрове, заради което беше отменена тренировката за спускане в алпийската комбинация. Самият старт в комбинацията остава по програма за вторник.Организационният комитет в Пьонгчанг е  предупредил спортисти и фенове за възможно падане на температурите на  въздуха до минус 25 градуса. \"Днес ще има много силен  вятър, а времето ще остане такова до 14-и февруари. Тогава температурите  може и да паднат до минус 25 градуса. Препоръчваме на всички да се  обличат топло\", заяви представителят на Организационния комитет Сон Пък Ю.Подобна беше климатичната обстановка по време на церемонията  по откриването и организаторите започнаха раздаване на шапки, пончо, одеала, грейки и горещи пакети за ръце и за крака на зрителите.В Пьонгчанг се увеличават броят на заболелите от норовирус - 158 човека, коментира пред журналисти Пък Ю.  \"Но нито един спортист към момента не се е оплакал\", добави още шефът.По-рано през вчерашния ден бяха регистрирани 11 нови случая на заразяване. Повече от 1200 души, отговарящи за охраната на състезанията, бяха отстранени и заменени с други такива служители, за да бъде ограничено разпространението.Организаторите продължават да търсят източника за заразата, като бяха проверени качествата на водата и беше направена инспекция на олимпийските обекти, ресторанти и хотели. Симптомите на норовируса включват гадене, повръщане, диария, стомашни и мускулни болки, главоболие и температура.\r\n ", "date": "2018.02.11", "title": "Силен вятър отложи старт с наше участие на Олимпиадата "}
{"url": "https://www.dnes.bg/notifikacii/2018/02/11/izrael-udarite-v-siriia-sa-preduprejdenie-za-iran.367711", "text": "Израелският министър на разузнаването Израел Кац каза, че с ударите си по ирански обекти в Сирия Израел е изпратил съвсем ясно послание на Иран - че няма търпи никакви ирански военни позиции близо до границите си, съобщи Асошиейтед прес.Кац каза също, че на иранците ще им е необходимо време, за да осъзнаят какво се е случило и да се запитат как Израел е знаел \"как да нанесе ударите си\". \nСлед като свали дрон, навлязъл в неговото въздушно пространство, Израел предприе вчера голяма офанзива в Сирия.Израелските военни съобщиха, че са поразили четири ирански позиции и осем сирийски обекта, като са нанесли сериозни щети. Израел твърди, че е разрушил сирийски команден щаб и контролен бункер.Сирийският център за наблюдение на човешките права - неправителствена организация, която следи ситуацията в Сирия - съобщи, че при вчерашната безпрецедентна вълна от израелски удари в Сирия са убити най-малкото шестима сирийски войници и биещи се на тяхна страна бойци от несирийски формирования.Снощи израелският премиер Бенямин Нетаняху заяви, че няма да позволи на Иран да пусне корени в Сирия \"Израел иска мир, но ние ще продължим да се защитаваме решително срещу всяка атака и срещу всеки опит на Иран да пусне корени във военен план в Сирия и на друго място\", каза Нетаняху.Еврейската държава извърши вчера серия от въздушни удари в Сирия, като порази сирийски военни цели, но също и ирански цели. Иран е съюзник на режима в Дамаск.Нетаняху каза, че е разговарял за ситуацията и с руския президент Владимир Путин. \"Повторих пред него нашето задължение и право да се защитаваме срещу атаки от сирийска територия. Ние се договорихме с Путин да продължим координацията между армиите на двете страни\", каза Нетаняху. Той съобщи, че е говорил и с американския държавен секретар Рекс Тилърсън.По повод телефонния разговор на Путин с Нетаняху в съобщение на Кремъл се казва, че \"руската страна се е изказала за избягване на каквито и да е стъпки, които биха могли да доведат до ново усложняване, което ще е опасно за всички противопоставящи се страни в региона\", предаде ТАСС.Същевременно американското министерство на отбраната каза, че САЩ напълно подкрепят правото на Израел да се защитава срещу заплахи, съобщи говорителят на Пентагона Адриан Ранкин-Галъуей.\"Американското министерство на отбраната не е участвало в тази военна операция. Израел е нашият най-близък партньор в областта на сигурността в региона и ние напълно подкрепяме неговото присъщо право да се защитава срещу заплахи за неговата територия и неговия народ\", каза говорителят.\"САЩ са дълбоко обезпокоени от днешната ескалация на насилието над израелската граница и силно подкрепят суверенното право на Израел да се защитава\", каза Галъуей. Тя допълни, че иранските заплахи и амбиции за власт и доминираща роля излагат на риск народите от региона - от Йемен до Ливан.Същевременно постоянният представител на Израел в ООН Дани Данон призова Съвета за сигурност на организацията да разкритикува изпращането от Иран на дрон към израелската територия, предаде Асошиейтед прес.\"Всички наши предупреждения относно Иран се оказаха правилни. Ние няма да толерираме никакво нарушение на нашия суверенитет\", каза Данон. Той призова Съвета за сигурност да осъди иранските действия и \"да сложи незабавно край на иранските провокации\".Израел каза, че е унищожила дрона, след като е навлязъл в израелското въздушно пространство и после е унищожила и иранските инсталации в Сирия, откъдето той е бил изстрелян, припомня АП.При израелските удари бяха поразени 12 обекта в Сирия. В нанасянето на ударите са участвали 8 израелски самолета. При завръщането си един от израелските самолети, нанесли ударите, бе  поразен от сирийска ракета и се разби на израелска територия. Пилотите на поразения самолет са катапултирали и са в болница, като единият е в тежко състояние. (БТА)\r\n ", "date": "2018.02.11", "title": "Израел: Ударите в Сирия са предупреждение за Иран"}
{"url": "https://www.dnes.bg/crime/2018/02/11/petima-postradaha-v-katastrofa-na-am-trakiia.367713", "text": "Петима души са пострадали при пътен инцидент на автомагистрала \"Тракия\" тази сутрин, съобщиха от Агенция \"Пътна инфраструктура\".Пострадалите са приети в УМБАЛ \"Св. Анна\" - София, те са стабилизирани и без опасност за живота.Сигнал за катастрофата е подаден малко след 8.30 часа днес. По първоначални данни лек автомобил е самокатастрофирал при 21 км на АМ “Тракия“ в посока София.Извършва се оглед. Пътни полицаи на място регулират движението.", "date": "2018.02.11", "title": "Петима пострадаха в катастрофа на АМ \"Тракия\""}
{"url": "https://www.dnes.bg/sofia/2018/02/11/koi-stolichni-kvartali-ostavat-bez-voda-utre.367715", "text": "\"Софийска вода\" временно ще прекъсне водоснабдяването в някои части на столицата утре, 12 февруари, съобщиха от дружеството.Във връзка с подмяна на редуктор за налягането във водопроводната мрежа на ул. 689, местност „Мала кория“, кв. „Княжево“, се налага спиране на водоподаването от 10:00 до 17:00 часа на клиентите на „Софийска вода”, живеещи в местността „Мала кория“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. „Мала кория“ №37.Във връзка с изграждане на сградно водопроводно отклонение на ул. 68, кв. „Враждебна“, се налага спиране на водоподаването от 09:00 до 21:00 часа на клиентите на \"Софийска вода”, живеещи на ул. 51, ул. 55, ул. 68, ул.8. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. 68 и ъгъла с ул. 57.Поради подмяна на сградно водопроводно отклонение на ул. „Димитър Търкаланов\", жк. \"Лозенец“, се налага спиране на водоподаването от 10:00 до 18:30 часа на клиентите на \"Софийска вода”, живеещи в района на:\r\nул. „Димитър Търкаланов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Димитър Търкаланов“№12.Заради подмяна на редуктор за налягането във водопроводната мрежа на ул. \"Шишманова конница“, вилна зона \"Бояна“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Дренето“, ул. „Белия кладенец“, ул. „Боянска легнда“, ул. „Шишманова конница“, ул. „Каменарче“, ул. „Каменно здание“, ул. „Яньовица“, ул. „Матей Преображенски“, ул. „Маруша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боянска китка“ №13.Във връзка с диагностика на уличен водопровод на ул. \"Ст. Л. Костов\", Промишлена зона „Хладилника“, се налага спиране на водоподаването от 09:30 до 18:00 часа на клиентите на \"Софийска вода”, живеещи в района на:\r\nул. „Ст. Л. Костов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ст. Л. Костов“ №20.\r\n ", "date": "2018.02.11", "title": "Кои столични квартали остават без вода утре"}
{"url": "https://www.dnes.bg/notifikacii/2018/02/11/predotvratili-kiberataka-na-olimpiiskite-igri-v-piongchang.367716", "text": "Организаторите на Зимните олимпийски игри в Пьонгчанг обявиха, че са предотвратили кибератака по време на петъчната церемония по откриването, но отказаха да разкрият още детайли.\r\nЕлектронните системи на игрите, в това число интернет и телевизионния сигнал, бяха засегнати преди два дни, но организаторите обявиха, че не е било попречено в критична степен на оперативната работа, съобщи bTV. \r\n\"Поддържането на сигурността при оперативната работа е нашата основна задача. Ние няма да коментираме този въпрос, с който продължаваме да се занимаваме. Нашите системи са така сигурни, че работата им продължава, заяви говорителят на МОК Марк Адамс.\r\nПопитан дали организаторите са наясно кой стои зад тази атака, Адамс отговори: \"Аз със сигурност не знам, но най-добрата международна практика показва, че не става дума за атака\".\r\nЗимните олимпийски игри се провеждат само на 80 километра от границата на Южна Корея с КНДР и двете страни чисто формално се намират във война, след като военният конфликт на полуострова от 1950-1953 година не е прекратен с мирен договор.\r\nВ последните месеци и по повод олимпийските игри се наблюдава увеличено доверие между двете страни и много двустранни срещи, а спортистите им дефилираха заедно на церемонията по откриването. В Сеул се надяват, че и след края на състезанията ледът в отношенията ще бъде стопен\r\n ", "date": "2018.02.11", "title": "Предотвратили кибератака на олимпийските игри в Пьонгчанг"}
{"url": "https://www.dnes.bg/world/2018/02/11/jena-e-ubita-12-sa-raneni-pri-napadenie-v-pekinski-mol.367714", "text": "Една жена бе убита и 12 души бяха ранени днес, след като мъж нападна с нож посетители на търговски център в пекинския район Сидан, съобщи Ройтерс, цитирайки полицията.Нападателят бе задържан. Съобщава се само фамилното му име - Чу, на 35 години от северната провинция Хънан. Той е казал, че е извършил нападението \"като израз на недоволство\", но не е уточнил от какво.Ранените са били откарани в болница, където една жена е починала.Престъпленията, придружени с насилие, са редки в Китай в сравнение с много други страни. Мерките са сигурност в големите градове са много сериозни, но през последните години имаше поредица от нападения с ножове или брадви, като много от тях бяха срещу деца, отбелязва Ройтерс.Сидан се намира в западната част на Пекин и е един от главните търговски райони на града. Там се намират едни от най-големите и популярни търговско-развлекателни центрове на китайската столица.\r\n ", "date": "2018.02.11", "title": "Жена е убита, 12 са ранени при нападение в пекински МОЛ"}
{"url": "https://www.dnes.bg/stranata/2018/02/11/drift-shofiori-po-zasnejenite-pytishta-v-smoliansko.367717", "text": "Шофьори, изпробвали дрифт изпълнения и екстремни маневри по заснежените пътища, са създали проблеми при пътното разчистване в района на прохода \"Превала\" тази нощ, съобщиха от Областната администрация в Смолян.Проблемната ситуация е предизвикана от  компания младежи от града, решили да изпробват дрифт изпълнения при  зимни условия.Шофьорите, експериментиращи екстремни завои  върху снега, създават риск за сблъсък със снегопочистващите машини,  обясни пред БТА Адриян Петров, заместник областен управител.Дрифт хулиганите изчезнали от пътя след появата на полицейските коли.Снеговалежът в област Смолян продължава. За прохода \"Печинско\" е въведено ограничение за товарните автомобили над 12 тона да бъдат без ремаркета и полуремаркета. ", "date": "2018.02.11", "title": "Дрифт шофьори по заснежените пътища в Смолянско"}
