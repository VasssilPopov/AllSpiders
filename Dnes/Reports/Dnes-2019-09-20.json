{"url": "https://www.dnes.bg/snimka-na-denia/2019/09/20/za-pochivnite-dni-vremeto-slynchevo-no-esenno.423559", "text": "Слънчево и сравнително топло ще бъде времето през почивните дни около Деня на Независимостта на България, сочи прогнозата на НИМХ.\n\r\nПрез нощта ще бъде предимно ясно. Вятърът в повечето райони ще стихне. Минимални температури ще са между 5 и 10 градуса, в котловинните полета и в североизточните райони малко по-ниски и на отделни места там са възможни и първите есенни слани.\n\r\nВ събота ще бъде слънчево, с временни увеличения на облачността над източната половина от страната. Ще духа слаб изток-североизточен вятър. Ще бъде по-хладно от обичайното с максимални температури между 18 и 23 градуса, в София около 18 градуса.\n\r\nНад Черноморието ще бъде предимно слънчево с временни увеличения на облачността, но без валежи. Ще духа до умерен север-североизточен вятър. Максималните температури ще са между 17 и 20 градуса. Температурата на морската вода ще е 23-24 градуса. Вълнението на морето ще бъде 2-3 бала.\n                \n                \n                \r\nНад планините ще бъде предимно слънчево. Ще духа слаб, по високите части на планините умерен север-северозападен вятър. Максималната температура на височина 1200 метра ще е около 14 градуса, на 2000 - около 7 градуса.\n\r\nВ неделя ще бъде слънчево. Сутринта ще е и почти тихо и минимални температури в повечето места ще са между 4 и 9 градуса. На отделни места в котловинните полета и в североизточните райони са възможни и първите есенни слани. \n\r\nПрез деня ще се появи слаб вятър от юг-югоизток и ще започне затопляне. Дневните температури ще са между 20 и 25 градуса. \n\r\nВ понеделник денят също ще започне със слънце и ниски минимални температури, но от запад облачността ще се увеличи и към вечерта и през нощта срещу вторник на отделни места ще превали.", "date": "2019.09.20", "title": "За почивните дни: Времето слънчево, но есенно"}
{"url": "https://www.dnes.bg/sport/2019/09/20/senshi-4-izpravia-mladiia-ni-muai-tai-talant-ali-iuzeir-sreshtu-shampion-na-kazahstan.423629", "text": "Един от младите ни бойни таланти Али Юзеир, който само преди дни постигна престижна и категорична победа над шесткратен световен шампион по муай тай на една от най-големите професионални гали в Копенхаген, сега ще дойде в България, за да направи дебюта си на професионалната сцена на SENSHI. На 26 октомври в Двореца на културата и спорта във Варна юношата на варненския спортен клуб \"Вокил\", който от години живее и тренира в Дания, ще се изправи срещу националния шампион по киокушин на Казахстан за 2018 г. и носител на награда от Азиатската шампионска лига Серали Абилкасим.\r\n    \r\nСблъсъкът между двамата ще бъде в категория до 70 кг по правилата на Професионалната лига на Световния киокушин съюз. Юзеир има десетки титли зад гърба си. През юли той постигна впечатляваща победа на професионална гала в Италия срещу представител от домакините, а през 2018 г. завоюва световната титла по муай тай на WMF. Бил е и балкански шампион по кикбокс за 2017 г.\n                    \n                    \n                \n                \n                \n                \r\nИ двамата бойци са на 20-годишна възраст, като при Юзеир отива преимуществото да е по-висок. Българинът е 186 см, докато шампионът на Казахстан е висок 172 см. Абилкасим, обаче, разполага с друга важна преднина – опит на ринга на SENSHI и предишна победа по новия правилник на Професионалната лига на Световния киокушин съюз. \n\r\nНа третото издание на зрелищната гала през юли в Камчия казахстанецът надви боец от Беларус с мощно дясно кроше, което му подпечата победа с технически нокаут. По пътя си към купата на SENSHI Серали беше спрян от 31-годишния Сулиман Косумов от Русия, който също е част големите звездни имена в бойната карта на SENSHI 4. Косумов е финалист от супертурнира Tatneft. На 26 октомври в Двореца на културата и спорта той ще бъде голямото предизвикателство пред Богдан Шумаров.\n\r\nМного атрактивна се очертава да бъде и срещата на третия българин, който към момента е ясен от бойната карта на SENSHI – Николай Йоргов. Той ще се изправи срещу японец, който е обявен за пети в класацията на 100-те най-добри киокушин бойци в света.\r\n \r\nЗрелището на 26 октомври ще бъде допълнено от още 9 много класни мача по кикбокс и киокушин, които тепърва ще бъдат обявени. Специален гост на галата ще бъде легендата от К-1 Петер Артс. Той ще пристигне във Варна с четирима от своите най-добри бойци, които ще се бият на арената на SENSHI.\n\r\nБилетите за бойното шоу вече са в продажба на цени от 10 лв. и 20 лв. в мрежата на ", "date": "2019.09.20", "title": "SENSHI 4 изправя младия ни муай тай талант Али Юзеир срещу шампион на Казахстан"}
{"url": "https://www.dnes.bg/obshtestvo/2019/09/20/na-svoboda-djok-polfriiman-izleze-ot-sofiiskiia-zatvor.423637", "text": "\n\r\nОсъденият за убийството на Андрей Монов - Джок Полфрийман, излезе от затвора този следобед. \n\n\nПреди ден състав на Апелативния съд в София реши, че австралиецът излиза на свобода, след като излежа повече от половината от своята 20-годишна присъда.\r\nПолфрийман няма валидни документи за самоличност и затова е предаден на Дирекция \"Миграция\".\r\nАвстралиецът е в ареста от края на 2007 г., когато извърши убийството в центъра на София. След спор и сбиване тогава с компанията на Монов австралиецът намушка фатално с нож студента и рани Антоан Захариев.\n\r\nЗаради решението на съда по-рано днес в българския парламент се разгоря сериозна дискусия. Лидерът на БСП Корнелия Нинова определи решението като \"позор\" на българския съд. Премиерът Бойко Борисов отказа директно да коментира решението, но даде да се разбере, че също не е доволен от пускането на Полфрийман на свобода.\n                    \n                    \n                \n                \n                \n                \r\n ", "date": "2019.09.20", "title": "На свобода: Джок Полфрийман излезе от Софийския затвор"}
{"url": "https://www.dnes.bg/notifikacii/2019/09/20/stopeni-trybi-izgorena-ekipirovka-sauditska-arabiia-pokaza-shtetite.423610", "text": "Властите в Саудитска Арабия позволиха на местните медии да инспектират петролните рафинерии, ударени от дронове по-рано, за което Рияд и Вашингтон обвиняват Иран, преде Reuters, цитиран от агенция \"Фокус\".\r\nКадрите от петролната инфраструктура на \"Сауди Арамко\" показват стопени тръби и изгорена екипировка. Техеран обеща ответни действия, ако след атаките последват удари срещу Иран.\r\nТе отказаха да поемат отговорност за ударите, които причиниха сериозни щети върху износа на петрол на Саудитска Арабия.\r\nЖурналистите станаха свидетели и на работата по възстановяването на инфраструктурата в Хурайс, ударена според властите в Рияд от четири ракети.\r\n\"Убедени сме, че ще успеем да се върнем към пълният си капацитет до края на септември“, заяви генералният мениджър на \"Сауди Арамко\" и уточни, че се работи ден и нощ за възстановяването на рафинерията.", "date": "2019.09.20", "title": "Стопени тръби, изгорена екипировка: Саудитска Арабия показа щетите"}
{"url": "https://www.dnes.bg/photo/2019/09/20/cialata-planeta-izleze-na-protest-zaradi-promenite-v-klimata.423580", "text": "\n\r\n\r\n\r\nВ определени моменти от историята лидерите се провалят и не предприемат действия в критичен за тях момент, оставяйки най-младите да поемат отговорност и да се справят с проблема. През 1986 година Genesis изпълняват Land of Confusion, а гласът на Фил Колинс обещава, че неговото поколение ще поправи нещата. Е, това не се случи. Вместо това Земята е в още по-тежка ситуация. За това днес, точно преди срещата за климата на ООН, стотици хиляди младежи излязоха по улиците на целия свят, за да настояват действия срещу пагубното затопляне на планетата ни.\r\n                \n                \n                От Великобритания до Нигерия, от Австралия, през Европа до Индия, младите хора са гневни на бездействието на политиците.\r\nПърви по улиците излязоха австралийците. До момента близо 300 хил. души маршируват в полза на климата. Сред тях е 16-годишната Джина Хейл: \"В училища уча за глобалното затопляне и за действията, които трябва да предприемем. И все пак виждам, че нищо не се случва. Объркана съм. За това днес съм тук, да заявя позицията се, а не само да говоря.“\r\nВ рая също протестират – хора от различни племена на Соломнските острови също се събират на о. Марово за да изразят позицията си.\r\nБлизо 1,1 милиона деца се очаква да пропуснат учебните си занятия днес и да излязат по улиците на Ню Йорк. Младежите от Банкок вече маршируваха по улиците, а малка група активисти изразиха позицията си с пърформънс в Сеул, Южна Корея. Те изписаха SOS с екосъобразни LED лампички.\r\nНякои от участниците в продължаващите месеци протести в Хон Конг също се включват в недоволството от липсата на действия относно проблема с климата. Само 1% от енергията в автономния от Китай град се произвеждат от възобновяеми източници.\r\nВ Индонезия, докато 800 хил. акра гори са обгърнати в пламъци, хората се събраха на плажа Санур в Бали. Хиляди граждани бяха евакуирани заради пожарите. 9000 пожарникари се борят със стихията. Димът и замърсяването от нея стигна до съседните държави Малайзия и Сингапур.\r\nВ Индия милиони хора остават без вода заради климатичните промени. Учениците в Делхи излязоха по улиците с надписи, които гласяха \"Къде е правото ми да дишам?“ В Нигерия тълпата в Лагос, град, който потъва заради глобалното затопляне, не бе голяма. Едва 30 души се събраха в центъра на града. Но в столицата Абуджа картинката бе друга – хиляди настояваха за промяна, повечето – носещи зелени тениски. За първи път подобен протест имаше и в афганистанската столица Кабул, където се събраха около 100 младежи.\r\nПовече от 180 протеста са организирани днес във Великобритания. Кметът на Лондон изяви своята подкрепа към активистите, а гласовете на недоволните и ядосани деца ехтят из целия град.\r\nВ Африка стотици хора излязоха по улиците на столици и големи градове като Найроби, Претория, Йоханесбург др., за да приковат вниманието върху опасностите от климатичните промени. Експерти казват, че Африка е най-уязвимият от климатичните промени континент, който е най-неподготвен да се справя с тях\r\nМладежите в Берлин блокираха цели улици, а тези в Страсбург настояват всички дизелови и бензинови коли да бъдат забранени до 2025 година.  Маршируващи има в Осло, Франкфурт, както и в много други европейски градове. \r\nПо думите на Анна Холиган от Холандия нямам как хората там да не са притеснени, тъй като по-голямата част от страната е под морското равнище, а нивото на световния океан се покачва. Иронията е, че макар колелата да са повече от хората, а холандските градове да се опитват максимално много да ограничат автомобилите, европейската статистика показва, че страната е на първо място по деца, страдащи от астма, заради замърсяването от трафика.\r\nВ Русия тийнейджърът Аршак Макичан, вдъхновен от Грета Тунберг, сам протестира за климата. Не само днес, но всеки петък, той излиза със своите лозунги с надеждата, че властите ще му обърнат внимание.\r\nХиляди служители на Amazon, Microsoft, Facebook и Google също ще вземат участие в маршовете за по-чиста планета. \"Трябва да поемем отговорност за вредата от нашия бизнес“, написаха служителите на Amazon в Twitter. \r\n\"Технологията не е зелена\" допълниха тези от Google.\r\n\r\n\r\n ", "date": "2019.09.20", "title": "Цялата планета излезе на протест заради промените в климата"}
{"url": "https://www.dnes.bg/balkani/2019/09/20/prolivni-dyjdove-potopiha-solun.423594", "text": "Улиците на Солун са под вода, а десетки сгради бяха наводнени след проливни дъждове в Гърция.\r\nДвама мотоциклетисти са били хванати в капана на придошлите води.  Единият от тях е успял сам да се измъкне от водата, но другият е  потърсил помощ от полицията, пишат от агенция \"Фокус\".\r\nСъобщава се, че противопожарната служба е получила сигнали за изпомпване на вода от 17 къщи. Седем души са били евакуирани заради наводненията в областта на Ефкарпия.\r\nТрафикът в Солун е затруднен, съобщава се и за катастрофи заради хлъзгавите пътища.", "date": "2019.09.20", "title": "Проливни дъждове потопиха Солун "}
{"url": "https://www.dnes.bg/stranata/2019/09/20/sozopolski-selishta-na-protest-zaradi-voda-bokluci-i-imoti.423533", "text": "Жители на три созополски селища протестират за имотите си, боклука и водата. Десетки жители на Черноморец, Присад и Атия се събраха сутринта в центъра на Черноморец.\r\nПредставителите на Атия не желаят изграждането на площадки за опасни токсични отпадъци близо до селището. Считат, че това е опасно за тях. Това не е първият им протест. През август на друг такъв те повдигнаха въпроса.\r\nПристигналите хора от село Присад пък имат проблем с водоснабдяването. Преди време се ползвали за поливни нужди водата от язовир Мандра. Сега подаването оттам е прекъснато. Хората поливат с питейна вода и това води до проблеми с дебита, а и продукцията им се оскъпява.\r\nЖителите на Черноморец, излезли днес на пореден протест, са поставяли и преди по този начин своите въпроси. Те са наследници на земи в местностите \"Акра\", \"Таласакра\", \"Аклади\" и \"Червенка\", пише БТА.\r\n                    \n                    \n                \n                \n                \n                Земите са им били отнети, след това са попаднали в активите на Министерството на отбраната. Необходимостта от тези земи за министерството към този момент е изгубена. Хората си искат обратно имотите, но се опасяват, че те ще бъдат продадени на трети лица.\r\n ", "date": "2019.09.20", "title": "Созополски селища на протест заради вода, боклуци и имоти"}
{"url": "https://www.dnes.bg/muzika/2019/09/20/liubo-kirov-se-vkliuchi-kym-pavell-venci-venc-s-ne-bih-mogyl.423583", "text": "Песента e изповед към най-близките им хора и тръгва ексклузивно в радио ефира днес\r\nЛюбо Киров се включва към новия музикален проект на Pavell & Venci Venc’ \"Не бих могъл\". Историята на парчето в цифри събира две жени на обща възраст от 30 години, едни щури 24 часа, приключили с 4 готови парчета, и 10-секунден среднощен разговор с един от най-успешните изпълнители в съвременния бг поп, отбелязват от екипа.\r\nНовият проект следва стремежа на хип-хоп дуото да вдига нивото си в музиката като експериментира с различни стилове и вдъхновяващи колаборации. Парчето ще влезе и във втория албум на артистите, който ще се появи на бял свят до края на тази година.\r\n                    \n                    \n                \n                \n                \n                Историята на \"Не бих могъл\" започва в една пролетна нощ, когато Pavell & Venci Venc’ се събират в къща на Балкана, за да кроят бийтове с братята Пламен и Иво.\r\nОще след първото прослушване на едно от най-емоционалните парчета родени там, единодушно решават, че споделената мъдрост в тембъра на Любо Киров би придала изключителна стойност на песента. Канят го да се включи със спонтанно телефонно обаждане след полунощ, пускат му парчето и два дена по-късно той е в студиото им и записва един от най-въздействащите припеви в българската музика.\r\nPavell & Venci Venc’ имат особен сантимент към парчето, което посвещават на най-близките си хора. Павел излива душата си пред любимата жена, а куплетът на Венци е своеобразна изповед към дъщеря му Агуая. \"Това е песен за онези срещи по пътя, които ни вдигат на следващо ниво като човеци и ни карат да гледаме към бъдещето на дълги светлини.\", коментират Pavell & Venci Venc’.\r\n\"Изключително доволен съм от начина, по който Павел и Венци продуцираха парчето, и се надявам емоционалният му заряд да раздвижи меломани от всякакви възрасти. \"Не бих могъл\" е пример за една много добра приемственост между музикалните поколения.“, споделя Любо Киров.\r\nПесента тръгва с ексклузивна премиера по българските радиа днес, а видеото ще бъде представено през октомври.", "date": "2019.09.20", "title": "Любо Киров се включи към Pavell & Venci Venc’ с \"Не бих могъл\""}
{"url": "https://www.dnes.bg/world/2019/09/20/kitai-na-svetovnite-pazari-s-razrabotki-za-bydeshteto.423647", "text": "Трансатлантическите отношения имат много аспекти – освен търговски и икономически, те са и много тесни в областта на сигурността, международните отношения и дипломацията. След идването на Доналд Тръмп на поста президент на САЩ те бяха подложени на сътресения, основно в икономическата област, и също във военната, пак с икономически измерения. Очевидно е, че американският президент е един от тези лидери, които търсят повече протекционизъм за собствените си икономики, каза Ивайло Калфин.\n\r\n\"Едва ли може да се говори за съперничество между САЩ и ЕС. Връзките, които са градени след Втората световна война, не са случайни. Те стабилизират целия световен мир, особено след края на Студената война\".\n                    \n                    \n                \n                \n                \n                \r\n\"Китай влиза доста умно на световните пазари – чрез технологиите. Китай показа, че може да балансира между външния пазар и вътрешното потребление, така че да стимулира икономическия си ръст. Те успяха да влязат във важни технологични области, които са свързани с икономиката на бъдещето – пример за това е Huawei и техните разработки за бъдещето. Това би следвало да запали една червена лампа у всички останали, че вече имат един реален конкурент\", отбеляза Калфин.\n\r\nТръмп заяви, че много неща не го устройват и заплаши да изведе САЩ от Световната търговска организация (СТО). От друга страна, виждаме и Русия и Китай, които протекционистично и с държавна помощ развиват икономиките си, напълно в противоречие на правилата на СТО. Европа не би трябвало да остане единствения пазител на „стария ред“ в СТО и би следвало да участва доста по-активно в новото договаряне\", обясни гостът.\n\r\n\"Интернет гигантите, които Франция иска да обложи с данъци, на практика не плащат нищо никъде, което просто не е честно\", посочи Калфин.\n\r\nТой обясни, че още, че няма никакъв смисъл Европа да облага своите производители с такса за въглеродните емисии, ако позволява стоки от Турция, Украйна, Грузия и други държави, които не спазват подобни правила, да влизат свободно на европейския пазар. \n\r\n", "date": "2019.09.20", "title": "Китай на световните пазари с разработки за бъдещето"}
{"url": "https://www.dnes.bg/usa/2019/09/20/trevojno-pticite-v-severna-amerika-izchezvat.423556", "text": "Популацията на птиците в Северна Америка е намаляла с една четвърт, т.е. с почти 3 милиарда екземпляра от 1970 г., сочат резултатите от изследване, цитирани от световните информационни агенции.\n\n\r\n\n\r\nНай-засегнати са полските птици, вероятно заради превръщането на ливади и прерии в земеделски земи, както и заради използването на пестициди, които влияят върху цялата хранителна верига, убивайки насекомите. Но популацията на горските птици също е намаляла.\n                    \n                    \n                \n                \n                \n                \r\nДеветдесет процента от загубите са свързани с 12 семейства птици, сред които врабчетата, жълтите овесарки, коприварчетата, косовете и кадънките.\n\r\nТези данни съответстват на намаляването на популацията на птиците другаде, включително във Франция, където Националната обсерватория за биоразнообразието отчете, че броят на полските птици е намалял с 30 процента от 1989 г. до 2017 г., пише БТА. \n\r\nНастоящето изследване комбинира два източника на данни. Става въпрос първо за ежегодни данни, събирани през пролетта, по време на размножителния сезон от хиляди доброволци в съответствие с един и същ метод от 1970 г. Вторият източник е от радари, които регистрират ятата птици по време на миграцията им нощем. Над половината от птиците в Северна Америка мигрират или към южната част на САЩ, или към Централна и Южна Америка.\n\r\nРезултатите от изследването са публикувани в сп. \"Сайънс\".", "date": "2019.09.20", "title": "Тревожно: Птиците в Северна Америка изчезват "}
{"url": "https://www.dnes.bg/temida/2019/09/20/polfriiman-s-dve-seriozni-provineniia-opital-se-i-da-izbiaga-ot-zatvora.423648", "text": "Като гражданин мога да кажа, че решението в настоящия момент по отношение на Полфрийман е необосновано. Това каза министърът на правосъдието Данаил Кирилов по време на брифинг във ведомството.\n\r\n\"В такива случаи би следвало съдът да представи задълбочено своите мотиви. Смятам, че решаващият съд ще обясни вътрешното си убеждение за редуцирането на присъдата\", каза още той.\n\r\nМинистърът поясни, че предсрочното освобождаване на австралиеца е условно, което означава, че при нарушение на закона, той ще доизлежи присъдата си.\n\n\r\nМинистърът посочи, че позицията на затворната администрация е била отрицателна и на двете инстанции в съда. \n                    \n                    \n                \n                \n                \n                \r\n\"Нашето твърдение е, че в законово съобразения срок е имал дисциплинарно нарушение, което е пречка да се упражняват привилегии като намаляване на присъдата\", каза той.\r\nДжок Полфрийман има 2 много сериозни провинения назад в миналото, едното от тях е опасно, а другото е било определено като опит за бягство. Това съобщи зам.-правосъдният министър проф. доктор Николай Проданов.\n\r\nТой не уточни кога е бил опитът за бягство и какъв е бил той. Само посочи, че е бил в началото на присъдата му, съобщи \"\".\n\r\nСамо през миналото лято Полфрийман е имал 3 дисциплинарни наказания, едното е за разлепване на вулгарни стикери. \n\r\nТой ги е обжалвал в съда, едното е отменено, второто потвърдено, делото за отмяна на третото продължава. И трите обаче са заличени, тъй като са станали преди повече от година. \n\r\n\"Написал съм 7 страници отрицателно становище за пускането на Полфрийман, благодарностите му са иронични\", обясни пък Десислав Трайков, зам.-шеф на Софийския затвор защо Полфрийман му е благодарил в единствените си думи, които изрече като свободен човек. \n\r\nТой добави, че е депозирал оставката си заради твърдения на Румен Петков, когото дълбоко уважавал в миналото. \n\r\nМинистърът на правосъдието Данаил Кирилов ще реши дали да я приеме във вторник, когато има среща с Петков", "date": "2019.09.20", "title": "Полфрийман с две сериозни провинения, опитал се и да избяга от затвора"}
{"url": "https://www.dnes.bg/world/2019/09/20/ek-kym-libiia-ne-polzvaite-boino-oryjie-sreshtu-migrantite.423627", "text": "Европейската комисия призова днес Либия да не използва бойно оръжие срещу мигрантите. Повод за този призив станаха съобщенията, че мигрант, слязъл от европейски спасителен кораб, е бил застрелян от либийски граничари.\r\nМного съжаляваме и решително осъждаме този смъртен случай. Използването на бойно оръжие срещу мигрантите е неприемливо, либийските власти трябва да изяснят подробностите по случая, за да не се повтаря и за да бъде понесена отговорност, заяви говорител на ЕК.\r\nПо неговите думи ЕС работи за затварянето на миграционните центрове в Либия и за разкриването на места за прием според международните изисквания.\r\nГоворителят добави, че ЕС осигурява средства за обучението на либийската брегова охрана, за да могат нейните служители да спасяват живот. Обучаваме либийските граничари за човешките права. Нашата цел е да бъде спасен живот, да помагаме на мигрантите да се върнат у дома по сигурни пътища, да осигурим законни пътеки към ЕС на онези от тях, които се нуждаят от международна закрила, добави говорителят, пише БТА.\r\n                    \n                    \n                \n                \n                \n                Той отбеляза, че спасяването на корабокрушенци е въпрос на задължение, а не на избор. ЕК не участва в определянето на мястото, където корабокрушенците да бъдат връщани на брега. Това се прави според международното законодателство, посочи говорителят.\r\nПо неговите думи, когато самолет за наблюдение над Средиземно море забележи бедстващ плавателен съд, летците подават данните към център, а центърът изпраща на място кораби за оказването на помощ.\r\n ", "date": "2019.09.20", "title": "ЕК към Либия: Не ползвайте бойно оръжие срещу мигрантите"}
{"url": "https://www.dnes.bg/usa/2019/09/20/trymp-hardlaineryt-koito-ne-smee-da-vyvleche-sasht-v-konflikt-zad-granica.423465", "text": "Доналд Тръмп е президент с малко идеологически задръжки, но систематично демонстрира страховете си от евентуално въвличане на страната във военни ангажименти зад граница. Това негово виждане се основава на убеждението му, че войни на места като Виетнам, Афганистан и Ирак изтощават ресурсите на Америка у дома, както и репутацията й в чужбина.\n\r\nВъпреки че говори като хардлайнер за американската военна мощ, Тръмп като цяло държи САЩ настрана от международни конфликти. Тази динамична ситуация се оказа във фокуса на вниманието тази седмица, когато неговата администрация все по-настойчиво обвинява Иран, че е пряко отговорен за разрушителната атака срещу саудитски петролни инсталации. Въпреки ескалацията на напрежението, подхранвана отчасти от собствената риторика на Тръмп, президентът демонстрира колебание, връщайки се отново към предизборното си обещание да избягва военни конфликти.\n                    \n                    \n                \n                \n                \n                \r\nГоворейки пред репортери в Лос Анджелис в сряда, Тръмп видя \"ярък знак за сила\" в това, че не е отишъл по-далече в противопоставянето срещу Иран от налагането на нови санкции. \"Какво ни донесе нахлуването в Ирак?\", попита президентът, и добави, че войните \"е много лесно да бъдат започнати\". Що се отнася до Иран, отбеляза той, \"ако се налага да предприемем нещо, ще го направим без колебание\".\n\r\nНеохотата на президента да бъде въвлечен в пълномащабна военна интервенция предхожда отдавна сегашната ситуация в Близкия изток. Извън нареждането му за два ракетни удара в Сирия и свалянето на ирански дрон по-рано тази година, Тръмп държи пръстите си далече от спусъка. Но той използва телефона си да пуска хапливи туитове: от заплаха да унищожи Северна Корея до предупреждение срещу Иран (през последните дни), че американските въоръжени сили са \"с ръка на спусъка\".\n\r\n\"Той е противоположност на Теди Рузвелт (президента Теодор Рузвелт - б.р.): Той крачи шумно и носи клонка, - казва Тим О'Брайън, биограф на Тръмп. - Той иска да вилнее, да изглежда страшен, и да преодолява неувереността си, иска да бъде в центъра на вниманието. Но след твърдия му тон не следват силни военни мерки. В крайна сметка наклонностите му са по-скоро на гълъб, отколкото на ястреб.\"\n\r\nЧетиринайсет месеца преди избирателите да решат дали да го преизберат, Тръмп все повече си спомня за обещанията си от кампанията през 2016 г. - от ангажимента му за рекорден икономически ръст до неговото обещание да върне американските войници у дома.\n\r\nЗа Тръмп, който се кандидатира за президент с двойствени обещания да прекрати участието във военни ангажименти зад граница и да окаже нов натиск върху Иран, последната провокация на Техеран е главоблъсканица. Противоречащите послания, които администрацията отвреме-навреме изпраща, са отражение на вътрешните разногласия в нея и дори на собствените колебания на президента.\n\r\n\"Вижте, аз не се стремя да вляза в нов конфликт, - каза Тръмп в понеделник, - но понякога това се налага.\" Тръмп помни примера с войната в Ирак, която той за кратко поддържаше, преди да стане един от най-яростните й критици. По-късно Тръмп използва този конфликт за язвителни нападки срещу политическите си съперници Джордж Буш и Джон Болтън, който неотдавна бе уволнен като негов съветник по националната сигурност.\n\r\nКогато той и Болтън се оказваха в несъгласие, което се случваше често, твърдят хора от екипа на президента, Тръмп винаги припомняше злъчно на Болтън ролята му на поддръжник на инвазията от 2003 г.\n\r\nТръмп вероятно ще получава почти същите съвети от заместилия Болтън, Робърт O'Брайън. Приближени казаха, че бившия помощник на Болтън е на сходна позиция по редица въпроси с бившия съветник по националната сигурност, но се очаква да възприеме по-мек подход в съветите си към президента.\n\r\nСлед атаката срещу Саудитска Арабия държавният секретар Майк Помпейо директно обвини Иран за \"безпрецедентната атака срещу световните енергийни доставки\". Но той не показа доказателства и Тръмп съзнателно избягна ясно заключение по въпроса, очевидно смятайки, че изпращането на противоречиви послания притъпява вниманието на Техеран, като в същото време позволява на президента да запази опциите си за преговори. Такова мнение изразиха двама души, запознати с разговорите, говорейки при условие за анонимност, защото не са оторизирани да ги дискутират публично.\n\r\n\"Президентът е предпазлив\", каза заместник-прессекретарят на Белия дом Хоган Гидли, \"защото ако днес той удари гонга, че Иран е злосторникът, без да представи доказателства пред американския народ, неизбежно всеки ще казва, че той е военноподпалвач. Истината е, че президентът гледа много трезво на тази атака\" (срещу Саудитска Арабия).\n\r\nТози подход крие рискове: твърде подстрекателски език може да доведе до (военен) удар, а пък отказ от реагиране може да окуражи един безотговорен режим отново да \"постави на изпитание\" Тръмп.\n\r\n\"Рискът е, че такава риторика може да заживее свой собствен живот, но ако ти така и не предприемеш ответни действия, някои хора ще се опитат да се възползват, - каза Джулиън Зелизър, историк на американските президенти в Принстънския университет.- Това поражда напрежение: ще тръгнат ли други страни да \"хапят\" и да отвръщат? Това е много хаотичен подход към външната политика.\"\n\r\nТръмп никога не е служил във въоръжените сили и е получил многократни отлагания на призиви за военна служба, за да избегне изпращане във Виетнам. По-късно той бе яростен противник на войната, не защото беше пацифист, а защото смяташе, че САЩ изглеждат слаби, затъвайки в азиатското блато.\n\r\n\"Виетнам беше бедствие, - каза Тръмп в интервю през 1999 г. - Той беше твърде далече и не ни засягаше по никакъв начин. Мисля, че ако (решим да се намесим някъде), трябва да играем за победа. А ние не отидохме, за да победим. Мисля, че Виетнам можеше да бъде подходящо място, от което да стоим настрана.\"\n\r\nПо време на предизборната си кампания през 2016 г. Тръмп често заклеймяваше \"безкрайните войни\" и се заричаше да не бъде въвличан в подобни изтощителни конфликти. През онзи октомври Тръмп каза по адрес на вашингтонския политически елит: \"Те ни въвлякоха във войни зад граница. Те ни донесоха по-малко сигурност. И това са войни, които те никога не печелят; ние не печелим.\" \n\r\n/БТА/\r\n ", "date": "2019.09.20", "title": "Тръмп - хардлайнерът, който не смее да въвлече САЩ в конфликт зад граница"}
{"url": "https://www.dnes.bg/teatar/2019/09/20/chinari-pokazva-folklora-ni-prez-prizmata-na-syvremieto.423551", "text": "\"Магията на танца\" ще ни представи ансамбъл \"Чинари\" в открито море на 22 септември в Деня на независимостта. \r\nСпектакълът  е част от специална българска програма на борда на един от най-големите круизни кораби в Европа Costa Diadema, известен като Кралицата на Средиземно море.\r\nПетхилядната публика по вода ще може първа да види предпремиерно фрагменти от авторската музикално-танцова импресия \"Магията на танца\", която ще бъде представена във вдъхновяващо нов завършен вид на 12 декември в зала 1 на НДК. \r\nСтава въпрос за първия сред авторските спектакли на ансамбъл \"Чинари\", показващи българския фолклор през призмата на съвремието.\r\n                    \n                    \n                \n                \n                \n                Тази смела крачка  на хореографа и режисьор Асен Павлов в годината на 15-годишнината на трупата поставя началото на нова \"епоха\" за първия независим танцов ансамбъл у нас.\r\nДнес 11 години по-късно музикално-танцовият спектакъл - импресия и темите, вплетени в него, са още по-актуални, а интересът към нетрадиционния прочит на българския фолклор не спира да привлича вниманието и на публиката, и на хората, за които българското народно творчество е извор на вдъхновение.\r\n ", "date": "2019.09.20", "title": "\"Чинари\" показва фолклора ни през призмата на съвремието"}
{"url": "https://www.dnes.bg/world/2019/09/20/mvnr-niama-danni-za-zasegnati-bylgari-pri-poroite-v-gyrciia.423641", "text": "Няма информация за засегнати български граждани при вчерашните силни дъждове в Северна Гърция, включително в Солун, предизвикали наводнения. Това съобщиха от Министерството на външните работи (МВнР).\r\nОт Генералното консулство в Солун информират, че обстановката в града е нормализирана. Валежите снощи са засегнали основно западната част на Солун, където противопожарната служба е оказала съдействие за отводняване.\r\nВ Генералното ни консулство не са постъпвали сигнали за засегнати или пострадали български граждани.\r\nМинистерството на външните работи съветва българските граждани, които пребивават на територията на Гърция или планират пътуване до страната, да следят актуалната информация за метеорологичната обстановка.\r\nПри необходимост от съдействие сънародниците ни могат да се свържат с генералното консулство в Солун на следните телефони: +30 2310 829 210; +30 2310 869 520.", "date": "2019.09.20", "title": "МВнР: Няма данни за засегнати българи при пороите в Гърция"}
{"url": "https://www.dnes.bg/zvezdi/2019/09/20/demi-mur-progovori-za-izneverite-na-ashtyn.423569", "text": "Деми Мур твърди, че Аштън Къчър ѝ е изневерявал няколко пъти, докато двамата са били заедно. Tой дори я притиснал да направят тройка. Двамата бяха женени 8 години - от 2005 г. до 2008 г.\r\n56-годишната актриса разкрива подробности около брака си с Аштън в новата си книга - \" Inside Out\". Звездата посочва, че актьорът ѝ е изневерявал два пъти - с Бритни Джоунс и Сара Лийл.\r\n \r\nПреди време и двете момичета бяха разкривали, че Къчър е добър в леглото. Бритни дори призна, че тя и актьорът са правили секс на дивана в общия дом на Аштън и Деми Мур.\r\n \r\nМур казва, че Къчър я е накарал два пъти да правят тройки и тя съжалява за това.\r\n \r\n", "date": "2019.09.20", "title": "Деми Мур проговори за изневерите на Аштън"}
{"url": "https://www.dnes.bg/stranata/2019/09/20/bez-dogovori-naeti-nepylnoletni-gafove-na-rabotodateli-po-moreto.423586", "text": "С 11.4% е увеличен броят на проверките в морските курортни комплекси през настоящия сезон, показват данните на Главна инспекция по труда. В периода юни-август са извършени 1800 проверки на 1776 работодатели с 44 770 наети при тях. Установени са общо 7001 нарушения. За 670 нарушения на работодателите е потърсена административнонаказателна отговорност, предава Нова телевизия.\n\r\nСлучаите на работа без сключен писмен трудов договор са 155 и намаляват в сравнение с установените по време на кампанията през 2018 г., въпреки по-големия брой проверки. През тази година е създадена организация за упражняване на контрол и през почивните дни.\r\nПрез уикенда освен нови работодатели се проверяваха задължително и такива, при които през седмицата са установявани случаи на работа без трудов договор. Последващият контрол показва, че са единични случаите, при които при повторната проверка отново са установени случаи на недеклариран труд при работодател, при когото вече е констатирано такова нарушение. Изпълняват се като цяло и дадените задължителни за изпълнение предписания. Установените случаи на работа без трудов договор при проверките в почивните дни са 17, но основно при непроверявани работодатели.\n                    \n                    \n                \n                \n                \n                \r\nДва пъти са се увеличили случаите на работещи чужденци от трети държави без разрешение за достъп до пазара на труда у нас, като броят им достига до 99 лица. Това може да се обясни с големия интерес към чуждестранен персонал от страна на българските работодатели. Нарушенията по работното време продължават да бъдат най-често установяваните при сезонната заетост. През 2019 г. те са 1082. Следват ги нарушенията по заплащането на труда - 966.\n\r\nС ¼ намаляват нарушенията по електрообезопасеността на работното оборудване. През кампанията са установени 160 нарушения от този вид. Поражението от електрически ток е една от най-честите причини за трудови злополуки, водещи до смърт. В началото на сезона Инспекцията по труда напомни за типичните нарушения, които заедно с недобре изпълнените временни ел. инсталации в сезонните обекти, повишават този риск.\n\r\nПродължава да нараства броят на наетите непълнолетни. За осемте месеца на 2019 г. Инспекцията по труда е дала 8257 разрешения за работа на непълнолетни - 8065 – за ненавършили 18 г., и 192 – за ненавършили 16 г., което е ръст с повече от 10%.\n\r\nПродължава тенденцията сезонните работници да подават сигнали за неполучени устно договорени суми или за неполучено възнаграждение при работа без трудов договор и то когато лицата вече не работят. Инспекцията по труда отново напомня, че в тези случаи правата на работещите трудно биха могли да бъдат защитени по административен ред, поради липса на доказателства за договорените права.", "date": "2019.09.20", "title": "Без договори, наети непълнолетни: Гафове на работодатели по морето"}
{"url": "https://www.dnes.bg/politika/2019/09/20/rumen-radev-naznachi-nov-shef-na-nso.423624", "text": "Националната служба за охрана е с нов началник, съобщиха от прессекретариата на държавния глава.\n\n\r\n\r\n„На основание чл. 98, т. 7 от Конституцията на Република България във връзка с чл. 8, ал. 5 и чл. 7, т. 3 от Закона за Националната служба за охрана, президентът Румен Радев подписа указ, с който назначава полковник Красимир Станчев на длъжността началник на НСО и го удостоява с висше офицерско звание „бригаден генерал“, считано от 30 септември 2019 г.“, става ясно в съобщението до медиите.\r\n\r\nБившият шеф на службата генерал-майор Данчо Дяков беше освободен в края на август.", "date": "2019.09.20", "title": "Румен Радев назначи нов шеф на НСО "}
{"url": "https://www.dnes.bg/obshtestvo/2019/09/20/pamporovo-zakriva-letniia-sezon-na-21-i-22-septemvri.423585", "text": "Пампорово-Мечи чал закрива летния туристически сезон със зрелищно състезание по спускане с планински велосипеди, съобщиха от \"Пампорово\" АД. Надпреварата е на 21 и 22 септември във Велопарк Пампорово, зона Мечи чал.\r\nЛифтовете в Пампорово-Мечи чал ще работят до 23 септември включително по летния график, след което се спират за обичайната техническа профилактика преди ски сезона.\r\nВ състезанието ще се включат някои от най-добрите български колоездачи, които ще се борят за спечелването на призовите места и за точки в генералната ранглиста на турнира, уточняват организаторите от \"Пампорово\" АД. Над 100 състезатели са заявили участие, като се очакват колоездачи и от съседни страни.\r\n                    \n                    \n                \n                \n                \n                Екстремната надпревара ще се проведе по трасето за спускане под връх Мечи чал в Чепеларе. Състезателното трасе, носещо името \"Брус Лий\" е с дължина над 3500 метра, което го нарежда на първо място в сериите и включва множество технични участъци с корени и камъни, стръмни отсечки, скокове и виражи, а някои от състезателите успяват да развият скорост над 80 км/ч на определени места по маршрута, уточнява Ема Паунова от \"Пампорово\" АД.\r\nСпоред нея зрелищната надпревара, която е изключително атрактивна за публиката, ще може да се наблюдава свободно покрай трасето. В събота са предвидени тренировките и запознаване с трасето, а в неделя са квалификациите и финалите.\r\nСъстезанието през уикенда ще бъде и официалното закриване на летния туристически сезон в Пампорово-Мечи чал. В последния за сезона работен ден за лифтовете - 23 септември, туристи и колоездачи ще имат възможност за улеснен достъп до вело трасетата и пешеходните маршрути в планината.\r\n ", "date": "2019.09.20", "title": "Пампорово закрива летния сезон на 21 и 22 септември"}
{"url": "https://www.dnes.bg/notifikacii/2019/09/20/11-i-septemvri-za-nefta-kakvo-se-sluchva-na-pazara-na-petrol.423649", "text": "Заплахата от война в Близкия изток отново вдигна цените на петрола в края на една от най-драматичните седмици за „черното злато“, в която 5% от световните доставки бяха засегнати от атаките срещу петролни съоръжения на Саудитска Арабия, съобщава Bloomberg.\n\r\nВъпреки че усилията на кралството за възстановяване на производството и уверенията, че светът разполага с достатъчно резерви, за да няма прекъсване в доставките, помогнаха за овладяване на поскъпването от близо 20%, цените на петрола все още отчитат ръст от 8% на седмична база до около 65 долара за барел. Така Брент е напът да запише най-голямото си седмично повишение от януари насам.\n                \n                \n                \r\nСАЩ и саудитците твърдят, че доказателствата сочат, че Иран е замесен в атаките. И именно заплахата от ответни действия срещу ислямската република поддържат цените на петрола по-високи. Външният министър на Иран предупреди, че всяка атака ще доведе до война.\n\r\nБързото увеличаване на нестабилността в най-важния регион за производство на петрол в света повиши рисковата премия за цените, които са с почти 5 долара за барел по-високи от преди атаките през миналия уикенд срещу саудитските съоръжения.\n\r\nНалице е и безпокойство колко време ще отнеме на кралството, за да възстанови напълно загубеното производство, тъй като резервите се изчерпват и се работи без обичайния буфер от обеми. От Саудитска Арабия се ангажираха да възстановят щетите до края на септември, но част от пазарните анализатори имат известни съмнения дали този срок е постижим.\n\r\nОколо обяд българско време в петък фючърсите върху американския суров петрол WTI поскъпват с 0,64% до 58,50 долара за барел за доставка през октомври. Повишението при сорта Брент е с 0,54% до 64,75 долара за барел.\n\r\n", "date": "2019.09.20", "title": "11-и септември за нефта: Какво се случва на пазара на петрол?"}
{"url": "https://www.dnes.bg/zvezdi/2019/09/20/lindzi-loyn-otnovo-e-neobvyrzana.423577", "text": "Линдзи Лоън се е разделила с мистериозното си гадже. 33-годишната актриса направи това признание в предаването \"The Kyle and Jackie O Show\".\r\n\"Излизах с някого, но днес скъсахме. Няма да знаете кой беше той\", заяви Линдзи.\r\n \r\nМиналата есен се появиха слухове, че звездата има връзка с швейцарец, но явно не е била много продължителна, защото в началото на 2019 г. Лоън призна, че е сама. Не се знае кое обаче е било следващото ѝ гадже, тъй като тя не пожела да спомене името му.\r\n \r\n", "date": "2019.09.20", "title": "Линдзи Лоън отново е необвързана"}
{"url": "https://www.dnes.bg/cars/2019/09/20/chisti-ili-mrysni-sa-el-avtomobilite-izchisliavat-proizvoditelite.423532", "text": "Електрическите автомобили би трябвало да спасят света от глобалното затопляне. Или поне въздуха, който дишаме, от финните прахови частици. Несъмнено, ел. колите не отделят CO2 в атмосферата докато се движат по пътя, което според средностатистическият човек означава, че защитават планетата. В действителност картинката е друга.\r\nФактът, че съществува дебат дали електрическите коли са чисти или не, означава, че съмненията в тях не идват от нищото. Всъщност, тези автомобили са \"по-мръсни\" отколкото си мислите, както при производството, така и при рециклирането на батериите им. А токът, с който се \"хранят\" електричките, често се изработва от също толкова \"мръсни\" електроцентрали.\r\n                    \n                    \n                \n                \n                \n                Някои автомобилни компании решиха да направят сравнение колко замърсяват електрическите им коли и колко тези, с двигател с вътрешно горене.\r\nВ германския концерн Volkswagen са изчислили, че производствените емисии на CO2 на електрическият e-Golf се сравнява по  отношение на екологичността с дизеловия Golf само след като измине 124  000 км. А електрическият BMW i3, отчитайки производството, експлоатацията и емисиите, е само с 15% по-екологичен от обикновения BMW 118d.\r\nТези данни са резултат от прагматични изчисления. Електрическите превозни средства стават много \"по-зелени\" от традиционните автомобили с ДСВГ само, когато са заредени с наистина чиста електроенергия.\n\r\nС други думи, електрическите автомобили със сигурност не блестят с екологичност. Поради тази причина основният натиск към автомобилните компании е върху намаляване вредните емисии в процеса на производство на тези коли. Според експерти при производството на всеки един автомобил в атмосферата се отделят 0,4-0,7 тона CO2. Внушителна цифра!\n\r\nАвтомобилните лидери са заети с решаването на амбициозна задача - те се опитват да намалят емисиите до нула. BMW (включително Mini и Rolls-Royce) в момента отделя 0,4 тона CO2 на превозно средство, Nissan - 0,49 тона, Toyota - 0,39 тона, а Volkswagen - разочароващите 0,72 тона.\n\r\nНамаляването на вредните промишлени емисии е възможно само при модернизиране на производството: нови заводи се строят първо с отчитането използването на \"чиста\" енергия\", получавана от възобновяеми източници. Например, новият мексикански завод на BMW е оборудван с мощна слънчева електроцентрала. Шведската марка Volvo пусна фабрика за производство на CO2-наеутрални материали, които компанията ще започне да използва изцяло през 2025 г. Mercedes също инвестира в тази област: пълен преход към екологично производство е планиран за 2022 г. Според германската компания, екологично неутралните автомобили ще се появят не по-рано от 2039 година.\r\n", "date": "2019.09.20", "title": "\"Чисти\" или \"мръсни\" са ел. автомобилите? Изчисляват производителите"}
{"url": "https://www.dnes.bg/football/2019/09/20/cherno-more-zavyrshi-2-0-sreshtu-botev-na-sobstven-teren.423651", "text": "\"Черно море\" победи \"Ботев\" - Пловдив с 2:0 и прекъсна двумесечната си суша без победа в efbet Лига. Домакините в днешния мач не бяха побеждавали седем поредни срещи, а последният успех на варненския тим бе на 20 юли срещу ЦСКА.\n\r\nПрез първото полувреме домакините бяха по-активният тим, владееха повече топката, но не успяха да създадат нито едно чисто голово положение с изключение на неточен удар на Исмаил Иса в началото на двубоя. Гостите имаха възможност на два пъти да открият резултата през първата част, но отлични намеси на вратаря на Черно море Миодраг Митрович предотвратиха сигурен гол.\n\r\nВ 20-та минута след грешка на защитата на Черно море топката стигна до Антонио Вутов, който стреля от 7-8 метра, но вратарят на домакините се намеси успешно. В 25-та минута Тодор Неделев намери с отличен пас Еберт Кардосо, който преодоля защитник на домакините, напредна и стреля, но вратарят Миодраг Митрович отново спаси. В 43-та минута Черно море имаше претенции за дузпа за нарушение срещу Виктор Попов в наказателното поле на Ботев, но според рефера Станислав Тодоров нарушение нямаше.\n                    \n                    \n                \n                \n                \n                \r\nВ 49-та минута Черно море откри резултата при първи точен удар за отбора в мача. Родриго Енрике изведе в отлична позиция Исмаил Иса, който навлезе в наказателното поле на Ботев и с удар от десетина метра вкара за 1:0. В 59-та минута Фернандо Виана успя да засече с глава топката след центриране отдясно, но ударът му бе слаб и вратарят Миодраг Митрович улови без проблеми.\n\r\nСлед час игра Мартин Минчев не успя да се възползва от грешка на защитата на Ботев и от чиста позиция срещу вратаря на гостите Георги Аргилашки пропусна да удвои преднината на домакините.\n\r\nВ 63-та минута съдията отсъди дузпа за Черно море за нарушение на Антонио Вутов срещу Родриго Енрике. Потърпевшият застана зад топката и стреля много силно, но вратарят на Ботев Георги Аргилашки успя да спаси. В 65-та минута Станислав Тодоров отсъди втора дузпа за домакините за нарушение на вратаря Георги Аргилашки срещу Даниел Димов, която Мартин Минчев реализира в 67-та минута.\n\r\nВ заключителните секунди на мача Ботев можеше да вкара почетен гол, но след удара на Марко Перван топката попадна в ръцете на вратаря Миодраг Митрович.\r\n", "date": "2019.09.20", "title": "\"Черно море\" завърши 2:0 срещу \"Ботев\" на собствен терен"}
{"url": "https://www.dnes.bg/eu/2019/09/20/cenata-na-vissheto-obrazovanie-kyde-kolko-e-v-evropa.423601", "text": "\r\nВсяка година хиляди абитуриенти се чудят къде могат да си позволят да запишат висше образование. \n\r\nТаксите са основновният въпрос, който се взима предвид. Едва след това идват другите разходи, съпътстващи образованието.\n\r\nНа Стария континент най-скъпо е висшето образование във Великобритания, където за година студентите плащат над 10 000 евро. На другия полюс е пък Германия, където такси за следване има само в Баден-Вюртемберг, предава  \n                    \n                    \n                \n                \n                \n                \r\nВ скандинавските страни също образованието е безплатно за студентите. Много от тях, независимо къде се намират, са убедени, че така трябва да е навсякъде. Периодично се стига до протести, свързани с таксите.\n\r\nОт другата страна стоят образователните институции, за които семестриалните такси са важен приход. Това важи с особена сила за Великобритания. Там обаче таксите са толкова високи, че повечето британци едва ли биха могли да си позволят да следват, ако не вземат кредит от държвата. \n\r\nГодишно тези кредити възлизат на 16 млрд. паунда. През март тази година неизплатените кредити са възлизали на над 120 млрд. паунда.\r\n   ", "date": "2019.09.20", "title": "Цената на висшето образование: Къде колко е в Европа?"}
{"url": "https://www.dnes.bg/obshtestvo/2019/09/20/70-600-bylgari-s-razreshenie-za-postoianno-prebivavane-sled-brexit.423650", "text": "По повод твърденията на БСП, че правителството мълчи за мерките,  които е предприело в защита на българите в Обединеното кралство при  Брекзит без сделка, МВнР би желало да припомни действията, които досега е  приела изпълнителната власт: Това съобщиха от пресцентъра на  Министерството на външните работи.\r\nНа заседание на Министерския  съвет от 30 януари 2019 г. се приеха два национални плана: План за  действие на Република България за прилагане на Споразумението за  оттегляне на Обединеното кралство Великобритания и Северна Ирландия от  Европейския съюз и План за действие за оттеглянето на Обединеното  кралство Великобритания и Северна Ирландия без споразумение. И двата  документа предвиждат разширяване на консулската служба в Лондон и  кадрово обезпечаване в състав: консул и сътрудник, което вече е факт.  Консулската ни служба обслужва гражданите бързо и ефективно, като  времето за чакане в повечето дни е няколко минути и няма опашки.\r\n                    \n                    \n                \n                \n                \n                МВнР има готовност при Brexit без сделка да открие изнесени консулски офиси в Шотландия и Северна Ирландия.\r\nПредвидени  са и вече изпълнени повечето от мерките, заложени в плана – законови  промени, комуникационни дейности и административни мерки. И двата плана  са публикувани на сайта на МВнР.\r\nМВнР, МТСП и българското  посолство в Лондон организират информационни дни, в които служители на  дипломатическата ни мисия разясняват процедурата по придобиване на  статут на уседналост. От началото на годината в различни градове на  страната са проведени 30 такива информационни срещи. До края на 2019 г.  са планирани още около 15 срещи, като освен в Англия, Шотландия и Уелс,  такива ще бъдат проведени и в Северна Ирландия. Датите на  информационните дни се публикуват на интернет страницата на посолството,  както и във Фейсбук.\r\nБългарските граждани, работещи и учещи във  Великобритания, могат да се информират относно необходимите документи и  процедурата за придобиване на статут на уседналост, както от сайта на  българското посолство в Лондон, секция Brexit, така и на сайта на МВнР,  секция „Какво трябва да знам за Brexit?”\r\nБългарското посолство  разпространява информация по въпроса за Брекзит още чрез български  медии, базирани в Лондон, както и чрез информационни брошури, поставени в  консулската служба, в мрежата от български училища и български  търговски обекти. Всекидневно служителите на МВнР отговарят на  запитвания от граждани по телефона и по имейл.\r\nПо данни на  британското вътрешно министерство България заема шесто място сред  държавите-членки на ЕС по брой на гражданите, подали заявления за Статут  на уседналост/Временен статут на уседналост - 70,600 души, като  отхвърлените искания са едва 20. В процентно изражение спрямо общия брой  на диаспората, българските гражданите са на първо място от държавите  членки на ЕС, които са се пререгистрирали – т.е. 61 на сто от българите в  Кралството са подновили статута си.\r\nНа вниманието на нашите съграждани в Обединеното кралство:\r\nОбръщаме  внимание още веднъж, че последният срок за кандидатстване за статут на  уседналост зависи от изхода на преговорите за излизането на  Великобритания от Европейския съюз. При оттегляне със споразумение  срокът за кандидатстване е 30 юни 2021 г., докато при оттегляне без  споразумение срокът е 31 декември 2020 г.\r\nБългарите, пристигнали  след Брекзит, но преди януари 2021 г., ще могат да кандидатстват за  право да останат да работят и учат в страната до три години, след което  ще трябва да кандидатстват по бъдещата миграционна система на ОК, която  все още не е определена.\r\nЗадължение на всички граждани, които  искат да получат статут на уседналост, е да подадат своите документи  онлайн или на хартия. Посолството съдейства с предоставяне на пълна  информация по всички информационни канали.\r\nПризоваваме още веднъж  всички български граждани, които искат да останат и да пребивават на  територията на Великобритания и след Брекзит, да подадат своите  документи за придобиване на статут на уседналост, както и да следят за  актуална информация в сайта на дипломатическата мисия.\r\nПри  стартиране на процедурата през март 2019 г. българските граждани са  получавали своите статути с изписани на кирилица имена. Благодарение на  усилията и съдействието на посолството ни в Лондон британското вътрешно  министерство направи модификация на програмата и отстрани софтуерния  проблем. Вече българските граждани получават статутите си с изписани на  латиница имена.", "date": "2019.09.20", "title": "70 600 българи с разрешение за постоянно пребиваване след Brexit"}
{"url": "https://www.dnes.bg/index/2019/09/20/18-godishen-bylgarin-pochina-v-germaniia-narygan-s-noj-na-ulicata.423654", "text": "18-годишен български студент е починал в Германия след наръгване с нож, съобщи merkur.de. Германската полиция издирва неизвестния извършител на убийството.\r\n\r\nСтудентът е бил намерен на улица в германския град Карлскрон вчера и е починал в болницата, съобщава полицията. \r\n\r\nМладежът е живеел със семейството си в градчето. \r\n\r\nТой е бил намерен около 20:45 часа снощи от жител на Карлскрон на главаната улица. \r\n\r\nПолицията съобщи, че младежът е починал от тежък кръвоизлив. Момчето е било наръгано в района на стомаха. \r\n\r\nКакво е довело до атаката не се знае, но според полицията става въпрос за спор между познати. \r\n\r\nПрез нощта властите извършиха оглед на района с хеликоптер и обикаляха с кучета в търсене на извършителя на престъплението. Разпитани са и свидетели, които може да имат информация за престъплението. \r\n\r\nПолицията е отворила разследване за престъплението и не изключва възможността нападателят да е повече от един. ", "date": "2019.09.20", "title": "18-годишен българин почина в Германия, наръган с нож на улицата"}
{"url": "https://www.dnes.bg/usa/2019/09/20/zaradi-e-cigarite-epidemiia-na-belodrobni-zaboliavaniia-v-sasht.423588", "text": "Епидемията от белодробни заболявания, свързани с уптотреба на електронни цигари, продължава да върлува в САЩ, оповестиха американските санитарни власти, цитирани от Асошиейтед прес.\r\nТе все още не са наясно каква е точната причина за заболяванията, но Лос Анджелис се готви на свой ред да забрани ароматните електронни цигари.\r\nЗасегнати от белодробни заболявания вследствие на употреба на електронни цигари продължават да посещават болниците, оповестиха от американските Центрове за контрол и превенция на болестите. Става дума за 530 потвърдени или възможни случая на белодробни заболявания вследствие на употреба на електронни цигари и за 7 смъртни случая.\r\nПовече от половината от засегнатите са под 25-годишна възраст, като три четвърти от тях са мъже. Шестнадесет процента от засегнатите са под 18-годишна възраст.\r\n                    \n                    \n                \n                \n                \n                \"Лабораториите за анализ на Американското управление за контрол на храните и лекарствата разполагат с над 150 подозрителни проби, но все още не са идентифицирали веществото или веществата, които са отговорни за тези остри белодробни заболявания\", заяви експертът Мич Зелър. \"Не е открито нещо общо между използваните продукти, начините на използването им или местата на продажбата им\", добави той.\r\nСпециалистите са предпазливи що се отнася до възможната причина за заболяванията, независимо дали става въпрос за производител, продукт или търговска верига.\r\nРедица случаи са свързани с вдишване на тетрахидроканабинол (THC) - психоактивната съставка на канабиса, като снабдяването се извършва посредством дилъри на улицата или в интернет, защото канабисът е забранен в една част от САЩ.", "date": "2019.09.20", "title": "Заради е-цигарите: Епидемия на белодробни заболявания в САЩ"}
{"url": "https://www.dnes.bg/index/2019/09/20/aktivisti-s-protest-na-sedmicata-na-modata-v-london.423628", "text": "Природозащитната група Extinction Rebellion спазиха обещанието си и се появиха сензационно на Седмицата на модата в Лондон. Те заплашиха още преди започването на модното събитие, че ще организират протести и ще се опитат дори да възпрепятстват дизайнери и модели да стигнат до ревютата си.\r\nВсе пак до това не се стигна, благодарение на силното полицейско присъствие и адекватната намеса на властите. Но краят на модната седмица дойде, а с нея и най-голямата провокация от Extinction Rebellion. Във вторник те организираха „погребение“, на което се сбогуваха с модните шоута.\r\nС това си действие активистите се надяват да спрат Седмицата на модата в Лондон от бъдещи прояви. Причината е, че модната индустрия е един от главните замърсители на природата и спомага за глобалното затопляне.\r\n                \n                \n                Близо 200 активисти се събраха на площад Трафалгар в Лондон и заобиколиха два ковчега, на които пишеше „Почивай в мир, Модна седмица на Лондон 1983-2019 година“ и „Нашето бъдеще“. Някои от участниците носеха черни пелерини, а други – червени. Част от тях дори си бяха боядисали лицата в бяло.\r\n", "date": "2019.09.20", "title": "Активисти с протест на Седмицата на модата в Лондон"}
{"url": "https://www.dnes.bg/stranata/2019/09/20/prokurori-i-sledovateli-dariha-knigi-na-zatvora-v-burgas.423625", "text": "Прокурори и следователи от Бургаския район дариха българска литература, световни бестселъри, енциклопедии и учебници за потребностите на лишените от свобода в Бургас. \r\n\r\nСред дарените книги има творения на Николай Хайтов, Валери Петров, Калин Терзийски, Мирела Иванова, Умберто Еко, Дан Браун, Габриел Маркес и други.\r\n\r\nПроизведенията над 220 на брой са предоставени в рамките на превърналата се в традиционна инициатива на Апелативната прокуратура в града за даряване на книги за потребностите на лишените от свобода, съобщава БТА.\r\n\r\nПроизведенията бяха дарени днес, а дарителският акт бе подписан от Любомир Петров, Административен ръководител на Апелативната прокуратура в Бургас и Бранимир Мангъров, началник на затвора в морския град.", "date": "2019.09.20", "title": "Прокурори и следователи дариха книги на затвора в Бургас"}
{"url": "https://www.dnes.bg/temida/2019/09/20/prokuraturata-shte-razsledva-smyrtta-na-beloglavite-leshoiadi.423555", "text": "Окръжната прокуратура в София е започнала на 17 септември разследване за откритите мъртви три белоглави лешояда в района на с. Бов, община Своге, съобщиха от прокуратурата.\nИзвършен е оглед на местопроизшествието и е иззет биологичен материал от намерените мъртви екземпляри.\r\nНазначени са съответните експертизи, които да установят причината за смъртта на животните.\r\nРазследването по делото продължава.", "date": "2019.09.20", "title": "Прокуратурата ще разследва смъртта на белоглавите лешояди"}
{"url": "https://www.dnes.bg/sofia/2019/09/20/sofiia-se-prevryshta-v-evropeiska-stolica-na-sporta.423519", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        София се превръща в европейска столица на спорта от следващата седмица. Започва инициатива, в която ще бъдат представени над 50 вида спорт. Мотото на спортната седмица е \"Бъди активен\".\n\n\r\n\n\r\n\"Достъпът до събитието е безплатен и свободен за всички. Целта е хората да имат възможност да се докоснат до колкото се може повече видове спорт, за да изберат своя. С помощта на федерациите искаме хората да опитат спортовете, които ще представим\", коментира зам.-министърът на спорта Стоян Андонов в \"България сутрин\".\n                    \n                    \n                \n                \n                \n                \r\n\"Тази година ще има конен спорт, американски футбол, водна топка - ще бъде доста атрактивно. Надяваме се да обогатим и спортната култура на най-малките\", каза Димитър Коджабашев, който е състезател по тенис на маса.\n\r\nКоджабашев сподели, че от малък се занимава с тенис на маса, но е фен и на футбола.\n\r\nЗам.-министър Андонов коментира, че родителите трябва да знаят, че спортът прави децата най-вече здрави. Според него спортните зали в София са пълни с деца и активно спортуващи хора. \n\r\n\"Единственият вариант хората да запазят интереса си към спорта е чрез доброто отношение на терен. Те трябва да дават много от себе си\", каза Коджабашев в ефира на.\n\r\nТайбе Юсеин, Златните момичета, Алберт Попов, легендарният Йордан Йовчев, Йорданка Благоева - това са само част от известните спортисти, които ще подкрепят инициативата тази година.", "date": "2019.09.20", "title": "София се превръща в европейска столица на спорта "}
{"url": "https://www.dnes.bg/politika/2019/09/20/levicata-iska-anketna-komisiia-v-parlamenta-zaradi-bnr.423536", "text": "Натиск върху журналисти, цензура, изключени микрофони в Министерския съвет, пресконференция без репортери, заглушаване на БНР. Тази ситуация очерта соцлидерката Корнелия Нинова и съобщи, че парламентарната група на левицата внася предложение за създаване на анкетна комисия в НС заради случая с БНР.\r\n\"От три години предупреждаваме за налагане на еднолична власт, а вече имаме диктатура в действие\", коментира тя, след като вчера журналисти от БНР се оплакаха пред СЕМ от оказван натиск върху тях.\n\n\n\n\r\nСпоред нея управляващите ще покажат дали искат цялата истина около БНР да излезе, ако подкрепят съдаването на комисията.\r\n                    \n                    \n                \n                \n                \n                \"Виждаме, че властта се опитва да замаже проблемите, но изключването на сигнала на БНР е безпрецедентен случай в историята на България. Искаме политическата отговорност. Борисов се опита да се измъкне от случая, казвайки, че някой се опитва да саботира правителството. Това е нелепо, защото СЕМ в мнозинството си е излъчен от ГЕРБ, а това е органът, който избира ръководството на БНР и БНТ“, каза Нинова.", "date": "2019.09.20", "title": "Левицата иска анкетна комисия в парламента заради БНР"}
{"url": "https://www.dnes.bg/art/2019/09/20/stendyp-komediia-no-na-shezlongi-nema-k-vo-s-turne-v-stranata.423549", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед като минаха триумфално и комедийно през \"Студио 5\", момчетата от стендъп триото \"Нема К'во\" се стягат и за турне в страната. Шоуто беше посетено от звезди, които са полегнали на шезлонги.\n\r\n\"Идеята беше на колегата Иван Петров - Венсан, а препратката и иронията на шоуто беше към българския туризъм\", споделиха комедиантите от групата \"Нема К'во\" в \"България сутрин\".\n\r\nТе допълниха, че първоначално им е било много странно, но мисията им е била поне един път в живота си да видят пълни шезлонги в България.\n\r\n\"Имаше всякакви интересни хора. Ние им показахме стендъп комедия в стандартната форма, която предлагаме. Но се стараем да има шоу елемент, там влизат илюзията и други добавки\", .\n                    \n                    \n                \n                \n                \n                \r\n\"Подготвяме национално турне, но все още искаме да го запазим в тайна, за да е изненада. Нека да имат търпение зрителите\", заключиха те.", "date": "2019.09.20", "title": "Стендъп комедия, но на шезлонги: \"Нема К'во\" с турне в страната"}
{"url": "https://www.dnes.bg/muzika/2019/09/20/naidjyl-kenedi-veche-e-v-bylgariia.423554", "text": "Найджъл Кенеди вече е в България, съобщиха от екипа на концерта, който ще състои утре вечер на Античния театър в Пловдив.\r\nМузикантът премина през София късно снощи с кола, заедно с мениждъра си, в добро настроение и с широка усмивка. И не прoпусна да поздрави феновете си със снимка, която публикува в социалните мрежи.\r\nДнес се очаква да пристигнат и музикантите му Бойл Дъг - китара, Питър Адамс - чело, Пьотр Кулаковски - ударни, и Ролф Бусалб - китара.\r\nВ концерта \"Една вечер с Найджъл Кенеди\" ще звучат произведения от най-новия му албум с композиции на Гершуин, селекция от пиеси от любимия му Йохан Себастиан Бах, aвторската музика от \"Магьосникът от Лублин\" и едни от най-ярките и добре познати на публиката произведения от всичките му албуми досега.\r\n                    \n                    \n                \n                \n                \n                Кенеди ще свири за трети път в Града под тепетата. Последното му гостуване на сцената на Античния театър бе преди три години, когато заедно с композитора Георги Андреев (и гъдулката му) направиха своеобразно надсвирване.\r\nЗа мнозина в България незабравим ще остане концертът на 27 декември 1999 г., когато Найджъл Кенеди вилня за първи път у нас - в НДК. Още при появата си той предизвика публиката - разкопчана бяла риза, подаваща се под сакото, небрежна усмивка и лъскави зелени обувки. Почти трийсет пъти препълнената Зала 1 аплодира интерпретациите на Бах и Вивалди.\r\nСлед четвъртото си изпълнение ученикът на Менухин заяви, че е забравил нотните си листове в хотела и изчезна зад сцената. След броени минути се появи и обясни, че пътят до хотела е 20 минути, а това би направило концертът прекалено дълъг и продължи да свири.\r\nНайджъл Кенеди все още държи рекорд в книгата на Гинес за най-продавана класическа творба на всички времена. Това е запис от 1989 г. на \"Годишните времена\" на Вивалди - с над два милиона продадени копия.", "date": "2019.09.20", "title": "Найджъл Кенеди вече е в България"}
{"url": "https://www.dnes.bg/politika/2019/09/20/borisov-oceni-otnosheniiata-ni-s-rusiia-dobri-kanim-putin-dogodina.423553", "text": "България е в добри и прагматични отношения с Русия, но не може да реши въпроса със санкциите, които ЕС наложи на Москва преди пет години заради деструктивната й роля в конфликта в Украйна. Тази оценка даде премиерът Бойко Борисов по време на парламентарния контрол, на който той присъства.\n\r\n\"Въпросът за санкциите срещу Русия не е по силите на България и ако някой си мисли, че може да го придвижи и да паднат санкциите, много се лъже\", отсече премиерът в отговор на въпрос на депутата от БСП Антон Кутев.\n\r\nБорисов призна, че лидерите на много държави се изказват против санкциите, но абсолютно всички гласуват за тях. \n\n\n\n\"Малко лицемерно се получава. Сега да кажа, че ние ще направим така, че да паднат санкциите е наивно и не бих го казал, още повече, че текат много процеси, мисля че отношенията Русия – Украйна лека-полека се нормализират\", призна той. Въпреки това Борисов увери, че отношенията ни с Русия са добри, прагматични, точно на базата на взаимната изгода.\n                    \n                    \n                \n                \n                \n                \r\nПодготвя се и посещение на руския президент Владимир Путин в София следващата година, съобщи Борисов и добави, че по време на срещата ще бъдат обсъдени много теми.\n\r\n\"В момента са подадени 12-13 оферта за изграждането на АЕЦ “Белене”. Преди не знаехме колко ще струва централата. Но спасихме 90 милиона лихви за двата реактора. Към тях се присъединяват \"Росатом\", \"Дженеръл електрик\", френската държавна и една немска компания - ситуацията е коренно различна. Интерес имат Държавната енергийна китайска компания, Южната ядрена компания, консорциум от “Росатом”, обясни още Борисов.\n\r\nТой увери, че парламентът ще реши дали държавата да участва мажоритарно, миноритарно, със златна акция или въобще да не участва.\n\r\nПремиерът напомни, че вече се строи и Балканския поток.\n\r\nОсвен това се търсело начин да бъде открита фериботна линия от Новоросийск до Бургас за улеснение на руските туристи и за тези, които са си купили жилища по нашето Черноморие.\n\r\nПремиерът предупреди също, че неплащането на ЕС към Турция вдига риска от миграционния натиск към границата ни, макар и сега под по-голям риск да е Гърция.\n\r\n\"440 днес са влезли до 11 часа у нас\", вметна Борисов, цитирайки вътрешния министър Младен Маринов.", "date": "2019.09.20", "title": "Борисов оцени: Отношенията ни с Русия добри, каним  Путин догодина"}
{"url": "https://www.dnes.bg/football/2019/09/20/kolko-specheli-ludogorec-ot-pogroma-nad-cska-moskva.423557", "text": "Разгрома на Лудогорец с 5:1 над ЦСКА Москва донесе 570 хиляди евро в касата на разградчани. Това заяви редакторът на Gol.bg Веселин Коларов в предаването \"Бизнес старт\" по  с водещ Христо Николов.\r\nИменно толкова е бонусът от УЕФА за победа в груповата фаза на Лига Европа. \"За равенство се получават 190 хил. евро, а за излизане от групите 500 хил. евро\", обясни гостът, който не пропусна да похвали Лудогорец за представянето им в снощния мач.\r\n \r\nПосле Коларов направи съпоставка с премиите от Шампионска лига. \"Едва ли е изненада за някого, че там сумите са много по-големи. За това се казва турнирът на богатите. Само за реми в него бонусът е почти двойно по-голям от този за победа в Лига Европа – 900 хил. евро срещу споменатите 500 хил. евро\", допълни той, след което спомена, че до момента в касата на Лудогорец са постъпили над 4 млн. евро от евроучастието през този сезон.\r\n \r\n", "date": "2019.09.20", "title": "Колко спечели Лудогорец от погрома над ЦСКА Москва?"}
{"url": "https://www.dnes.bg/notifikacii/2019/09/20/59-godishnata-maman-sara-otnovo-zakopchana-za-svodnichestvo.423552", "text": "59-годишна жена от Шумен е задържана вчера в полицейското управление в града след проведена полицейска операция по противодействие на престъпления срещу личността. \n\n\n\n\r\nИзданието Инфо Шумен съобщава, че става дума за маман Сара, за която това не е първи арест. Тя е осъждана за сводничество и е лежала в затвора. \n\r\nУстановено е било, че жената склонява към проституция или блудствени действия 36-годишна местна жителка. По-младата дама е адресно регистрирана на бул.“Славянски“ в града, където по-възрастната е във владение на два апартамента. За да стигнат до ареста, криминалисти няколко дни наблюдавали дискретно района в центъра на града.\n                \n                \n                \r\nЗа извършено престъпление по чл. 155 ал. 1 от НК е образувано досъдебно производство. Работата по случая продължава под надзор на прокурор от Районната прокуратура в Шумен.\r\nПрез 2007 година Сара Сандова, тогава на 47 години, . Присъдата й бе наложена за това, че е предоставила апартамента си за блудствени действия. Според свидетелски показания тогава Сара и нейните момичета предоставяли плътски удоволствия на изключителни ниски цени, понякога само срещу 2 лв. или пък срещу компот. \n\r\nДелото тогава се гледа по съкратена процедура, защото Сара се призна за виновна по всички обвинения. ", "date": "2019.09.20", "title": "59-годишната маман Сара отново закопчана за сводничество"}
{"url": "https://www.dnes.bg/obrazovanie/2019/09/20/shte-praviat-24-regionalni-inovacionni-centyra-izvyn-sofiia.423543", "text": "Предизвикателството пред финансирането на българската наука е как да вложим най-ефективно публичните средства в нея. Най-големият ефект от тях се проявява, когато резултатите от науката се използват предимно за образование, както и за създаване на иновации в икономиката.\r\nЗа целта трябва да има комуникация с бизнеса, където да се предлагат тези резултати. Той, от своя страна, следва да мисли глобално. Конфигурацията образование-наука-бизнес може да подобри взаимодействието си, когато има доверие между трите страни, заяви проф. д-р Костадин Костадинов, съветник на министъра на образованието и науката, професор по \"Роботика и автоматизация\" в Института по механика към БАН, бивш зам.-министър на образованието и науката, в предаването \"Бизнес старт\" с водещ Христо Николов.\n                    \n                    \n                \n                \n                \n                \r\nПо повод ресора \"Иновации и младеж\", с който се сдобихме в рамките на новия състав на Европейската комисия, гостът сподели, че в този хоризонт има надежда.\n\r\n\"София като регион е умерен иноватор. Умереният иноватор поставя цели и заявява необходимата организация. Програма \"Хоризонт Европа\" трябва да отговаря на предизвикателствата на обществото. Ресорът на Мария Габриел е важен за нас, тъй като досега науката не бе поставяна като приоритет в нашето общество. Други силни научни и икономически райони са Пловдив, Варна, Русе, Бургас, Стара Загора  и целта е те да бъдат следващи умерени иноватори у нас\".\n\r\n\"В оперативната програма \"Наука и образование за интелигентен растеж\" ние поставяме акцент върху регионалното развитие и повишаване на научния потенциал в регионите\", изтъкна Костадин Костадинов. Според него регионалните центрове и цифровите хъбове ще дадат възможност на науката да бъде близо до бизнеса.\n\r\n\"Предвиждаме 24 регионални иновационни центъра извън София\", обяви още гостът.\r\nЦелият разговор и видеото вижте в сайта на ", "date": "2019.09.20", "title": "Ще правят 24 регионални иновационни центъра извън София"}
{"url": "https://www.dnes.bg/notifikacii/2019/09/20/kuba-vryshta-volovete-i-konete-v-zemedelieto.423534", "text": "Куба ще използва хиляди волове, за да орат полетата със захарна тръстика и да дърпат фермерските каруци заради недостига на гориво за машините за обработка на почвата и транспортните превозни средства, съобщиха местни медии, цитирани от ДПА.\n\n\r\n\n\r\nКоне също ще бъдат използвани за превоз, каза премиерът Хосе Рамон Мачадо, цитиран от \"Гранма\", официоза на Кубинската комунистическа партия. Мачадо допълни, че кубинските фермери вече използват волове, макар кубинското земеделие в голяма степен да е механизирано, пише БТА. \n                \n                \n                \r\nПравителството ще увеличи с около 8000 броя на вече използваните волове, каза президентът на държавната компания за производство на захар Аскуба (Azcuba) Хулио Гарсия Перес.\r\nНа фона на сегашния недостиг на гориво бяха взети мерки. Една от тях е да се включат 4000 двойки волове за работа на полетата със захарна тръстика и производството на храна, допълни Перес.\n\r\nКуба изпитва недостиг на гориво заради спада на вноса от Венецуела, която е засегната от тежка криза.\n\r\nПроизводството на тръстикова захар на острова се е понижило до 1,2 милиона тона през сезона, който приключи през май, което е спад спрямо 1,6 милиона тона през преходния сезон.", "date": "2019.09.20", "title": "Куба връща воловете и конете в земеделието "}
{"url": "https://www.dnes.bg/notifikacii/2019/09/20/grehove-v-selskata-cherkva-mirianin-psuva-sveshtenik.423558", "text": "100 лв. глоба е наложена на 69-годишен мъж, обидил свещеник. Това съобщиха от пресцентъра на полицията в Кърджали. \n\r\n\r\nМъжът предизвикал скандал, обиждал и ругал свещеника. Административното наказание е било наложено по Указа за борба с дребното хулиганство. \r\n\r\nРешението е на Районния съд в Кърджали след инцидент в двора на храма в село Резбарци.", "date": "2019.09.20", "title": "Грехове в селската черква – мирянин псува свещеник "}
{"url": "https://www.dnes.bg/cars/2019/09/20/shte-uspeem-li-volkswagen-reshava-za-noviia-zavod-do-kraia-na-oktomvri.423562", "text": "Концернът Volkswagen Group ще реши къде да построи новия си европейски завод до края на октомври. Това съобщи директорът по производството на компанията Skoda - Михаел Олжеклаус, пред Automotive News Europe.\n\r\nТой допълни, че търсенето е стеснено до 3 обекта - два на територията на Турция и един в ЕС, но не пожела до посочи за коя държава става дума. Вече е ясно обаче, че това е България. \n\n\nНовият завод ще се ръководи от Volkswagen, но в него ще се произвеждат основно модели на Skoda и Seat.\n\r\n\"Ние значително увеличихме капацитета си през последните няколко години в съществуващите заводи, но вече наистина сме препълнени\", коментира Олжеклаус. И допълни, че липсата на допълнителни мощности струва на Skoda около 100 000 продажби през 2018 г. Толкова ще бъде и минусът за 2019 г.\n                    \n                    \n                \n                \n                \n                \r\nИзданието допълва, че според последните информации предпочитаното място от VW за местоположение на завода е Турция, но все още се обсъжда и варианта за България. В концерна са притеснени от високите данъци върху по-големите автомобили в Турция, където двигателите с обем до 1,6 литра заемат около 96% от пазара през 2019 г.\n\r\nПравителството на Турция вече е провело разговори с германския производител, като се търси решение, с което да не бъдат ощетени и останалите компании, които имат заводи в страната.\n\r\nОжеклаус разкри още, че VW Group ще реши кои автомобили да бъдат произвеждани в новия завод едва след като стане ясно къде ще се намира той. Окончателното решение за производствената гама ще бъде взето през ноември, а фабриката трябва да започне работа през 2023 г.\r\n", "date": "2019.09.20", "title": "Ще успеем ли? Volkswagen решава за новия завод до края на октомври"}
{"url": "https://www.dnes.bg/business/2019/09/20/bulgaria-air-pusna-samoletni-bileti-na-niski-ceni-po-vsichkite-si-direktni-poleti.423566", "text": "Въпреки че месец септември ни загатва за отиващото си лятото, за пасажерите на Bulgaria Air лятното настроение ще продължи благодарение на новата промоционална кампания, която националният превозвач стартира за всичките си директни полети. До 30 септември включително всеки ще може да резервира еднопосочни или двупосочни самолетни билети на горещи цени.\r\nПолетите до екзотичната Ларнака и столицата на модата Милано  започват от 59 евро в едната посока. Еднопосочните билети до или от Амстердам са на цени от 69 евро, до Тел Авив започват от 75 евро, а до Цюрих – от 79 евро.\r\nНа горещи цени са и еднопосочните билети от и до Париж и Москва. В рамките на кампанията всеки може да резервира полет в едната посока до красивия френски град на цени от 85 евро, а от 109 евро започват еднопосочните билети за пътуване до руската столица.\r\n                    \n                    \n                \n                \n                \n                Подробности за условията на кампанията и цените на самолетните билети ще намерите в “. Резервацията на самолетни билети може да бъде направена онлайн на, в офис на авиокомпанията, през агентската мрежа или чрез Центъра за обслужване на клиенти на тел. +3592 402 04 00, на e-mail:.\r\n ", "date": "2019.09.20", "title": "Bulgaria Air пусна самолетни билети на ниски цени по всичките си директни полети"}
{"url": "https://www.dnes.bg/obrazovanie/2019/09/20/samo-tri-firmi-se-dobirali-do-shemite-uchilishten-plod.423563", "text": "Отговорността за това децата да се хранят със здравословни храни и у тях да бъде възпитан този вкус, е изцяло в ръцете на директорите на детските и учебните заведения.\r\nТе са хората, които носят пряката отговорност продуктите, с които се хранят децата. Ние сме последни в тази верига, а на търговеца и на производителя отговорности е да доставят качествени продукти по БДС с необходимите сертификати.\r\nТова коментира на пресконференция в БТА днес Иван Дойчев - председател на сдружение \"Национална асоциация за здравословно хранене на децата\".\r\nИзцяло в ръцете на директорите трябва и да е отговорността с кого да сключи договори за тези доставки.\r\nСъществуващата сега наредба ясно казва, че процедурата и критериите се спускат от директорите и той издава заповед, с коя фирма ще сключи договор. На този директор му се дава възможност да определи доставчика, но и той трябва да носи отговорността за изпълнение на договора, посочи Дойчев.\r\n                    \n                    \n                \n                \n                \n                По повод на създадения хаос по отношение на реда и прилагането на училищните схеми Дойчев коментира, че качеството на храните е едно и също, а само се сменя доставчика. По думите му става въпрос за това кой да вземе парите.\r\n\"Общо 125 са фирмите, които притежават сертификат по БДС за различните продукти, като около 40 имат такъв и за три от стандарта. Само три фирми обаче успяват да се доберат до схемите училищен плод и те преразпределиха България\", каза Маша Вачева, член на сдружението.\r\nСпоред нея трябва да се спре спекулацията по темата БДС, защото много хора имат място в тази схема. Спекула има и по отношение на понятието \"къса верига\", създадена за малките фермери, които предлагат собствена продукция. Те не касаят големите производители, които също имат заявки по тези програми, посочи Вачева.\r\nМартин Киров от русенската фирма \"Шугун\" заяви, че борбата на бранша е директорите да имат право да работят с всички отговарящи на критериите доставчици на храни за учебните заведения. Въпросните наредба 32 и параграф 23, с който се прекратяват актовете за одобрение, чака решение от ВАС, припомни той.\n\r\nОт сдружението \"Национална асоциация за здравословно хранене на децата\" апелираха към фонд \"Земеделие\" да спази закона, \"който е ясен и категоричен - актове не притежава никой, всички стоим и чакаме тяхното пускане\".\r\n\"Бомбата е заложена от предишния министър Румен Порожанов и гърми сега\", коментира Киров. Що се отнася до т. нар. къса верига - тя не е на продуктите, а на парите. Вследствие на този хаос приемът на проекти е спаднал драстично, а усвояемостта на парите също, казаха от сдружението.\r\nСпоред Иван Дойчев Наредба 32 е премахнала приоритета на производителя при доставките и така се е премахнал монопола на 3-4 фирми, които сега протестират срещу това. Освен производствената печалба тези фирми искат да вземат и търговската печалба. След като продуктът е по БДС, какво значение има кой е доставчикът, попита Дойчев. Той отново подчерта, че именно директорът на училището, който познава местните производители и знае на кого може да се довери, трябва да има право и да сключи договорите за доставки.\r\nНие не искаме оставките на никого, искаме фонд \"Земеделие\" да си свърши работата, обобщи Иван Дойчев.\r\nПредставител на фонд \"Земеделие\" припомни, че работата на фонда като разплащателен орган се следи стриктно от европейските институции. Фондът не е в позицията да тълкува самостоятелно наредба на МС, сред като тя не е обнародване в Държавен вестник. Очаква се решение на петчленен състав на ВАС, посочиха още от фонда.\r\n ", "date": "2019.09.20", "title": "Само три фирми се добирали до схемите училищен плод"}
{"url": "https://www.dnes.bg/politika/2019/09/20/iliiana-iotova-omraza-i-otrichane-naseliha-dushite-ni.423568", "text": "Най-трудната битка днес е срещу омразата и отричането, които населиха душите ни. Това заяви вицепрезидентът Илияна Йотова на тържественото отбелязване на Международния ден на мира пред Паметника на Незнайния воин в София.\r\n\"Нашето поколение е поколение на мира – приемаме го за постоянна величина, върху него градим живота си. Но мирът не е даденост и всеки ден всяка наша мисъл и действие трябва да са насочени към неговото опазване“, посочи в приветствието си Йотова, цитирана от Пресслужбата на Президентството.\r\n\"Догодина ще отбележим 75 години от края на Втората световна война – най-голямата катастрофа, която преживя човечеството. Смятаме, че сме затворили веднъж завинаги тази страница и сме научили уроците си. Но дали това е така?“, запита риторично вицепрезидентът.\r\n                    \n                    \n                \n                \n                \n                Йотова посочи, че от много години насам светът не е бил толкова тревожен, с толкова конфликти в различни точки на света.\r\nТя определи климатичните промени като едно от най-големите предизвикателства днес. \"Те накараха много хора да загърбят дома си и да тръгнат към неизвестното в търсене на по-добро място за живот\", отбеляза още Йотова.\r\nТазгодишното мото на Международния ден на мира е \"Природата не води преговори“. \"Преговори трябва да води всеки вътре в душата си с ясната отговорност пред бъдещето на планетата\", заяви вицепрезидентът.\r\nТрадиционното честване се организира от Съюза на ветераните от войните  на България, Дружеството на ООН в България, съвместно с обществени,  патриотични и младежки организации.", "date": "2019.09.20", "title": "Илияна Йотова: Омраза и отричане населиха душите ни"}
{"url": "https://www.dnes.bg/obshtestvo/2019/09/20/miroliuba-benatova-shofior-na-taksi-dynoto-shte-kajat-niakoi.423565", "text": "След като слезе от ефир, Миролюба Бенатова \"се преквалифицира\" в таксиметров шофьор. Това сподели самата тя във Facebook като публикува снимка от колата, която шофира из столичните улици.\r\nВ поста си журналистката обяснява защо е напуснала телевизията и как се справя с новата си професия.\r\n\"- Много са се подобрили услугите в България.\r\nКазва ми го немски гражданин, когото возя от Полиграфията до Аерогарата. Говорим на английски и той споделя, че е впечатлен.\r\n- Ето, преди не можех да си говоря с шофьорите, а сега мога. – допълва той.\r\nУсмихвам се и отговарям, че друг път ще му обясня на какво се дължи този скок в сферата на таксиметровия превоз.\r\n                    \n                    \n                \n                \n                \n                Някои от вас вече се досещат, че е част от баланса. Някъде другаде има срив. Ако ме питате мен, причината е в хлътването надолу в сферата на свободата на словото. Но коя съм аз, един шофьор, да разбирам от тези работи.\r\nСлужебният ми телефонен номер като шофьор на такси, завършва на 111. Когато започнах да го ползвам, бях в БТВ. После ми го взеха за малко, когато през 2013а напуснах. След това си го откупих и сега ми се стори удачно пак да ме представлява.\r\n111 си е символично число. Докато сме на 111-то място по свобода на словото, аз имам свободата да питам от този номер дали съм спряла на точното място и да информирам, че съм пристигнала на адреса. Имам свободата да комуникирам с публиката аналогово. Камерно. Без ефир.\r\nПрез юни ми предложиха да стажувам като журналист. Разбира се, нарекоха го по друг начин. Казаха, че искат да ме задържат в НОВА, но със стажантски договор, в никакъв случай трудов. При никакви обстоятелства да не съм в нюзрума, но да правя материали. Неясно как, но със категорично без да използвам оператори и монтажисти от телевизията. В средите на \"Човешки ресурси\" наричат тези оферти отказващи. Предложение, което не можеш да приемеш, но после ще бъде представено като възможност. Хитро.\r\nСлед 26 години в журналистиката, реших да стажувам на друго място. След като междувременно тук – там ми казаха, че няма място за репортер като мен. Имали желание, но нямали възможност. Разбрах ги. И потърсих поприще, в което още търсят хора.\r\nЗа шофьори има места. Още.\r\nВзех си изпита в ДАИ, издържах психото и кандидатствах. Трудно беше да обясня защо след екрана искам да съм зад волана. В таксиметровите среди ме приеха с недоверие, но все пак ми дадоха шанс да опитам. Благодаря от сърце. Някои още вярват, че разследвам или кроя нещо. Други /уж репортери/ повтарят под сурдинка опорката, че готвя някакъв проект. \"\r\nБенатова обяснява още, че в момента няма работно място, тъй като рубриката й се оказва излишна за българския медиен свят.\n\r\n\"Никъде не ми предлагат да задавам въпроси. Този жанр в репортерството върви към закриване. Обикновените въпроси вече са екзотика\", обяснява още тя  и допълва - \"Иначе, пиша от дете и нямам намерение да спирам. Но истината е, че днес работя като таксиметров шофьор. Плащам си всеки ден аренда за колата и други разходи. После започвам да изкарвам за себе си. Това е свободна професия. И повтарям истината на невярващите колеги – шофьори и пътници:\r\n- Тук има места, а аз притежавам базисни умения по шофиране, ориентиране и комуникация. Търся си ново вдъхновение, смисъл и начин да съм полезна на хората. Отново.\r\nДали правя това, което умея най – добре. Не, разбира се. Дали съм си на мястото. Спорно е. Но като се огледаме наоколо и погледът ни се спре на момичето с аграрното образование в медийния регулатор, моето шофиране си е съвсем адекватно. Аз мисля, че се справям прилично. Сигурно и председателката на СЕМ така вярва за себе си.\r\nСега се уча да се ориентирам бързо във всички квартали на София, питам, когато навигацията ме обърка и се извинявам на пътниците, ако изпусна отбивката или не знам улицата, която ми казват. От репортерството съм научила, че когато не знаеш нещо, трябва да питаш. Практикувам го. Когато трябва мълча, не избирам най-бавната лента, връщам ресто, имам дребни, слушам неангажираща музика и колата е чиста. На този етап толкова мога.\r\n\"Дъното\", биха казали някои. Не, да си шофьор не е дъното. Понякога усещам гузната обществена съвест под формата на голям бакшиш. Отговарям, че това не индулгенция за гражданското мълчание. И връщам.\r\nБях добре платена като журналист на заплата. Не под масата. Сега изкарвам стажантска надница и съм удовлетворена, когато хората си тръгват умислени, вдъхновени, развеселени. И доволни, че са стигнали навреме, дори по-бързо от очакваното. Това ми е работата.\r\nИ да, има срамна работа. Но тя не е да отваряш багажник и да возиш комфортно хора от точка А до точка Б. Не е срамно да умееш да изслушваш, да говориш учтиво и да отговаряш, когато те питат защо си там.\r\nСрамно е да те поръчват за поръчкови репортажи. Да ти пишат въпросите и да ти диктуват отговорите. Срамно е да убиваш за пари. Да обслужваш корпоративни и лични интереси зад маската на журналистиката. Да си ПР или ченге на щат като репортер, продуцент и директор на новини, е срамно. Да те държат за топките, а ти да задраскваш думи по тази причина, е смърт.\r\nМен не ме е срам всеки ден да заставам очи в очи с публиката. И продължавам да й служа. Както мога. Днес е това. \r\nБлагодаря за доверието.\r\nМиролюба Бенатова, шофьор на такси\".", "date": "2019.09.20", "title": "Миролюба Бенатова, шофьор на такси: \"Дъното\" ще кажат някои..."}
{"url": "https://www.dnes.bg/world/2019/09/20/guterish-alarmira-gubim-bitkata-s-klimatichnite-promeni.423570", "text": "След лято на горски пожари, горещи вълни и урагани генералният секретар на ООН Антониу Гутериш казва, че на срещата на високо равнище за климата, която ще се състои в понеделник в Ню Йорк, разчита на нови обещания на правителства и компании да се откажа от изкопаемите горива.\n\n\r\n\n\r\nВ момент, когато тийнейджърката Грета Тунберг и други активисти засилват натиска над делегатите преди Срещата на ООН за действия за климата, официални представители очакват близо 60 страни да поемат по-големи ангажименти към Парижкото споразумение за климата от 2015 г.\n                    \n                    \n                \n                \n                \n                \r\n\"Губим битката с климатичните промени\", каза Гутериш на пресконференция в сряда. \"Очаквам да бъдат обявени и представени няколко сериозни плана за намаляване на вредните емисии през следващото десетилетие и да постигнем нулеви въглеродни емисии до 2050 г.\", заяви той.\n\r\nНа масата на преговорите следващата седмица ще седнат представители на различни страни, включително на малките островни държави, които са най-уязвими от покачването на нивото на моретата, и на европейски държави като Франция и Германия, става ясно от проектопрограмата, видяна от Ройтерс.\n\r\nЗасега не се предвижда големите икономики, които все още строят или финансират електроцентрали на въглища като Япония, Южна Корея и Австралия, да се изкажат на форума, но те може да внесат своите планове. Американският президент Доналд Тръмп и бразилският му колега Жаир Болсонаро, единствените световни лидери, публично подлагащи на съмнение данните за климата, не се очаква да участват, заявиха техни представители.\n\r\nПриродозащитни групи казват, че срещата на високо равнище ще се проведе в решаващ момент, когато екстремните природни явления и покачването на температурите засягат все повече хора във все повече краища на света.\n\r\n\"Срещата наистина е много важна\", каза Мей Буве изпълнителен директор на природозащитната група 350.org. \"Това значи, че държавите най-сетне ще трябва да говорят за източника на пламъците, обгръщащи нашата планета: изкопаемите горива\", каза тя.\n\r\nНа мушката са въглищата\n\r\nГутериш призова от 2020 г. в света да спре строителството на електроцентрали на въглища, за отказ от субсидиране на изкопаемите горива и бърз преход към възобновяеми енергийни източници (ВЕИ), като слънчева, вятърна и геотермална енергия.\n\r\nТой и други служители на ООН искат също Китай да избягва увеличаване на въгледобива в Азия и Африка чрез инфраструктурния си проект \"Един пояс, един път\".\n\r\n\"Много по-загрижен съм за страните от Африка, които трябва да имат възможност да не се обвързват с въглищата. Трябва да им се дадат повече възможности за използване на ВЕИ\", каза пратеникът на ООН за климатичните промени Луис Алфонсо де Алба в интервю за Ройтерс.\n\r\nСред представителите на частния сектор, поканени на срещата на върха, е изпълнителният директор на датската енергийна компания \"Йорстед\", която тази година се освободи от петролните си и газови активи и закри електроцентралите си на въглища.\n\r\nНо група големи петролни компании, обединени в Петролната и газова инициатива за климата ще организира среща в кулоарите на форума на върха, насочена към смекчаване на въздействието върху климата на изкопаемите горива чрез технологии за улавяне на въглерода и неговото складиране, както и чрез улавяне на метана, става ясно от програмата на събитието.\n\r\nВъпреки че Парижкото споразумение задължава правителствата да осъществят бърз преход към чиста енергия, световните емисии на парникови газове отбелязаха рекордни нива миналата година. Според сегашните ангажименти по споразумението светът лесно ще задържи повишаването на световните температури с две градуса спрямо нивата от прединдустриалната епоха, праг, чието надвишаване ще има катастрофални последици, предупреди в доклад през октомври подкрепяната от ООН Междуправителствена комисия за климатичните промени (МККП).\n\r\nКомисията съобщи също миналия месец, че ще са необходими значителни промени в използването на обработваемите земи, за да се предотврати ускореното затопляне и предстои да публикува още един доклад за въздействието на климатичните промени върху световния океан следващата седмица.\n\r\nВъпреки че подкрепата на правителството на Тръмп за изкопаемите горива и търговското напрежение между САЩ и Китай подкопаха надеждите за глобално сътрудничество за климата, дипломати казват, че виждат някои окуражаващи сигнали. Възходът на активизма издигна климата по-високо в дневния ред на някои страни, по-специално в Северна Европа, докато бедствията - от наводненията в Средния Запад на САЩ до пожарите в Амазония и Арктика, привлякоха вниманието на избирателите.\n\r\nВ Европа новоизбраният председател на Европейската комисия Урсула фон дер Лайен каза, че иска да направи Европейския континент първия с нулеви въглеродни емисии в света. В САЩ кандидатите на демократите за президентските избори догодина подкрепят предложената Нова зелена сделка за насърчаване на ВЕИ и отказ от използването на изкопаеми горива.\n\r\nИнвеститорите забелязват това и преместват парите си в компании, свързани с екологично чисто производство, каза Найджъл Топинг, изпълнителен директор на We Mean Business, организация с нестопанска цел, работеща с компании за мерки за защита на климата. \"Виждаме, че инвеститорите са категорични, че промяна ще има\", каза той.\n\r\n(БТА)", "date": "2019.09.20", "title": "Гутериш алармира: Губим битката с климатичните промени"}
{"url": "https://www.dnes.bg/politika/2019/09/20/petkov-za-bolnichnite-ne-sym-syglasen-da-e-za-smetka-na-rabotnika.423564", "text": "Министърът на труда и социалната политика Бисер Петков не е съгласен първите 3 дни от болничния да не се плащат нито от работодателя, нито от НОИ. Това каза той на кръгла маса на тема \"Злоупотребите с болнични листове - вреден за обществото феномен\", организирана от Асоциация на индустриалния капитал в България /АИКБ/.\r\nСпоред социалния министър предложението, направено от АИКБ, е \"непропорционално, прекомерно и социално неприемливо\".\r\n\r\nОт АИКБ предлагат паричното обезщетение за временна неработоспособност поради общо заболяване, трудова злополука и професионална болест да се изплаща от четвъртия ден на настъпването до възстановяване на работоспособността.\n\n\r\n                    \n                    \n                \n                \n                \n                Бисер Петков призна, че от 2012 г. наистина има нарастване на издадените болнични листове, но решение с този проблем може да се намери по друг начин. Затова той предлага да се обсъди възможността за ограничение на периода, в който личните лекари могат да издават болничен лист. Сега този срок е до 14 дни непрекъснато.\r\n\"Мисля, че във времето назад е било до 7 дни\", добави Бисер Петков. Освен това той допълни, че може да обмисли и ограничение до 40 дни в общата продължителност в рамките на една година, в която личният лекар може да издава болничен лист. Според него може да се приеме и мярка, в която работодателят участва в обезщетяването на работниците за не повече от 15 дни в рамките на годината.\r\nВъзможно е да се обсъди и възможността за преразпределение на изплащането на дните между работодателите и държавното обществено осигуряване.\r\nБисер Петков е на мнение, че общата сума на обезщетения на издадените болнични нараства и заради повишаването на средния размер на доходите. Освен това част от причините за нарастването на болничните са и при тяхното издаване. (БТА)", "date": "2019.09.20", "title": "Петков за болничните: Не съм съгласен да е за сметка на работника"}
{"url": "https://www.dnes.bg/notifikacii/2019/09/20/i-v-kanada-tiineidjyr-s-tejko-zaboliavane-zaradi-e-cigari.423453", "text": "Канадските медици са диагностицирали при тийнейджър първия случай на тежко заболяване на белите дробове, причинено от злоупотреба с електронни цигари, съобщава телевизионният канал Си Би Си.\n\n\r\nПациентът постъпил в болницата в град Лондон в провинция Онтарио със сериозни белодробни усложнения. По информация на медията заболелият е пушел електронни цигари всеки ден. По думите на представителя на болницата Крис Маки след проведения курс на лечение здравословното състояние на юношата се е подобрило, пише БТА.\r\nТова е първият случай, регистриран в Канада, при който заболяване на белите дробове се свързва с употребата на електронни цигари.\r\n                \n                \n                Здравните служби в провинция Онтарио са наредили от 18 септември да бъдат съобщавани всички случаи на белодробни заболявания, които могат да бъдат свързани с пушенето на електронни цигари.\r\nПо-рано стана известно, че американските Центрове за контрол и профилактика на заболяванията са регистрирали пет смъртни случая в САЩ, свързани употребата на електронни цигари.", "date": "2019.09.20", "title": "И в Канада: Тийнейджър с тежко заболяване заради е-цигари"}
{"url": "https://www.dnes.bg/stranata/2019/09/20/forum-bremennost-i-detsko-zdrave-na-puls-bg-za-treti-pyt-otiva-v-plovdiv.423510", "text": "Най-престижното специализирано събитие в областта на майчиното и детско здраве - \"\", ще се проведе за трети път в Пловдив. Форумът е с безплатен вход и се организира от водещия здравен сайт , който е част от Investor Media Group. Мисията на Форума е част от каузата на медията да помогне на бъдещите и настоящи родители в целия процес около бременността, раждането и грижата за детето.\n\r\nНа 6 октомври, от 10 до 18 часа, в зала \"България\" на Международния панаир в града под тепетата, \"Форум бременност и детско здраве\" ще даде възможност на младите семейства да се срещнат с доказани медицински специалисти от Пловдив, от които да получат полезна и подробна информация за проследяването на бременността и грижите за детето. Модератор на събитието ще бъде Румяна Тасева – главен редактор на Puls.bg, а изданието в Пловдив ще обърне внимание на няколко актуални и нови за Форума теми.\n                    \n                    \n                \n                \n                \n                \r\n\"За\" или \"против\" приема на медикаменти по време на бременността и къде се крие същността на проблема ще обясни д-р Семра Халил, акушер-гинеколог в УМБАЛ \"Пловдив\". Бъдещите майки ще имат възможност да разберат защо е толкова важно да се взимат информирани решение по време на бременността директно от адвоката по медицинско право Мария Шаркова.\n\r\nЩо е то кенгуру грижа и повече за ползите от ефекта \"кожа в кожа\" ще обясни д-р Диана Аргирова, която ръководи неонатологичното отделение на УМБАЛ „Пловдив“. Сред новите теми, които ще засегне \"Форум бременност и детско здраве\" в Пловдив, е и скринингът за тазобедрената луксация при бебето, която ще бъде изнесена от д-р Димитър Стаматов, специалист по ортопедия и травматология.\n\r\nПовече за т.нар. дирижирано – водено от акушер-гинеколога, раждане, в кои случаи се налага намесата му и какви са ползите и рисковете от това, ще разясни проф. д-р Екатерина Учикова – началник на клиниката по акушерство и гинекология в УМБАЛ \"Свети Георги\".\n\r\nЦенни съвети към родителите за зрението и развитието на децата им ще даде офталмологът д-р Мая Минева, а педиатърът д-р Таня Андреева ще очертае основните насоки, с които майките и бащите могат да разпознаят симптомите на респираторни заболявания. И тази година на Форума водещи специалисти ще изяснят ползите от ваксинопрофилактиката при децата.\n\r\nПоследният панел на събитието е посветен на семейната психология и детското психо-емоционално развитие. Акушерката Катя Запрянова ще обясни защо кърмещите майки изпадат по-рядко в следродилна депресия, а психологът Лучия Таскова ще очертае кризите, в които изпада детето.\n\r\n\"Форум бременност и детско здраве\" в Пловдив е третото издание на събитието, което Puls.bg ще проведе за тази година. През април форумът отпразнува десетото си юбилейно издание. То се проведе в Националния дворец на културата в София и беше посетено от над 1000 настоящи и бъдещи родители. Юбилеят беше отбелязан и със специална видео поредица \"Да отгледаш дете...\", която се излъчи по Bulgaria ON AIR, и срещна зрителите с едни от най-\"звездните\" родители у нас. За пръв път на 29 септември \"Форум бременност и детско здраве\" на Puls.bg ще се проведе и във Варна.\n\r\nПовече подробности за програмата на събитието в Пловдив на 6 октомври ще откриете , където може да се регистрирате безплатно за посещение и за . За всички новости около Форума, следете фейсбук страницата на събитието, както и .\n\r\nСъбитието се реализира с подкрепата на тъканна банка „Селена Целс“, Future Health, Aptamil, Compass Invest.\n\r\nИнституционални партньори на \"Форум бременност и детско здраве\" са УМБАЛ \"Пловдив\" и УМБАЛ \"Свети Георги\" – Пловдив.\n\r\nМедийни партньори на Форума са , , , , , ; \"\", \"\", \"\", , ,  и \r\n ", "date": "2019.09.20", "title": "\"Форум бременност и детско здраве\" на Puls.bg за трети път отива в Пловдив"}
{"url": "https://www.dnes.bg/temida/2019/09/20/ubiecyt-na-studenta-monov-djok-polfriiman-izliza-na-svoboda.423504", "text": "Очаква се австралиецът Джок Полфрийман да бъде пуснат от затвора днес.\n\r\nВчера състав на Апелативния съд в София реши, че убиецът на студента Андрей Монов излиза на свобода. Той беше осъден през 2011 година на 20 години затвор, но понеже е излежал повече от половината от присъдата си, може да бъде пуснат предсрочно. \n\n\n\n\r\n\"Тричленен състав на Апелативен съд–София с председател Калин Калпакчиев и членове Весислава Иванова и Виолета Магдалинчева разгледа днес жалба срещу решение на Софийския градски съд (СГС), с което е оставена без уважение молба за предсрочно условно освобождаване на австралийския гражданин Джок Полфрийман. \n                    \n                    \n                \n                \n                \n                \r\nАпелативните магистрати намират жалбата за основателна и Полфрийман може да излезе на свобода. В случая са налице законовите основания за предсрочно условно освобождаване. Мотивите на съдебния състав ще бъдат публикувани на сайта на съда\", пише в прессъобщение на съда. \n\r\nПолфрийман е в ареста от края на 2007 г., когато извърши убийството в центъра на София. След спор и сбиване тогава с компанията на Монов австралиецът намушка фатално с нож студента и рани Антоан Захариев. \n\r\nТъй като вече е изтърпял половината от наложеното му наказание, Полфрийман се възползва от правото си и от променения закон, за да поиска предсрочно освобождаване. \n\r\nСофийският градски съд трябваше още през м.г. да разгледа молбата му, но осъденият пожела да се запознае с внесените документи от затворническата администрация. \n\r\nДелото беше отложено, но Полфрийман преценил, че няма смисъл да иска предсрочно освобождаване, след като становището на администрацията е, че трябва да стои още в затвора. \n\r\nВ документите пишело, че Полфрийман е стриктен и изпълнителен, но имало още какво да се работи с него.\r\nОчаква се днес съдът да публикува всички мотиви, с които освобождава австралиеца Джок Полфрийман от затвора.", "date": "2019.09.20", "title": "Убиецът на студента Монов Джок Полфрийман излиза на свобода"}
{"url": "https://www.dnes.bg/obshtestvo/2019/09/20/gripnite-virusi-chukat-na-vratata-koga-e-vreme-za-imunizaciia.423511", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятото вече си отива, идва есента, а заедно с това и студеното време. Този период от годината е идеална среда за разпространение на вирусите.\r\nВъзрастните и децата са най-уязвими. На прага сме и на грипния сезон, а личните лекари вече регистрират състояние, което много наподобява опасната инфекция.  \n\r\n\"Вируси циркулират целогодишно. Грипният сезон още не е дошъл. Грипът е сериозно заболяване и може да започнем да се имунизираме\", посочи епидемиологът проф. Мира Кожухарова в \"България сутрин\".\n\r\nПо думите ѝ сезонните грипни вируси са напомняме от природата, а ваксината е променена в известна степен за този сезон, тъй като щамовете на вирусите също са се променили. Това затруднявало производството, но в България има доставени навреме грипни ваксини. \n                    \n                    \n                \n                \n                \n                \r\n\"За пръв път имаме национална програма за подобряване на ваксинопрофилактиката на грипа. Цели се подобряване на ваксиналния обхват на хората, които имат навършени 60 години. Ваксината ще бъде заплащана с бюджетни средства\",\n\r\n\"Има сезони, в които грипът успява да изненада и производителите на грипни ваксини. С изключение на грипа, при другите вирусни инфекции няма специфично лечение. Те са много разпространени, но усложненията са несравнимо по-редки. Това са заболявания, които минават бързо\", обясни епидемиологът.\n\r\nПроф. Кожухарова препоръча да избегнем грешното лекуване, като се обърнем към специалистите и не се лекуваме сами. И отбеляза, че здравословният начин на живот има значение, що се отнася до риска да се разболеем.", "date": "2019.09.20", "title": "Грипните вируси чукат на вратата: Кога е време за имунизация?"}
{"url": "https://www.dnes.bg/politika/2019/09/20/petkova-za-20-godini-shte-spechelim-9-mlrd-lv-ot-turski-potok.423512", "text": "Шпионският скандал у нас по никакъв начин не е повлиял на междуправителствената комисия между България и Русия, каза министърът на енергетиката Теменужка Петкова. По думите й руските колеги не са повдигнали изобщо темата за шпионския скандал, съобщава bTV.\n\n\r\n\n\r\nНачалото на 2020 г. е крайният срок за стартирането на \"Турски поток\".\n\r\nПо трасето се работи, първите 11 км - входната точка от турската граница, се изграждат от \"Булгартрансгаз\" и трябва да са готови през следващия месец, каза Петкова. След това има готова мрежа от 140 км и после ще започне по-нататъшното строителство към Сърбия. До 2020 г. трябва да са готови първите 308 км.\n                    \n                    \n                \n                \n                \n                \r\nНяма предвидени санкции, които България трябва да плати заради забавянето на проекта.\n\r\nПеткова очаква, че с построяването на \"Турски поток\" приходите от транзитни такси за страната ни ще се повишат. В момента \"Булгартрансгаз\" получава около 200 млн. лв. До 2020 г. тези приходи ще достигнат до 420 млн., каза Петкова.\n\r\nОчакваме над 9 млрд. лв. приходи през следващите 20 години, каза министърката.\n\r\nПо повод АЕЦ Белене Петкова обясни, че има 13 заявления за участие в процедурата за стратегически изпълнител. През всичките изминали години обаче в площадката на Белене са потънали 3 млрд. лв. Толкова ще се дадат и за строежа на Турски поток.\n\r\nДържавата ще участва като съакционер в проекта Белене. Северна Македония също е заявила желание за участие с 10%.\n\r\nТеменужка Петкова харесва песента на АЕЦ Козлодуй, създадена и изпята от екипа на централата по повод годишнината й. Министърката обясни, че така екипът е участвал в руската инициатива на \"Росатом\" \"Песен на ядрените градове\". Знам, че са спазени всички изисквания за обществените поръчки, разходите за клипа са под праговете за ЗОП, така че той очевидно е струвал под 20 000 лв., каза Петкова.\n\r\nМеждувременно в началото на октомври животът на 6-и блок ще бъде удължен с още 30 години. Тогава ще му бъде издаден лицензът. Същото се е случило и с 5-и блок, но още през 2017 г. Така на практика и двата блока на АЕЦ Козлодуй получават по 60 години живот всеки.", "date": "2019.09.20", "title": "Петкова: За 20 години ще спечелим 9 млрд. лв. от \"Турски поток\""}
{"url": "https://www.dnes.bg/stranata/2019/09/20/zemetresenie-e-registrirano-snoshti-krai-sadovo.423513", "text": "Трус с магнитуд 2,7 по Рихтер е регистриран тази нощ около пловдивския град Садово, стана ясно от данните на в  Геофизичния институт към БАН. \n\r\n\r\nЗеметресението е регистрирано в 22:33 часа. Няма данни за пострадали хора или нанесени материални щети в региона. \r\n\r\nПо-късно е било регистрирано и по-силно земетресение с магнитуд 3,8 в Румъния.", "date": "2019.09.20", "title": "Земетресение е регистрирано снощи край Садово "}
{"url": "https://www.dnes.bg/mish-mash/2019/09/20/kakvo-se-promenia-v-tialoto-ako-si-legnete-gladni.423490", "text": "Обилното хранене на вечеря не е препоръчително от здравословна гледна точка, защото пречи на редица функции и механизми в тялото. Преяждането късно вечер е сред водещите причини за наднормено тегло и проблеми със съня, както и за редица заболявания, като диабет например. \r\nНо да си легнете съвсем гладни също има своите странични ефекти. За да ги избегнете е важно да хапвате нещо леко и полезно на вечеря. То трябва да е балансирано, така че да можете хем да не сте гладни, хем да са минали поне 3-4 часа от храненето до заспиването.\r\nЕто какво се случва с тялото, когато си легнете гладни.\r\n \r\n\r\n \r\nАко си легнете без да сте вечеряли, а последното ви хранене е било на обяд например, това може да ви накара да заспите много трудно или да се будите често през нощта. Безсънието заради глад се дължи на факта, че празният стомах изпраща сигнали на мозъка, че организмът се нуждае от „гориво“. Мозъкът от своя страна блокира секрецията на мелатонин, хормон на съня. Това пречи на здравословната нощна почивка.\r\n \r\n\r\n \r\nЗнаем, че не трябва да злоупотребяваме с храната вечер, особено с калоричната. Затова и много хора се опитват да отслабнат именно като се въздържат от вечерята. Това обаче крие рискове, защото прегладняването ви кара да поглъщате още повече храна на следващия ден. Така може да се окажете с неочаквано наднормено тегло въпреки усилията за отслабване.\r\n \r\n\r\n \r\nДруг проблем се оказва и внезапният скок на кръвната захар на сутринта след дълготрайно гладуване. Това крие риск не само от повишаване на телесното тегло и мазнините в организма, но и от диабет.\r\n \r\n", "date": "2019.09.20", "title": "Какво се променя в тялото, ако си легнете гладни? "}
{"url": "https://www.dnes.bg/crime/2019/09/20/6-t-avtomobilno-maslo-sa-unishtojeni-pri-pojar-v-plovdiv.423517", "text": "6 тона автомобилно масло са унищожени при пожар в пловдивски магазин. Пламъците са избухнали 8 минути преди полунощ.\r\n\r\n\"Изпратени са три екипа огнеборци, които са успели да спасят сграда и четири леки автомобила\", каза говорителя на пожарната в Пловдив Цвятко Дешев, цитиран от\r\n\r\nПо думите му причините за огненото бедствие все още се изясняват.\r\n ", "date": "2019.09.20", "title": "6 т автомобилно масло са унищожени при пожар в Пловдив"}
{"url": "https://www.dnes.bg/notifikacii/2019/09/20/ruskite-medii-za-trymp-pokaza-silnata-si-no-mirna-strana.423514", "text": "След като Доналд Тръмп, с действията си относно Иран, показа, че не желае война, руски издания започнаха да анализират какъв ще е следващият ход на президента на САЩ. \r\nВестник \"Комерсант\" отбеляза в своето заглавие, цитирано то БТА,  че \"Тръмп  се е показал откъм силната си, но мирна страна\" и \"не заигра по свирката на желаещите война с Иран\".  А журналистът Фьодор Лукянов от  \"Росийская газета\" разсъждава, колко голям е рискът за петролния пазар.\r\nВашингтон обвини Техеран по повод атаката срещу саудитски петролни обекти и заяви, че разширява антииранските санкции, а президентът Тръмп нарече допълнителните мерки за натиск \"твърде съществени\". В отговор първият дипломат на Иран Мохамад Джавад Зариф обвини САЩ в \"икономически тероризъм\". Тръмп обаче заложи на икономическия натиск, с което потвърди, че не желае да използва сила.\r\n                \n                \n                Според \"Уолстрийт джърнъл\" като следваща стъпка САЩ ще се опитат да формират международна коалиция с цел засилване на натиска срещу Иран. Ще се преговаря в Ню Йорк, където на 24 септември започва общия дебат в рамките на годишната сесия на Общото събрание на ООН. Там ще се съберат над 100 държавни глави и близо 80 премиери и външни министри, посочва изданието.\r\nРешението за по-строги санкции срещу Иран съвпадна с посещението на държавния секретар на САЩ в Саудитска Арабия, където Майк Помпейо разговаря в сряда със саудитския престолонаследник принц Мохамед бин Салман. Преди визитата той заяви: \"Действаме за създаване на коалиция, за да разработим план за възпиране на Иран\". Източници от администрацията на Белия дом заявили пред \"Уолстрийт джърнъл\", че Вашингтон смята да разработва координиран международен отговор.\r\nТехеран разглежда втвърдяването на санкциите и коалиционните планове на САЩ като възможна прелюдия към военна операция срещу Иран. Мохамад Джавад Зариф предупреди пред Си Ен Ен, че всеки удар по страната му би довел до \"тотална война\", напомня всекидневникът. Руски експерти впрочем смятат създаването на международна военна коалиция срещу Иран за слабо вероятно - по ред причини.\r\nНа първо място защото самият Вашингтон още няма готовност за силов сценарий - американските военни не са убедени, че \"силови действия срещу Иран ще бъдат целесъобразни и високоефективни\", коментира дипломатът Андрей Бакланов.\r\nСпоред него САЩ не се стремят към война, а към създаване на предвоенна обстановка в региона, за да засилят натиска върху Иран и доставките на свои оръжия в Близкия изток. И събират коалиция, за да демонстрират, че повечето страни от региона споделят американската позиция за Иран. Но едва ли ще получат широка подкрепа, смята експертът.\r\n\"Въпреки танкерната война край бреговете им Обединените арабски емирства започнаха диалог с Иран и ми се струва, че тази страна няма готовност да влезе в коалицията, камо ли пък Европа\", заявява аналитикът Григорий Косач. \"Ако САЩ не загърбят тази идея, пътят към създаване на коалиция ще е дълъг и труден\", предупреждава той.\r\nМеждувременно руското външно министерство прикани да не се правят прибързани изводи във връзка с атаката срещу петролната инфраструктура в Саудитска Арабия, добавя \"Комерсант\".\r\nЗаради нападението обаче Пентагонът вече обмисля идеята да прехвърли нова военна техника в Близкия изток, пише \"Известия\", който също се позовава на \"Уолстрийт джърнъл\".\r\nПо данни на американския вестник в Централното командване на въоръжените сили на САЩ (СЕНТКОМ) са започнали вчера консултации между заместници на командващия генерал Кенет Маккензи и командири от средното звено. Обсъждат се варианти за отговор на атаката в Саудитска Арабия и най-добрите ще бъдат предложени на президента Тръмп.\r\nСЕНТКОМ предлага например в Близкия изток да бъдат прехвърлени зенитни ракети \"Пейтриът\", противовъздушни комплекси ТААД и няколко изтребителя, които да бъдат разположени в базата Принц Султан източно от Рияд, допълва \"Известия\".\r\nЗаплахата за световното снабдяване с петрол е сериозен проблем и една страна с претенции за глобална хегемония просто няма право да я пренебрегне. Как да действа обаче? - пита се наблюдателят Фьодор Лукянов в \"Росийская газета\".\r\nКампания срещу Иран е нещо невъзможно по ред причини. Първо, никой не се наема да предскаже как ще се развие тя и какъв ще е резултатът. При всяко положение става дума за по-мащабна в пъти, съответно и по-опасна операция от всичко, което са правили американците след студената война, включително Ирак. Второ, Тръмп е органично против военни действия, не си пада по тях, при това огромната част от електоралното му ядро страстно подкрепя принципния лозунг \"Стига безсмислени войни!\". А избирателната кампания вече е в разгара си, отбелязва коментаторът.\r\nСпоред него, ако трябва да накаже Иран, Тръмп би предпочел да действа \"с ръцете на регионалните му съперници\".\r\nТук обаче изплуват други проблеми. Саудитска Арабия демонстрира изцяло военно-стратегическите си таланти в Йемен. Кралството плътно затъна в съседната страна - без перспективи нито да постигне нещо, нито да си тръгне оттам. Непредставимо изглежда Рияд да се сблъска с многократно по-мощен противник - кралството няма и да поеме такъв риск. Израел е далеч по-способен да действа, но една иранско-израелска схватка ще породи такъв водовъртеж в Близкия изток и целия мюсюлмански свят, че последиците ще натежат над всеки резултат. Затова съюзниците на Вашингтон в региона, напротив, разчитат САЩ да поемат основната част от бремето в усмиряването на Техеран, заключава авторът на \"Росийская газета\".\r\nЗащо Пентагонът провежда междувременно мащабни маневри с участието на транспортни кораби, се пита \"Независимая газета\" и сам отговаря: \"Америка прави проверка дали флотът е готов за война\".\r\nСпоред всекидневника военнополитическото ръководство на САЩ е стигнало до извода, че \"в обозримо бъдеще е все по-вероятно на Евразийския континент да започне регионална или мащабна война\", затова е решило да се готви за нея.\r\n\"Вариантите тук са само два: Вашингтон било се готви да помага на съюзниците си в Европа и/или Азия да отразяват агресия, или смята сам да осъществи такава\", пише руският вестник.\r\nТой мотивира извода си със започналата неотдавна \"най-грандиозна през последните години внезапна проверка на бойната готовност на транспортния флот\" на САЩ. Според изданието целта е \"да се установи реалната му способност за мащабни превози по море на личен състав, оръжия и военна техника\". Обикновено напоследък се проверяваха най-много по пет кораба, а сега - 28, или една трета от целия транспортен флот на САЩ, изтъква изданието.\r\nАко започне мащабна война, именно транспортните кораби на САЩ ще трябва да прехвърлят на театъра на бойните действия към 90 на сто от силите и средствата на сухопътните войски и морската пехота. \"И днес Америка проверява дали точно тези кораби са готови незабавно да изпълнят бойна задача. Това надали е просто съвпадение. Но главният въпрос е с кого се кани да воюва тя\", подчертава \"Независимая газета\".", "date": "2019.09.20", "title": "Руските медии за Тръмп: Показа силната си, но мирна страна"}
{"url": "https://www.dnes.bg/business/2019/09/20/kak-se-syzdava-startyp-za-milioni.423521", "text": "Как се развива успешен предприемачески проект и как се създава най-големият хъб и екосистема за технологични компании и талант в Югоизточна Европа - отговор на  тези и още въпроси ще даде един от най-авторитетните български предприемачи Васил Терзиев на Клуб Investor \"Предприемачи на бъдещето\". \n\r\nСъоснователят на една от най-скъпопродадените български независими компании у нас Telerik, а по-късно на софтуерната академия Telerik Academy и на частния инкубатор Campus X, Eleven Venture Fund ще бъде сред специалните участници в дискусията, която ще се проведе на 25 септември, от 14 часа, в Capital Fort в София.\n\r\nПред гостите на Клуб Investor \"Предприемачи на бъдещето\" Терзиев, който е и член на борда на директорите в Endeavor Bulgaria и партньор в Eleven Venture Fund, ще разкаже как са се зародили идеите зад успешните му бизнес проекти, с какви предизвикателства се е сблъскал по пътя и как от 1 сграда с малко над 300 работни места се създава най-големият частен инкубатор за технологични компании в Югоизточна Европа, в който в момента работят над 35 компании и повече от 1300 души. \n                    \n                    \n                \n                \n                \n                \r\nНалага ли прекалено много правила настоящата стартъп среда и кои са най-честите трудности, пред които се изправят младите предприемачи в различните етапи от развитието на бизнеса си, са сред темите, които ще коментира още той. В рамките на дискусията водещата на предаването за високи технологии UpDate на Bloomberg TV Bulgaria и журналист в Investor.bg Елена Кирилова ще проведе интервю на живо с Терзиев, задавайки му някои от най-важните въпроси от сферите на технологиите и предприемачеството.\n\r\nПредизвикателствата пред всички, които стартират собствен бизнес в България, е и основен фокус на тазгодишното издание на Клуб Investor \"Предприемачи на бъдещето\". Първият панел на дискусията ще бъде посветен на развитието на компаниите, а модератор ще бъде Виктор Манев, съосновател на Impetus Capital. \n\r\nВъв втория дискусионен панел гостите ще имат възможност да чуят историите успешни предприемачи, които ще споделят опита си – от възникването на бизнес идея, през финансирането й, до това как компанията им е навлязла на международния пазар.\n\r\nПрограмата и всички лектори може да откриете на , където може да се регистрирате за участие.\n\r\n", "date": "2019.09.20", "title": "Как се създава стартъп за милиони?"}
{"url": "https://www.dnes.bg/obshtestvo/2019/09/20/kak-da-razpoznaem-koga-sme-profesionalno-pregoreli.423524", "text": "В днешния динамичен свят ставаме все повече свидетели на т.нар. burnout.\r\nГоворейки за професионално прегаряне, повечето хора не са наясно кога се случва. Не искат да говорят за него, защото не желаят да бъдат стигматизирани. Това е признак на слабост. \n\r\nТвърде много хора се превръщат в \"емоционално кошче за боклук\", потискат негативни емоции и след това експлоадират. Важно е да се разпознаят признаците, които тялото дава, и да се реагира навреме. В противен случай ставаме свидетели на проблем не само с емоционалната, но и със здравната интелигентност. Стресът на работното място е праг, когато нещо се пречупва, заяви проф. Борис Блажинич, ръководител на Института за развитие на качествения човешки потенциал в Хърватия, в ефира на .\n                    \n                    \n                \n                \n                \n                \r\n\"Професионалното прегаряне се случва, когато се породи несъответствие между това, което искаме, това, което искат другите и това, което можем да направим\", поясни Блажинич.\n\r\nСпоред него има инфлация на емоционалната интелигентност, пояснявайки, че тя представлява умението да разпознаваш собствените си емоции и тези на другите.\n\r\n\"Ние сме ирационални - понякога, за да избегнем болка, критика. Целим да постигнем добри усещания\", смята той.\n\r\nБлажинич обясни, че работодателите са принудени да променят отношението си, ценейки служителите си повече.\n\r\nПо повод баланса между работата и личния живот професор Блажинич уточни, че децата страдат най-силно от липсата на такъв.\n\r\n\"Страдащите от професионалното прегаряне имат нужда от здравна помощ. Тази помощ трябва да бъде професионална\", каза той и допълни, че най-често мъжете не обичат да показват слабост и в този ред на мисли са най-уязвими.\r\n", "date": "2019.09.20", "title": "Как да разпознаем кога сме професионално \"прегорели\"?"}
{"url": "https://www.dnes.bg/politika/2019/09/20/bsp-osvobojdavaneto-na-polfriiman-e-grozno-reshenie-na-syda.423525", "text": "Като подигравка, позор и грозно решение на българския съд оредели червената шефка Корнелия Нинова решението на Апелативния съд в София да освободи предсрочно убиеца на студента Андрей Монов австралиеца Джок Полфрийман.\n\r\nМилен Михов от Обединените патриоти призна, че решението на съда трябва да се изпълнява, но цялото общество знае, че истината е против него.\n\r\n\"Чувствата ни са много остри и категорични, това решение го приемаме с изключителна болка и раздразнение, защото според нас той не се е поправил, той трябваше да изтърпи своето наказание в България, човек който по време на наказанието си правеше няколко опита за бягството от своята присъда - няколко искания да я излежи в Австралия, няколко поредни искания за предсрочно освобождаване, а и самата присъда беше прекалено снизходителна“, коментира той.\n\n\n\nВчера състав на Апелативния съд с председател Калин Калпакчиев реши, че той излиза на свобода, а днес се очаква да бъдат публикувани мотивите на магистратите.\n                    \n                    \n                \n                \n                \n                \r\n\"Това е подигравка с жертвите, с техните близки,с чувството за престъпност и възмездие\", отсече Нинова.\n\r\nСпоред нея този случай още повече налага бързото приемане на законовите поправки, с които да отпадне съкратеното съдебно производство и автоматичното намаляване на присъдените за извършителите на тежки престъпления.\n\r\nДжок Полфрийман беше осъден през 2011 година на 20 години затвор, но понеже е излежал повече от половината от присъдата си, може да бъде пуснат предсрочно.\n\r\nНай-вероятно той ще прекрачи прага на затвора днес.\n\r\n\"Тричленен състав на Апелативен съд–София с председател Калин Калпакчиев и членове Весислава Иванова и Виолета Магдалинчева разгледа днес жалба срещу решение на Софийския градски съд (СГС), с което е оставена без уважение молба за предсрочно условно освобождаване на австралийския гражданин Джок Полфрийман. Апелативните магистрати намират жалбата за основателна и Полфрийман може да излезе на свобода. В случая са налице законовите основания за предсрочно условно освобождаване. Мотивите на съдебния състав ще бъдат публикувани на сайта на съда\", пише в прессъобщение на съда.\r\nПолфрийман е в ареста от края на 2007 г., когато извърши убийството в центъра на София. След спор и сбиване тогава с компанията на Монов, австралиецът намушка фатално с нож студента и рани Антоан Захариев.\r\n ", "date": "2019.09.20", "title": "БСП: Освобождаването на Полфрийман е грозно решение на съда!"}
{"url": "https://www.dnes.bg/technology/2019/09/20/golemiiat-plan-na-bezos-za-spasiavaneto-na-zemiata.423526", "text": "Ръководителят на Amazon не губи време за празни приказки, а веднага започва с предупреждение: „Може би познавате тази планета“, казва Джеф Безос, пред прожекцията на глобус. \"Това е Земята, това е най-добрата планета във Вселената. Но реалността и бързината на изменението на климата надхвърлят най-лошите прогнози\", казва Безос. Той бързо представя данни и диаграми, илюстриращи топенето на полярни ледени шапки, горещи океани и най-горещото лято на всички времена – всичко това за рекордно кратко време.\n\r\nСамо на двеста метра разстояние по въздушна линия в Белия дом седи Доналд Тръмп - президентът, който извади САЩ от Парижкото споразумение за климата. Можете да разберете представянето на Безос и като протест срещу Тръмп, дори ако шефът на Amazon подчерта неколкократно: „Тук не става дума за политика“. Вместо това той представя своеобразен ангажимент, така наречения „Залог за климата“. Amazon обещава да изпълни целите на Парижкото споразумение за климата „десет години по-рано“.\r\n                    \n                    \n                \n                \n                \n                Още преди две години Amazon обяви, че иска да снабдява 100% от своята глобална инфраструктура с възобновяема енергия. Сега компанията става все по-конкретна: тя обещава до 2024 г. 80 процента от енергията ѝ да е от възобновяеми енергийни източници  и да постигне 100-процентовата си цел за слънчева и вятърна енергия през 2030 г.\r\nДо 2040 г., според Безос, Amazon иска да работи напълно неутрално по отношение на въглеродния диоксид. Част от инициативата е и прехвърляне на логистичните операции към 100 000 електрически превозни средства. Amazon твърди, че това е най-голямата поръчка, правена някога за електромобили. Те са произведени от фирмата Rivian в Мичиган, в който Amazon твърди, че е инвестирала 440 милиона долара. Освен това се планира инвестиция в размер на 100 милиона долара за залесяване на гори.\r\nКолко е достоверно обещанието на Amazon не може да се предвиди от съобщението. Защото досега групата не се е отличавала като особено екологична или устойчива. Поради многото индивидуални доставки до входната врата най-големият онлайн търговец на дребно в света има високи емисии на въглероден диоксид.\r\nИнвестициите на Безос в космическите пътувания също нямат много общо с опазването на околната среда. Само преди месец Greenpeace разкритикува новите подплатени пластмасови пликове на Amazon. Много служители също вярват, че техният работодател трябва да направи повече: през април 6000 служители на Amazon призоваха в съвместно писмо ръководството да направи компанията по-устойчива и, наред с други неща, да намали емисиите.\r\n\r\n \r\n ", "date": "2019.09.20", "title": "Големият план на Безос за спасяването на Земята "}
{"url": "https://www.dnes.bg/akoshtete-vqrvaite/2019/09/20/fake-sviat-perfektnite-hora-v-socialnite-mreji-vodiat-do-ortoreksiia.423529", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поради натиск от обществено одобрение или от желание за успех в социалните мрежи, често се увличаме по здравословна храна и личности, които я рекламират. Полезното понякога обаче се превръща в мания, която понижава качеството на живот и вреди на човешкото здраве.\n\n\r\n\n\r\nМоже ли, следвайки Instagram и Facebook звезди, да станем жертви на орторексията - вманиачаване в здравословното хранене?\r\n                    \n                    \n                \n                \n                \n                Темата коментираха в \"България сутрин\" по  експертът по здравословно хранене Яна Данаилова и актьорът Павел Владимиров.\n\r\n\"Свидетели сме на огромен натиск, който социалните мрежи оказват върху хората. Непрестанното визуализиране на съвършени модели и издигане на красотата като основно качество, довежда до разрушаване на връзката между храната и здравето. Много често имиджите в социалните мрежи не са реални\", предупреди Данаилова, която е майка на двама тийнейджъри. \n\r\nТя е на мнение, че когато детето е неуверено и търси себе си, а тялото му се променя и му излиза хормонално акне, виждайки съвършените мъже и жени то нарушава връзката си с храната. \n\r\n\"Зависи много от възрастта, самочувствието и възпитанието на самия човек. Вманиачаването изнервя. Повече те харесват като си по-небрежен. Във фитнеса избивам агресията и цялото напрежение от забързаното ежедневие\", коментира на свой ред Павел Владимиров.\n\r\nСпоред него въпросът е да не се прекалява и е много важно какви са хранителните навици на семейството. \n\r\n\"В България тренираме малко и не знаем какво да ядем\", подчерта Владимиров.\n\r\n\"Диетата е рестриктивен хранителен режим, който е неефективен и води до йо-йо ефект. Хранителните разстройства са бум в съвременното общество. Те са изключително опасни и много трудно се преодоляват без професионална помощ\", каза още Яна Данаилова.\n\r\nПо думите ѝ често чрез храната потискаме неувереността си.", "date": "2019.09.20", "title": "Fake свят – \"перфектните\" хора в социалните мрежи водят до орторексия"}
{"url": "https://www.dnes.bg/balkani/2019/09/20/eksploziia-zapali-himicheski-fakultet-na-universitet-v-belgrad.423523", "text": "В Технологическия факултет в Белград, в лаборатория по огранична химия тази нощ избухна експлозия и пламна пожар, съобщи Танюг.\n\n\r\n\r\nНяма пострадали, но са причинени значителни материални щети.\r\n\r\nПожарникарите реагираха бързо и успяха да локализират пожара, а полицията блокира близките улици, предаде БТА.\r\n\r\nУстановено е, че концентрацията на газове във факултета е висока и не позволява полицията безопасно да извърши оглед.\r\n\r\nСлед като бъде извършен оглед, ще стане известна причината за експлозията и пожара.", "date": "2019.09.20", "title": "Експлозия запали химически факултет на университет в Белград"}
{"url": "https://www.dnes.bg/stranata/2019/09/20/stara-hartiia-za-nova-kniga-za-peta-godina-v-ruse.423527", "text": "След като най-големият рекорд в националната инициатива \"Стара хартия за нова книга\" беше поставен в София, миналогодишните първенци от Русе отново се включват в надпреварата.\r\nЗа пета поредна година малчуганите от дунавския град ще имат възможност да предадат старата си хартия и да получат нова книжка на 28 септември между 10,00 и 13,00 ч. на пл. \"Свобода“, пред Съдебната палата. Събитието е организирано от \"ЕКОПАК България“ и Книжен център \"Гринуич“ и се провежда с подкрепата на Община Русе и Регионална библиотека \"Любен Каравелов“, съобщиха организаторите.\r\nРегламентът на кампанията гласи, че всяко дете, което с помощта на възрастен предаде 5 кг хартия за рециклиране, ще получи книжка подарък. За да има за всички достатъчно книги, всеки, който изпълни това условие, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – едно от двете специални издания на \"ЕКОПАК България“ „Грийн тийн“ и „Ти можеш да спасиш планетата“. Така в рамките на празничния ден малчуганите могат да получат максимален брой две книги.\r\n                    \n                    \n                \n                \n                \n                Още изненади очакват малчуганите по време на празничната програма, в която ще има много музика, танци тематични игри с награди, вдъхновени от литературните талисмани на тазгодишната кампания – детективите Агата и Лари.\r\nЗа настроението на присъстващите ще се погрижат талантите от Общински детски център за култура и изкуство – Русе: тамбурашки оркестър „Русе“, фолклорен танцов ансамбъл „Здравец“, детско-юношески танцов ансамбъл „Зорница“, солисти от Школата за народно пеене, Клуб по спортни танци, формация за модерен балет „Мираж“, балетно студио „АРТ ДЕНС КЛАСИК“ и солистите от детска вокална група „Слънце“.\r\nСлед Русе последната спирка на кампанията „Стара хартия за нова книга“ ще бъде Велико Търново на 29 септември.\r\nНека заедно спасим природата и насърчим децата си да четат!\r\n", "date": "2019.09.20", "title": "\"Стара хартия за нова книга\" за пета година в Русе"}
{"url": "https://www.dnes.bg/football/2019/09/20/ludogorec-se-podigra-s-cska-moskva-naniza-5-gola.423499", "text": "Отборът на Лудогорец удари звучен шамар на руския ЦСКА Москва и започна ударно участието си в групите на Лига Европа. Разградчани победиха с 5:1 своя опонент на своя стадион, като изиграха феноменално второ полувреме.\r\nМачът започна малко злощастно за българския шампион, след като още в 11-ата минута гостите поведоха. При статично положение Игор Дивеев бе оставен непокрит и с глава прати топката във вратата на Ренан.\n\r\nДо 15-тата минута в актива на Лудогорец вече имаше две греди, а до края на полувремето с пропуски се отчетоха Марселиньо и Кешерю.\n\r\nЛудогорец започна своя голов рецитал в 48-та минута с гол на Вандерсон след удар извън наказателното поле. \n\r\nДве минути по-късно обратът вече бе факт. Недялков пусна пас зад защитата на московчани, а Лукоки прати топката в мрежата.\n                    \n                    \n                \n                \n                \n                \r\nКешерю вкара страхотен гол след още три минути - той намери десния ъгъл на вратата на Акинфеев с воле извън наказателното поле.\n\r\nВ 69-ата минута вече се очерта разгром, след като недялков се отчете с втора асистенция, а Кешерю вкара своя втори гол в мача.\n\r\nВ 73-тата минута румънският нападател оформи своя хеттрик, след като реализира дузпа за спъване на Марселиньо.", "date": "2019.09.20", "title": "Лудогорец се подигра с ЦСКА Москва, наниза 5 гола"}
{"url": "https://www.dnes.bg/index/2019/09/20/zaradi-greshna-poddryjka-haknaha-nap-i-iztekoha-dannite-na-5-mln-bylgari.423500", "text": "Държавата инвестира 0,1% от Брутния вътрешен продукт за електронно управление, стана ясно по време на заседание на временната парламентарна комисия за установяване на хакерската атака в НАП. В сравнение, страните от Западна Европа инвестират между 0,6% и 0,8% от БВП, заяви директорът на държавна агенция \"Електронно управление\" Атанас Темелков, цитиран от \"Монитор\". \n\n\n\n\r\nОт агенцията са направили проверка на НАП, но тя е била само по документи, тъй като е такава ролята на одитора. В хода на проверката са забелязани пропуски, за които са отправени и съответни препоръки.\n\r\nАтанас Темелков посочи неправилното надграждане на системата на данъчните като основната причина за изтичането на лични данни на 5 милиона българи. Той допълни, че пробивът в системата на агенцията не се дължи на това, че датира от 2008 г., а произлиза от грешна поддръжка.\n                \n                \n                \r\n\"Откога работи една системна не е важно, стига тя да бъде достатъчно добре изградена и да бъде поддържана\", коментира Темелков.\n\r\nТой сподели, че за по-голяма киберсигурност при критичните информационни системи, те трябва да бъдат поддържани от една компания, а не от няколко.\n\r\n\"Натискът за предоставяне на повече електронни услуги с цел улеснение на гражданите също е довел до повишаване на риска от кибератаки. Така че вие срещу него не би следвало да получавате никакви услуги освен чисто информационни\", обясни директорът на \"Електронно управление\".\n\r\n ", "date": "2019.09.20", "title": "Заради грешна поддръжка хакнаха НАП и изтекоха данните на 5 млн. българи"}
{"url": "https://www.dnes.bg/index/2019/09/20/skypi-telefoni-laptopi-dlyjnicite-nai-veche-mladite-i-obrazovani.423501", "text": "Най-често хората затъват в дългове заради покупката на джаджи като лаптопи и скъпи мобилни телефони. \n\r\nПрофилът на длъжника е млад човек, образован, с добра професия, най-често в IT бранша. Той си купува скъпи джаджи, като смята, че веднага има нужда от тях, но не може да си направи сметката. Затова трябва да се научи парите да му стигат до следващата заплата. Това каза Райна Миткова, управител на EOS за България и председател на Асоциация на колекторските агенции, цитирана от \"Труд\".\n\r\nНад 50% от просрочените задължения на хората са към банки и фирми за бързи кредити.\n\r\nГражданите са по-изрядни платци от фирмите, показва проучване на компанията. В България само 18% от фактурите към граждани са просрочени, докато бизнесът бави плащанията си, или изобщо не плаща по 25% от фактурите. За сравнение средно за страните от ЕС при гражданите просрочията са 16%, а при бизнеса – 21%. Рекордьор по редовни плащания е Русия, която изпреварва по този показател дори Германия. В Русия 89% от всички плащания се правят навреме, а само 1% се отписват като несъбирами. Гражданите в Русия отново са по-изрядни от фирмите като при тях само 4% от задълженията са просрочени.\n                \n                \n                \r\nОсвен че са по-изрядни, гражданите в България стават и по-добри платци с времето. Дните просрочие при гражданите намаляват от 15 за миналата година на 14 за настоящата. Докато при бизнеса има обратната тенденция. Срокът на просрочията се увеличава от 19 на 21 дни. Като се има предвид, че по принцип бизнесът дава толеранс от 34 дни и плащания в този срок се считат за редовни, се оказва, че при просрочие фирмите чакат парите си от своите некоректни партньори средно 55 дни.\n\r\nТенденцията за подобряване навиците за плащане е характерна не само за България, а и за цяла Европа. У нас общо 77% от издадените фактури на граждани и фирми се плащат навреме, при 76% през миналата година. 19% се плащат със закъснение (при 20% година по-рано), а 4% се отписват поради невъзможност да бъдат събрани изобщо.\n\r\nЗапазва се тенденцията почти всяка четвърта компания в България да се чувства застрашена от фалит заради несъбрани вземания. Същевременно българските компании са доста по-оптимистични за бъдещето спрямо средното ниво за фирмите от Европа.\n\r\nЗасега икономическа криза в България няма и се надявам така да продължи до края на годината, заяви Райна Миткова, председател на Асоциацията на колекторските агенции в България. Но в Германия и Италия има признаци за забавяне на икономиката и това няма как да не се отрази и върху България, продължи тя. Но сега финансовите институции подхождат с доста разум при отпускането на кредити, продължи Райна Миткова. Бизнесът също е по-разумен в отношенията с клиентите си. Затова дори да има следваща криза очакваме ударът да е значително по-малък спрямо финансовата кризата от 2008 г., защото сме си взели поуките, каза Райна Миткова.", "date": "2019.09.20", "title": "Скъпи телефони, лаптопи... длъжниците - най-вече младите и образовани "}
{"url": "https://www.dnes.bg/usa/2019/09/20/ima-li-izvynzemni-v-zona-51-liubiteli-na-temata-shte-ia-atakuvat.423502", "text": "Любители на темата \"извънземни\" започнаха вчера да пристигат в Невада край секретното американско военно съоръжение, известно като \"Зона 51\", съобщи БТА като цитира Ройтерс.\n\r\nОт дълго време се говори, че там се съхраняват правителствени тайни за извънземен живот. \n\r\nЖители на градчето Рейчъл, намиращо се на 20-ина километра от базата, се боят от евентуалното прииждане на големи тълпи хора в отговор на неотдавнашен призив в социалните мрежи да бъде \"щурмувана\" \"Зона 51\".\n\r\nМъжът, организирал събирането, за което така и не бе насрочена точна дата, се бои, че може да настъпи хуманитарно бедствие в Рейчъл, където живеят само 50 души, няма магазин за хранителни стоки, нито бензиностанция.\n                    \n                    \n                \n                \n                \n                \r\nВъпреки това десетки посетители пристигнаха вчера в единствения търговски обект в градчето - мотел, вдъхновен от темата за извънземния живот. Те се настаниха в палатки и кемпери. \n\r\n \"Зона 51\" от години е обгърната в тайнственост, което подхранва конспиративни теории, че там има останки от летяща чиния и телата на извънземния й екипаж след предполагаемата й катастрофа в Ню Мексико през 1947 г.\r\nПравителството на САЩ потвърди за съществуването на базата едва през 2013 г., когато публикува архиви на ЦРУ, в които пише, че обектът е използван за изпробване на шпионски самолети.\n\r\nПрез юни студент от Калифорния на име Мати Робъртс публикува във \"Фейсбук\" шеговит призив за нахлуване в обекта.\n\r\n ", "date": "2019.09.20", "title": "Има ли извънземни в \"Зона 51\"? Любители на темата ще я атакуват"}
{"url": "https://www.dnes.bg/stranata/2019/09/20/goliamoto-pytuvane-zapochva-priziv-kym-shofiorite-tyrpenie.423503", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХиляди българи тръгват на отново на път за втората серия почивни дни през септември.\n\r\n“Пътна полиция” ще следи за превишена скорост, употреба на алкохол и наркотици.\n\n\r\nКамери за скорост ще бъдат поставени на всички натоварени пътища в страната. Засилени проверки ще има и на автобусите, най вече за използването на предпазни колани.\n\r\nОт Агенция „Пътна инфраструктура” обявиха, че движението по магистрала „Хемус” в тунел „Витиня” ще се осъществява в едната тръба, реверсивно. \n\r\nПо традиция ще бъде ограничението за движение на МПС с техническо допустима маса над 12 тона, като тази забрана е за времето от 16.00 до 20.00 часа на 20 септември и на последния почивен ден - 23 септември, за времето от 14.00 часа до 20.00 часа. Забраната ще е по всички автомагистрали и участъци от републиканската пътна мрежа.\n                    \n                    \n                \n                \n                \n                \r\n\n\r\n\n\r\n\n\r\n\r\n ", "date": "2019.09.20", "title": "Голямото пътуване започва, призив към шофьорите - търпение"}
{"url": "https://www.dnes.bg/obrazovanie/2019/09/20/haos-s-dostavkite-na-mliako-i-plodove-v-uchilishtata.423505", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В началото на учебната година – хаос и неясноти с доставките на мляко и плодове в училищата по схемите \"Училищно мляко\" и \"Училищен плод\". \n\r\nПрез миналата година се даде възможност на директорите на училищата да си избират доставчик на мляко и плодове, който договор е валиден 3 години, съобщи . \n\r\nТова лято обаче ръководството на ДФЗ изпраща имейл до директорите, в който обявява нов прием за избор на нови доставчици. \n\r\nЗащо се стига до тази промяна, не става ясно. А директорите са притеснени има ли шанс децата да останат без закуски за новата учебна година. Казусът се повтаря за пореден път, твърдят училищните директори. \n                    \n                    \n                \n                \n                \n                \r\nВъпреки че миналата година те имаха право сами да изберат доставчици с договор за 3 години.\n\r\nОт Държавен фонд Земеделие обясниха, че няма хаос по програмите. \n\r\nМлекопроизводителите обаче казват, че към този момент работата им е спряна заради неясните текстове на фонда.\n\r\nОт фонда обещаха, че програмите ще продължат и децата ще получават качествени продукти. \n\r\nСпоред производителите обаче тези промени целят в схемата да бъдат включени търговци-доставчици.\n\r\nПроизводителите поискаха в най-скоро време да се намери решение, за да могат доставките да тръгнат навреме към училищата.", "date": "2019.09.20", "title": "Хаос с доставките на мляко и плодове в училищата"}
{"url": "https://www.dnes.bg/stranata/2019/09/20/sniag-prehvyrcha-na-cherni-vryh-no-gradusite-shte-se-vdigat.423506", "text": "В повечето райони тази сутрин е предимно облачно, а с валежи в източната част. В Северозападна България деня ще започне със слънце. В южните и в източните райони днес отново ще вали. През следващите дни облачността ще намалее до незначителна. \r\nМинималните температури днес ще бъдат от 7 до 12 градуса, по брега на морето - до 13-15 градуса. \r\nВ сутрешните часове над южните и източните райони ще превалява, но до обяд валежите ще спрат. В късния следобед над източната половина на страната ще се установи слънчево време. \r\nМаксималните температури ще бъдат от 17 до 23 градуса. Денят ще е доста хладен, прогнозира синоптикът на  Владимира Илиева.\n                    \n                    \n                \n                \n                \n                \r\n\"До понеделник времето ще се подобрява, а след това отново ни очаква и покачване на температурите. Захлаждането ще е за кратко - 2-3 дни. За първи път ще си говорим за слани, най-вече в котловините. На много места температурите ще паднат до критичните 4-5 градуса, а в отделни райони и по-ниски\", заяви тя.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n\"През трите почивни дни времето ще е подходящо за туризъм, но температурите вече са много ниски. Сняг прехвърча тази нощ на Черни връх\".\n\r\n\"Малко по-динамично ще бъде времето през септември. От 24 до 28 един средиземноморски циклон ще доведе до повишение на облачността и съществени валежи. Това за сега остава като вероятност\", категорична е синоптичката.\n\r\n\"Понеделник ще бъде един от най-топлите дни, вторник също ще е с високи температури, но облачността ще се увеличи. След това температурите слабо ще се намалят, но това ще бъде незначително\", заяви още тя.\r\nЛошото време е застигнало и Южна Гърция, където се очакват гръмотевици. Над Западна и Централна Европа обаче предимно слънце и дневни температури от 15 до 20, 22 градуса. Кратки валежи, придружени от гръмотевици, ще паднат и на места в Испания и Португалия. Хладно, облачно и дъждовно с дневни температури около и под 10 градуса ще бъде в Русия. \n\r\n ", "date": "2019.09.20", "title": "Сняг прехвърча на Черни връх, но градусите ще се вдигат "}
{"url": "https://www.dnes.bg/usa/2019/09/20/strelba-na-tri-kilometra-ot-beliia-dom-ima-ubit.423507", "text": "Един човек е убит и петима са ранени при стрелба, избухнала снощи в североизточната част на американската столица Вашингтон, съобщи ТАСС, като се позовава на местната полиция.\r\n\r\nЕдин от ранените е в тежко състояние. \r\n\r\nМестопроизшествието, намиращо се на три километра от Белия дом, е отцепено от полицията. \r\n\r\nСтрелбата избухнала в 22.30 часа местно време. /БТА/\r\n\r\n ", "date": "2019.09.20", "title": "Стрелба на три километра от Белия дом, има убит "}
{"url": "https://www.dnes.bg/index/2019/09/20/receptata-dnes-chili-s-pileshko-i-chesyn.423409", "text": ":\r\n\r\n \r\n:\r\n \r\nЗагрейте зехтина в дълбока тенджера. Запържете лука и чесъна за 10 минути. Добавете пилешкото, бульона, зелената чушка, ригана и червения пипер. Оставете да кипне. Намалете котлона на слабо и прибавете боба и царевицата. Оставете да къкри 30 минути. Сервирайте в отделни купи и поръсете обилно с настъргания кашкавал.\r\n\r\n", "date": "2019.09.20", "title": "Рецептата Dnes: Чили с пилешко и чесън "}
{"url": "https://www.dnes.bg/stranata/2019/09/20/edin-ot-10-raboteshti-sys-zdravna-zastrahovka.423508", "text": "Един от 10 работещи има здравна застраховка, сочат данни на Изпълнителната агенция \"Медицински надзор\". \n\r\nОколо 312 хил. са българите, имащи такава полица, а работещите по информация на статистиката са над 3,1 млн. души. Спрямо общия брой на осигурените 6,2 млн. български граждани делът пада наполовина, пише \"Монитор\".\n\r\nГолямата част от застрахованите лица - 301 259, са по групови договори, сключени от фирмите, където работят хората. По индивидуални договори за доброволно здравно застраховане полици притежават едва 9104 души, по данни към края на миналата година.\n\r\nЕксперт по застраховки обясни, че популярността на този вид полици непрекъснато се увеличава в България. По думите й нарастването е с много по-бързи темпове, отколкото нарастването в другите сегменти на застрахователния пазар.По думите му, все повече хора предпочитат да сключват застраховка, чрез която да покрият евентуални разходи при болест. За последните осем години те се интересуват все повече и повече, включително и за груповите семейни застраховки за здраве.\n                    \n                    \n                \n                \n                \n                \r\nСтатистиката от сайта на Комисията за финансов надзор (КФН) сочи, че към края на миналата година броят на полиците със спестовен елемент е бил 26 879, а за първите две тримесечия на 2019-та са сключени нови - над 18 300. 26 155 са били застрахованите лица по застраховка \"Живот\", свързана с инвестиционен фонд.\r\nЗастрахователната им стойност е за огромната сума от над 202,1 млн. лв., а броят на действащите договори е 28 133. Застрахованите лица с полици \"Живот\", имащи спестовен характер, като например за пенсия или рента, са вече 50 000, а договорите за покритието са 11 852. Това показва, че също голяма част от полиците са сключени от работодателите, където въпросните лица са заети. По въпросните полици за полугодието са били предявени само 23 претенции и по тях са изплатени почти 188 бона.\n\r\nСпоред сайта на КФН по договорите за застраховка „Заболяване“ за първите 6 месеца на годината са били предявени над 347 хил. претенции, като 62 135 са били са събития от минали години. Общата сума на исканите обезщетения от застрахованите е за над 20 млн. лв., като 3,3 млн. лв. са били за минали години. Плащания са били направени по над 84 хил. случая, като застрахованите са получили от застрахователите общо 19,11 млн. лв. Отказани са били над 248 хил. претенции за 1,07 млн. лв. Платените суми от клиентите за полиците по застраховката „Заболяване“ в сегмента на общото застраховане за първото шестмесечие са за над 97,14 млн. лв., а общо изплатените обезщетения - почти 34,4 млн. лв.\n\r\nНад 303 хил. е броят на действащите договори и по рисковата застраховка \"Живот\", само с покритие на риска \"Смърт\", сочи още информацията от сайта на КФН. Броят на застрахованите лица е над 1,1 милиона, действащите договори са 303 364. По нея за шестмесечието са били предявени 752 иска, а изплатените суми по тях са била на стойност над 6,25 млн. лв.\n\r\nНемалко от застраховките за заболяване, злополука или смърт са краткосрочни и се сключват за определен неголям период от време, най-вече при пътувания в чужбина. Засега обаче за тях не се води специална статистика, която да ги отдели от дългосрочните, обясниха от КФН.", "date": "2019.09.20", "title": "Един от 10 работещи със здравна застраховка"}
{"url": "https://www.dnes.bg/sport/2019/09/20/genchev-sled-boia-nad-cska-moskva-celta-e-da-izlezem-ot-grupite.423509", "text": "Наставникът на Лудогорец Станислав Генчев беше доволен след успеха с 5:1 над ЦСКА (Москва) в групите на Лига Европа. Младият специалист призна, че шампионите се целят в достигане на 1/8-финалите.\n\r\n\"Първо да благодаря на футболистите за себераздаването през целия мач, следвахме нашия план. Мачът не започна добре за нас, на полувремето им казах, че ако продължаваме така, можем да вкараме 2-3 гола. За моя радост вкарахме три бързи гола, момчетата се отпуснаха\", посочи Генчев. \nТой призна, че щом отборът му бие ЦСКА (М) с 5:1 е нормално това да се счита за най-добрия мач на отбора за този сезон. \"Искам да започнем да показваме все по-добри игри. След като поведоха, футболистите на ЦСКА продължиха да атакуват, те са опитен и силен отбор. Не допуснахме нов техен гол, а след това им вкарахме пет\", посочи бившият халф.\n                    \n                    \n                \n                \n                \n                \r\nСпоред него резултатът е справедлив. \"Нашата цел е да излезем от групата. Ако победим Ференцварош, днешното им 1:1 с Еспаньол, ще е добре дошло за нас. Срещу Ференцварош през лятото ни липсваха пет човека от основните футболисти. Очаквам различен мач сега. Третият ни гол днес беше изключително красив и ни дава увереност. Във всеки мач излизаме за победа. Надявам се на класиране за елиминациите. Гледам да използвам всяка минута и всеки шанс, който ми е даден. Най-важно е представянето на отбора, не мога да кажа, че това е мой момент, това е момент на отбора\", каза Генчев след мача по БНТ.\r\n\r\n ", "date": "2019.09.20", "title": "Генчев след боя над ЦСКА Москва: Целта е да излезем от групите"}
{"url": "https://www.dnes.bg/stranata/2019/09/20/spasiha-dve-jeni-v-sredna-gora-prez-noshtta.423522", "text": "Планинската спасителната служба е провела 8-часово издирване на две жени в Средна гора снощи, съобщиха от ПСС към БЧК .\r\nАкцията е започнала в 19.00 часа и е завършила в 3.00 часа през нощта. Двете жени са в добре състояние.\r\nОт ПСС допълват, че днес условията за туризъм в планините са лоши. Температурите са от 3 до 8 градуса в по-високите части на планината.\r\nНа много места е мъгливо и облачно, с умерени ветрове във високите части. Лифтовите съоръжения работят на Боровец и Пампорово, съобщава \"Фокус\".\r\nПри нужда информация за обстановката в планините може да се намери на \r\nТелефоните на службата са: 02/ 9632000 и 088 1470.", "date": "2019.09.20", "title": "Спасиха две жени в Средна гора през нощта"}
{"url": "https://www.dnes.bg/stranata/2019/09/20/otkritite-myrtvi-leshoiadi-sa-bili-otroveni.423530", "text": " Един скален орел и пет белоглави лешояда са открити мъртви край Своге. Прородозащитници смятат, че те са били отровени умишлено и предполагат, че има още жертви.\r\nПтиците са част от колонии в Парк \"Врачански балкан\". Според еколози от Фонд за дивата флора и фауна, отровата е поставена в труп на теле. Христо Пешев обясни пред БНТ, че фермери поставят отрова, заради това че търпят загуби от нападението на хищници.\n\n\r\n\"Големият проблем е, че поставянето на отрова може да доведе до опасност на хората\", заяви Христо Пешев.\n\r\nУбитите птици са много редки и защитени видове. Популацията на скалния орел е по-малко от 150 двойки, а белоглавите лешояди са по-малко от 100 двойки.\n                    \n                    \n                \n                \n                \n                \r\nПоставянето на отровни примамки е наказуемо по закон. Дали има отрова ще прецени токсикологичния анализ, който полицията прави.\n\r\n\"Ние виждаме отравяне, но те ще установят дали това е така. Лешоядите бяха паднали до село, близо до хора, което не е характерно за тях\", каза още Пешев.", "date": "2019.09.20", "title": "Откритите мъртви лешояди са били отровени"}
{"url": "https://www.dnes.bg/stranata/2019/09/20/pojar-izgori-kyshta-v-selo-zvynarci.423531", "text": "Едноетажна жилищна сграда изгоря в село Звънарци, община Кубрат, съобщава МВР - Разград. Огънят е унищожил и прилежащи пристройки, както и намиращата се покъщнина.\r\nСигналът е подаден около 14.00 часа на 19 септември от 62-годишната собственичка на изгорелия имот, която живее в Русе.\r\nПричините за пламването на огъня и изнесените щети са в процес на изясняване. Започнало е досъдебно производство по чл. 330, ал 1 от НК.", "date": "2019.09.20", "title": "Пожар изгори къща в село Звънарци"}
{"url": "https://www.dnes.bg/politika/2019/09/20/gerb-nujno-e-obiasnenie-ot-syda-po-sluchaia-s-polfriiman.423540", "text": "Съставът на Апелативния съд в София, начело със съдия Калин Калпакчиев, дължи обяснение за мотивите, с които пусна предсрочно на свобода убиеца Джок Полфрийман на Андрей Монов, смята Красимир Ципов от ГЕРБ.\n\n\n\r\nОт думите му стана ясно, че такова решение е рядко срещано.\n\r\n„Като гражданин смятам, че Калин Калпакчиев най-малкото дължи отговор на близките на убитото момче да разясни много добре какви са били мотивите за това решение при положение, че най-нормалната практика при тези казуси е когато остават една, две или максимум три години до изтичането на присъдата, да се вземат такива решения\n\r\nОсвен това според Ципов е интересно да се чуе и становището на Съюза на съдиите, чийто председател е Калпакчиев.\n                    \n                    \n                \n                \n                \n                \r\n\"Да чуем как ще се произнесе по такова решение, тъй като обществените реакции са ясни, хората са възмутени, а близките на убитото момче очакват отговор какви са мотивите при положение че самият Полфрийман заяви при произнасянето на присъдата му, че българският съд е корумпиран\", коментира Ципов.\n\r\nОчаква се австралиецът Джок Полфрийман да бъде пуснат от затвора днес.\n\r\nТой е в ареста от края на 2007 г., когато извърши убийството в центъра на София. След спор и сбиване тогава с компанията на Монов австралиецът намушка фатално с нож студента и рани Антоан Захариев.\n\r\nТъй като вече е изтърпял половината от наложеното му наказание, Полфрийман се възползва от правото си и от променения закон, за да поиска предсрочно освобождаване.\n\r\nСофийският градски съд трябваше още през м.г. да разгледа молбата му, но осъденият пожела да се запознае с внесените документи от затворническата администрация.\n\r\nДелото беше отложено, но Полфрийман преценил, че няма смисъл да иска предсрочно освобождаване, след като становището на администрацията е, че трябва да стои още в затвора.\n\r\nВ документите пишело, че Полфрийман е стриктен и изпълнителен, но имало още какво да се работи с него.\r\n ", "date": "2019.09.20", "title": "ГЕРБ: Нужно е обяснение от съда по случая с Полфрийман"}
{"url": "https://www.dnes.bg/stranata/2019/09/20/pojar-pogubi-jena-jiveeshta-vyv-furgon-na-selo.423538", "text": "Жена на 63-години е починала при пожар в тетевенското село Български извор, съобщават от полицията в Ловеч.\n\n\r\n\r\nТя е обитавала фургон в селото, а сигналът, че той гори, е получен на телефон 112 тази нощ около 2 часа.\r\n\r\nОгнеборците, след като са потушили огъня, са намерили жената мъртва върху леглото си.\r\nПо първоначална информация няма данни за умисъл. Причините за инцидента се разследват от районното управление на МВР в Тетевен, образувано е досъдебно производство.", "date": "2019.09.20", "title": "Пожар погуби жена, живееща във фургон на село "}
{"url": "https://www.dnes.bg/televizia/2019/09/20/jeni-jivkova-predstavi-nova-esenno-zimna-kolekciia.423542", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В модата претрупването на детайли може да повлияе негативно на добрите качества на даден модел. В синхрон с тази максима дизайнерката Евгения Живкова представи своята нова есенно-зимна колекция. \n\n\r\n\n\r\n\"Философията на минимализма е към изчистването на ненужните детайли. Направила съм много изчистена и класическа колекция, но същевременно има и много шик в нея. Той се забелязва в цветовете и материите\", каза Евгения Живкова в \"България сутрин\".\n                    \n                    \n                \n                \n                \n                \r\nКолекцията на дизайнерката носи името \"Минималистичен шик\". Характерни цветове за минимализма са черно и сиво.\n\r\n\"Идеята е да акцентираме на женската красота и на силуета. Саката ни са с дизайн малко под ханша. Те се комбинират с къси и дълги панталони, както и с рокли. Имаме голямо разнообразие на панталони в колекцията - с висока талия, чарлстон\", сподели още в ефира на  дизайнерката.\n\r\nЖени Живкова разкри и друг интересен детайл в колекцията си - смокинг рокли.\n\r\n\"Костюмите са в черно и не са прекалено натрапващи се. Асиметрията все още е актуална. Световните тенденции са да има обем в облеклата, аз обаче не залагам на него. В България много не се възприема този тренд\", разказа Жени Живкова.", "date": "2019.09.20", "title": "Жени Живкова представи нова есенно-зимна колекция"}
{"url": "https://www.dnes.bg/politika/2019/09/20/borisov-otkaza-da-komentira-syda-za-polfriiman.423544", "text": "Въпреки че отказа да коментира решението на Апелативния съд в София за предсрочно освобождаване на убиеца на студента Андрей Монов - австралиеца Джок Полфрийман, премиерът Бойко Борисов призна, че споделя мнението на парламентаристите, които се възмутиха от магистратите.\n\n\n\"Аз съм премиер и не мога да си позволя да коментирам решение на българския съд\", отсече той, но добави, че е на същото мнение като политиците от парламентарните сили.\n\r\nБорисов съобщи още, че ще поиска от депутатите от ГЕРБ да внесат предложение Сметната палата да извърши проверка на управлението на БНР досега.\n\r\n\"Прокуратурата извършва проверка, ще помоля парламентарната група на ГЕРБ да се присъедини към анкетната комисия, която искат от БСП и пленарната зала да приеме решение Сметната палата да влезе и да провери цялото управление на националното радио досега\", каза той.\r\n                    \n                    \n                \n                \n                \n                На критиките на опозицията, че се опитва да излезе от скандала, премиерът отсече: \"Как да се измъкна от този скандал, като нямам нищо общо с него, аз този ръководител на БНР за радост никога не съм го чувал, не го познавам“.\n\r\nБорисов припомни, че парламентът избира СЕМ, а регулаторът избира ръководството на радиото.\n\r\nОт думите му стана ясно, че е използвал думата \"главанаци\" за ръководството на БНР неволно.\n\r\n\"Някой път и аз като бивш спортист използвам думи, които после малко трудно преглъщам, но така ми дойде отвътре, защото действително съм възмутен от това, което са направили. Заради това Сметната палата ще влезе и ще провери и съм убеден, че и прокурорите ще намерят виновни\", каза той. ", "date": "2019.09.20", "title": "Борисов отказа да коментира съда за Полфрийман"}
{"url": "https://www.dnes.bg/notifikacii/2019/09/20/uj-myrtyv-voinik-na-idil-be-otkrit-jiv-i-zdrav-v-zatvor-v-siriia.423516", "text": "Белгийският джихадист Абдела Нуаман е открит жив в кюрдски затвор в Сирия, след като по-рано бе обявен неколкократно за мъртъв. Това съобщават медии в Белгия, като се позовават на видеозапис на телевизия СиБиЕс (CBS).\r\nТелевизионен екип снимал репортаж в затвора, когато се натъкнал на Нуаман. Затворникът се представил като белгиец. Самоличността му е била потвърдена от няколко източника.\r\nНуаман се прочу през 2015 г., когато в звукозапис отправи заплахи срещу Белгия. Тогава той предупреди, че цялата страна ще пламне - \"библиотеки, болници, училища, без оглед на невинните жертви\". Терористът е известен като стар сподвижник на групировката \"Шериат за Белгия\".\r\n                \n                \n                Медиите не съобщават какво възнамеряват да предприемат по случая белгийските власти. През юни САЩ настояха Белгия да върне обратно своите граждани, присъединили се към терористичната организация \"Ислямска държава\" (ИД), за да ги съди. Вашингтон предложи помощ в тази насока. По данни на Държавния департамент стотина белгийски граждани трябва да бъдат върнати у дома. Според известните данни 292 белгийци са се присъединили към ИД, от които 142 са били убити.\r\nБелгийското правителство предложи по-рано държавите от ЕС да възприемат единен подход и да бъде създадено международно съдилище за терористите на ИД, действали в Сирия и Ирак. Белгия предпочита присъдите на терористите да бъдат постановени \"възможно най-близо\" до местопрестъплението.", "date": "2019.09.20", "title": "Уж мъртъв, войник на ИДИЛ бе открит жив и здрав в затвор в Сирия "}
{"url": "https://www.dnes.bg/eu/2019/09/20/studen-dush-za-prevozvachite-ni-paket-mobilnost-se-zadava.423515", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Комисията по транспорт към Европейския парламент отхвърли предложението на българския евродепутат Андрей Новаков спорният пакет \"Мобилност\" да бъде върнат за преразглеждане в Еврокомисията.  Евродепутатите от България обещаха да търсят компромисно решение и да се опитат да извоюват поне нашите превозвачи да не се налага да се връщат до базата на всеки 4 седмици.\n\n\r\n\n                    \n                    \n                \n                \n                \n                \r\n\"Българската позиция в последната година беше доста добре координирана между отделните политически партии, а също така между правителството и бранша, което даде възможност да имаме стабилни и обосновани искания към Европейската комисия\", посочи бившият министър на транспорта Петър Мутафчиев в \"България сутрин\". \n\r\nТой допълни, че целта на българската позиция е била в Комисията да се върне пакета от трите досиета - за командировките, почивките, а също така и за каботажа - връщането на камионите в страната, в която са регистрирани.\n\r\n\"Вече шансовете ни са много по-малки, затова се говори и за отстъпки. Влизаме в триалог между Съвета на Европа, Европейската комисия и Европейския парламент. И имаме много малко възможности да влияем там\", каза още Петър Мутафчиев.\n\r\n\"Това са нормални процеси и печели този, който е активен. Този, който успява да убеди другите в своята правота и че интересът на страната е близък до този на другите страни\", заключи той.\n\r\n\"Първоначалната идея на пакета - единна регулация и подобряването условията на труд, е нещо добро. При дефицит на шофьори в момента в Европа, ние ще сме първите, които ще подкрепим законова регулация, която да подобри техните условия. От въвеждането на пакета до сегашния етап, той драстично се измени\", коментира Николай Рашков от Съюза на международните превозвачи пред репортера на  Стоян Тричков.\n\r\nИ допълни, че до момента нашата позиция като бранш и като държава, е в абсолютно единомислие с румънската държава и бизнес. Ако румънският комисар бъде одобрен, ще имаме по-улеснена работа с комисията, което е важно за нас, защото ние искаме да бъдем част от решението, да стигнем до балансиран мобилен пакет, стана ясно още от думите на Рашков.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.09.20", "title": "\"Студен душ\" за превозвачите ни – Пакет \"Мобилност\" се задава "}
{"url": "https://www.dnes.bg/index/2019/09/20/berbatov-momcheto-s-onzi-propusk-koeto-se-prevyrna-vyv-futbolen-princ.423535", "text": "\n\r\nДимитър Бербатов окончателно сложи край на знаменитата си футболна кариера. С това и последният от \"трите коня\", които дърпаха преди няколко години \"каляската\" на националния отбор, окачи бутонките и слезе от светлината на прожекторите на футболния терен. \nДали скоро ще имаме отново футболисти от ранга на Стоичков и Бербатов, които да играят в грандовете в световния футбол, ще покаже само времето. \r\nФакт е обаче, че за да има такива играчи, освен талант трябва и много воля, за да преодоляваш трудностите по пътя. Така, както го направи Бербатов в своята звездна кариера.\n                \n                \n                \r\nА тя стартира с много надежди за светло бъдеще, но и с един голям пропуск във вечното българско дерби, който мнозина не можеха да му простят с години.\n\r\nДнес обаче това няма значение. Голмайстор №1 в историята на националния отбор, двукратен шампион на Английската Висша лига, носител на Купата на България, Купата на Лигата в Англия, ФА къп, финалист в най-престижния международен турнир Шампионската лига... Това са само част от фактите, които знае почти всеки фен на футбола.\r\n\r\n ", "date": "2019.09.20", "title": "Бербатов: Момчето с онзи пропуск, което се превърна във футболен принц"}
{"url": "https://www.dnes.bg/stranata/2019/09/20/dve-jeni-zaginaha-pri-tejka-katastrofa-krai-shumen.423547", "text": "Две жени – на 31 и 59 години от Шумен са загинали в тежък пътен инцидент през изминалата нощ. Катастрофата е станала около 01.00 часа близо до село Веселиново, съобщава Областната дирекция на МВР в Шумен. \r\n\r\nЖените са били пътници в товарен автомобил \"Опел Виваро\" с шуменска регистрация, управляван от 29-годишен мъж от Шумен. \r\n\r\nНа десен завой водачът загубил управление над автомобила, завъртял се на пътното платно и се ударил в насрещно движещия се товарен автомобил с влекач „Ман“ със старозагорска регистрация. \r\n\r\nНа място са починали двете пътуващите в \"Опел\"-а жени. Водачът е откаран в МБАЛ-Шумен, където след преглед е установена контузия на бял дроб. Настанен е за лечение в болничното заведение. \r\n\r\nТестът за алкохол на 54-годишната жена, която била зад волана на товарния автомобил, е отрицателен. На 29-годишния мъж от Шумен е взета кръвна проба за анализ. \r\n\r\nОбразувано е досъдебно производство.\r\n ", "date": "2019.09.20", "title": "Две жени загинаха при тежка катастрофа край Шумен"}
{"url": "https://www.dnes.bg/muzika/2019/09/20/liym-galahyr-spira-s-muzikata-strada-ot-hashimoto.423546", "text": "Лиъм Галахър се опасява, че болестта на Хашимото ще го принуди да остави микрофона, съобщи Уърлд ентъртейнмънт нюз нетуърк.\r\nБившият фронтмен на група \"Oasis\" потвърди, че страда от автоимунното заболяване, което засяга щитовидната жлеза. Той призна, че то вече се отразява и на гласа му.\r\nБолестта на Хашимото прави гласа по-дрезгав. Това е един от симптомите. Тя предизвиква силна умора и отпуснатост, по-голяма чувствителност към студ, опадане на косата, напълняване, болка в мускулите, депресия.\r\nДори и да трябва скоро да се оттегли от сцената, Лиъм Галахър няма нищо против, защото мисли, че е достигнал пика в кариерата си, пише БТА.\r\nЛиъм Галахър не е единствената знаменитост с такива проблеми - манекенката Джиджи Хадид и актрисата Джина Родригес също са засегнати от болестта на Хашимото.", "date": "2019.09.20", "title": "Лиъм Галахър спира с музиката, страда от Хашимото"}
{"url": "https://www.dnes.bg/index/2019/09/20/ima-li-treta-jertva-na-ubiicite-ot-negovan-ekshumaciia-shte-reshi.423548", "text": "Възможно е Йордан Атанасов и съпругата му Марияна да не са единствените жертви на убийците от Негован. Семейството на мистериозно загинала жена искат ексхумация на тялото й, тъй като се съмняват, че тя е станала жертва на Пламен Шлапашки.\r\n„Майка ми почина на 17-ти септември 2018 г. На 7-ми септември ми се  обадиха от 1-во Районно управление и ми казаха, че майка ми е паднала  между някакви коли. На място е отишла полиция. Закарали са я в болница.  Там ми казаха, че майка ми е с инсулт в реанимация. Няколко дни лекарите  се бореха за живота й, след това тя почина”, разказа пред NOVA Валентина Зашева, дъщеря на починалата Цветанка Стоянчева. \n\n\n\n\r\n                \n                \n                85-годишната жена живеела в столичния квартал \"Гео Милев”. В дома си тя държала 70 000 евро от продадена земя, а апартаментът й бил продаден на Петър Петров от Радомир. Негов пълномощник бил Пламен Шлапашки.\r\nВ апартамента е живеела с една от дъщерите си, която страда от деменция.\r\n\"Майка ми също имаше здравословни проблеми. Нямаше ориентир, понякога не знаеше къде се намира и не можеше да познава хора”, каза Зашева.\n\r\n\"Опитахме се да платим тока на апартамента и така разбрахме, че всъщност той е продаден на 27 юни 2018 година”, разказа още дъщерята на починалата.\n\r\n\"Моята майка се запознава с Пламен Шлапашки посредством моята голяма сестра Мая. Двамата са били колеги в Техническия университет. Мая работи там като чистачка. Споменала е, че имат нужда от боядисване и го наемат като бояджия, за да ремонтира жилището на майка. Постепенно той се внедрява между тях, изпълнява им разни дребни поръчки и изведнъж парите изчезват от апартамента. Впоследствие се оказа и че апартаментът е продаден”, каза още Зашева.\n\r\n\"Подадохме жалба своевременно за евентуална имотна измама. Заведена е полицейска проверка, образувано е досъдебно производство, в момента случаят се разследва. Оказа се, че бабата, която е починала, е упълномощила трето лице да продава жилището на когото той намери за добре. Именно това е направил той. Завели сме гражданско дело, с което оспорваме сделките, тъй като жената не е била добре здравословно”, заяви адвокат Виктор Димитров.\n\r\nПо думите му, близките на мистериозно загиналата възрастна жена искат ексхумацията й, за да се установят факти и обстоятелства, които имат значение за това дали е имало някакви вещества в кръвта й.", "date": "2019.09.20", "title": "Има ли трета жертва на убийците от Негован? Ексхумация ще реши"}
{"url": "https://www.dnes.bg/stranata/2019/09/20/bdj-puska-8000-dopylnitelni-mesta-za-pochivnite-dni.423541", "text": "\"БДЖ - Пътнически превози\" ЕООД ще осигури близо 8000 допълнителни места във влаковете за почивните дни по повод Деня на Независимостта на България, съобщават от железницата. \n\r\nЗа тази цел ще бъдат увеличени с допълнителни вагони съставите на някои влакове, които пътуват по основните направления в страната. По този начин националният железопътен превозвач се стреми да осигури удобното придвижване на своите клиенти по време на почивните дни.\n\r\nОт днес /20-и септември/ до 23-и септември включително, с увеличени състави ще пътуват някои влакове по следните маршрути:\n\r\nСофия-Варна-София;\r\nСофия-Бургас-София;\r\nСофия-Русе-София;\r\nСофия-Пловдив-София;\r\nСофия-Свиленград-София;\r\nСофия-Горна Оряховица-София;\r\nСофия-Лом-София;\r\nСофия-Видин-София;\r\nСофия-Кюстендил-София;\r\nСептември-Добринище-Септември;\r\nВарна-Пловдив-Варна.\n                    \n                    \n                \n                \n                \n                \r\n\"БДЖ - Пътнически превози\" ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.", "date": "2019.09.20", "title": "БДЖ пуска 8000 допълнителни места за почивните дни"}
{"url": "https://www.dnes.bg/obshtestvo/2019/09/20/brikel-spiraneto-ni-krie-mnogo-riskove-za-stranata.423572", "text": "\"Брикел\" ЕАД излезе с позиция по въпроса за спирането на прозводствата му: \"Във връзка с факта, че от повече от седмица нашата дейност е напълно спряна с предписание на РИОСВ – Стара Загора бихме искали да споделим пред обществеността нашите притеснения.\n\n\r\n\n\r\nЗа нас е важно да се знае, че считаме, че дейността на „Брикел“ ЕАД е спряна неправомерно. Получихме редица предписания във връзка с поставяне на камери, предприемане на мерки за увеличаване на контрола, както и такива по отношение на биомасата и РДФ-а. Всичко е изпълнено.\n                    \n                    \n                \n                \n                \n                \r\nПрекратяването на нашата цялостна дейност за по-дълъг период от време крие редица рискове. Целта на разпространяването на настоящото съобщение е да се опитаме да очертаем двата основни проблема, които се очаква да възникнат, в случай, че се стигне до ситуация, в която работата ни остане спряна по-продължително.\n\r\nПървото последствие бихме дефинирали като „социалната страна на проблема“. „Брикел“ ЕАД има 2 основни звена – топло- и електропроизводствена централа и брикетна фабрика. В брикетната фабрика към „Брикел“ ЕАД се произвеждат брикети, които се реализират по 2 основни направления. Част от тях се продават към населението, като масово се потребяват като средство за отопление в домовете на хората. Останалата част се използва в качеството си на специализирано обогатено гориво, което се влага при производството на енергия от ТЕЦ Брикел, Топлофикация Сливен и Топлофикация Перник.\n\r\nОт обясненото до тук става ясно, че поради невъзможността ни да произвеждаме т.нар. обогатено енергийно гориво, остават под заплаха отоплителните сезони в гр. Гълъбово и в гр. Сливен, както и доставките на битова гореща вода в гр. Сливен и гр. Перник.\n\r\nВ гр. Гълъбово около 2000 домакинства използват централно отопление. Освен тях наши клиенти са 7 учебни заведения, 6 културни центъра, както и местната многопрофилна болница за активно лечение. Осигуряваме топлоснабдяване на 3 сгради на Община Гълъбово, Районен съд, както и на ОД на МВР. От години имаме практика да осигуряваме топлинна енергия под формата на дарение на голяма част от общинските и републикански обекти. \n\r\nДоколкото сме информирани, абонатите на Топлофикация Сливен са над 13 000 домакинства. Все пак централното отопление е най-евтиният метод за отопление и липсата му ще повиши разходите на домакинствата, която разчитат на него. \n\r\nОсвен гореспоменатите дружества обогатено енергийно гориво се пласира и към Топлофикация Перник, което означава, че липсата му може да доведе и до проблеми с подаването на топлина и битова гореща вода към гр. Перник.\n\r\nВторото последствие представлява по скоро „икономическата страна на проблема“. Брикетите, за които вече обяснихме, представляват специализирано обогатено гориво, което се произвежда от въглища. Снабдяваме се с въглища изцяло от „Мини Марица Изток“. По осреднени данни на месец купуваме около 250 000 тона въглища от държавното дружество. Дефакто ние осигуряваме голяма част от техния пласмент. Доколкото ни е известно в „Мини Марица Изток“ работят над 7 000 души, питаме се какво ще се случи с част от работните места на тези хора, в случай, че ние спрем да купуваме това огромно количество въглища ежемесечно?\n\r\nАпелираме към всички институции, да се ангажират по-сериозно с проблема със затварянето на „Брикел“ ЕАД и да вземат под внимание възможните социални и икономически проблеми, които ще възникнат при евентуално удължаване на периода, в който нашето Дружество не може да изпълнява своята нормална производствена дейност!\", завършват позицията си от дружеството.", "date": "2019.09.20", "title": "\"Брикел\": Спирането ни крие много рискове за страната"}
{"url": "https://www.dnes.bg/notifikacii/2019/09/20/vissh-iranski-voenen-zaplashi-sasht-s-reshitelen-otpor.423571", "text": "Висш командир на Корпуса на гвардейците на ислямската революция заяви днес, че Иран ще отговори на всеки враждебен замисъл САЩ и ще реагира \"от Средиземно море чак до Индийския океан\", съобщи Ройтерс, цитирайки агенция ИРНА.\r\nИзявлението идва в момент на повишено напрежение след атаките с дронове срещу петролни съоръжения на Саудитска Арабия.\r\n\"Ако американците кроят някакви планове, иранският народ ще отговори от Средиземноморието чак до Червено море и Индийския океан\", каза генерал Яхия Рахим Сафави, висш съветник на Върховния духовен лидер на Иран аятолах Али Хаменей.\r\nТехеран отрича да е свързан с атаките в Саудитска Арабия и твърди, че те са извършени от неговите съюзници, йеменските бунтовници хуси, поели отговорността за тях.\r\n(БТА)", "date": "2019.09.20", "title": "Висш ирански военен заплаши САЩ с решителен отпор"}
{"url": "https://www.dnes.bg/notifikacii/2019/09/20/triudo-se-izvini-che-bil-aladin-shte-uchastva-v-izborite.423579", "text": "Премиерът на Канада Джъстин Трюдо няма да се откаже от предизборната си кампания. Той обеща на своите привърженици да продължи да участва в битката на изборите, които ще се проведат на 21 октомври, предаде . \n\r\n\r\nТрюдо отново се извини за снимките и видеоклиповете, на които е боядисал кожата си с по-тъмен цвят боя. Той поиска и прошка от всички, които са били засегнати.\r\n\r\nВчера списание \"Тайм\" разпространи кадрите, които сериозно застрашават кампанията за преизбиране на Трюдо. Някои от тях са от 2001 година, когато той все още е бил преподавател. Веднага след публукуването им той беше обвинен, че действията му са били проява на расизъм.", "date": "2019.09.20", "title": "Трюдо се извини, че бил \"Аладин\". Ще участва в изборите"}
{"url": "https://www.dnes.bg/obshtestvo/2019/09/20/mvnr-preduprejdava-chakat-se-protesti-v-sasht-za-klimata.423582", "text": "Повече от 600 демонстрации са планирани в САЩ на 20 и 27 септември като част от глобална стачка, посветена на борбата с климатичните промени, съобщиха от пресцентъра на Министерството на външните работи (МВнР).\n\r\nОт там посочват, че за днес протестни действия са обявени в множество големи градове на територията на САЩ, включително Вашингтон, Ню Йорк, Лос Анджелис, Чикаго, Бостън, Маями и др. \n\r\nОбявените локации на демонстрациите в тези градове между 11.00 ч. и 17.00 ч. местно време на 20 септември 2019 г. са следните:\n\r\n- Ню Йорк: сборен пункт - църквата „Сейнт Поул“, бул. „Бродуей“ 219 (St. Paul Chapel, 209 Broadway);\r\n- Вашингтон: парк „Джон Маршал“ (John Marshall Park) между ул. „Си“ (C St) и „Пенсилвания авеню“ (Pennsylvania Ave);\r\n- Чикаго: Гранд парк (Grand park) в участъка между „Кълъмбъс драйв“ (Columbus Drive) и „Рузвелт роуд“ (Roosevelt Road);\r\n- Лос Анджелис: площад „Пършинг“ (Pershing Square, 532 S Olive St);\r\n- Бостън: площадът пред кметството на Бостън (Boston City Hall Plaza);\r\n- Маями: кметството на Маями Бийч (Miami Beach City Hall).\n                    \n                    \n                \n                \n                \n                \r\nМВнР препоръчва на нашите сънародници, пребиваващи в САЩ, да избягват местата на стачните действия, като следят актуалната информация в медиите, както и на сайтовете на кампанията, които се обновяват постоянно.\n\r\nПри необходимост от съдействие българските граждани могат да се свържат със задграничните ни представителства в САЩ на следните телефони:\n\r\n- Посолство на Република България във Вашингтон: +1 202 387-0174; +1 202 387-5770;\r\n- Генерално консулство на Република България в Ню Йорк: +1 212 935 4646; +1 212 935 7938;\r\n- Генерално консулство на Република България в Лос Анджелис: +1 310 4373606; +1 3104786700;\r\n- Генерално консулство на Република България в Чикаго: +1 312 752 0661; +1 312 867 1904.", "date": "2019.09.20", "title": "МВнР предупреждава: Чакат се протести в САЩ за климата"}
{"url": "https://www.dnes.bg/akoshtete-vqrvaite/2019/09/20/spored-zodiiata-koi-geroi-ot-priiateli-ste.423581", "text": " На 22 септември ще бъде отбелязана 25-годишнина от излизането на любимия на малки и големи сериал \"Приятели\". Ето и на кой от героите приличате най-много, според вашия зодиакален знак.\r\n\r\nТе са много страстни и действат смело, затова приличат на Майк. Инати са и нарочно ще направят нещо лудо, за да докажат, че са прави - както когато Майк смени името си на \"Торба лайна\". Овните са импулсивни и се борят за любовта, както когато Майк се качи на самолет и отиде да предложи брак на Фийби.\r\n\r\n \r\nРос е инат, служи си с логиката, но в същото време е безнадежден романтик - същите са и Телците. Те приемат нещата сериозно, трудят се здраво и мразят плановете им да не се изпълняват. Рос не отстъпва от принципите си и вярва на своята истина, като тези зодиакални знаци. Мили са, но трудно приемат чужда гледна точка.\r\n\r\n\r\n \r\nСаркастични, остроумни и правещи хапливи коментари - точно като Чандлър. И Близнаците са доста чувствителни хора, имат голямо сърце, но не показват това често и се крият зад хумора си - така се предпазват от нараняване и разочарования. Те са тези, които забавляват компанията.\r\n \r\n", "date": "2019.09.20", "title": "Според зодията: Кой герой от \"Приятели\" сте?"}
{"url": "https://www.dnes.bg/notifikacii/2019/09/20/polfriiman-osvoboden-ot-sas-no-ne-e-svoboden-grajdanin.423576", "text": "Предсрочно освободеният Джок Полфрийман може и да не излезе на свобода, въпреки решението на Софийския апелативен съд (САС).\n\n\n\n\r\nПричината е, че австралиецът няма валиден паспорт, тъй като не е подновил документа си за самоличност, съобщава БНТ.\n\r\nПо тази причина най-вероятно затворническите власти ще трябва да предадат Полфрийман на Дирекция \"Миграция\" към МВР и той да бъде настанен в някое от специализираните заведения за незаконни мигранти.\r\nНовината, че убиецът на студента Андрей Монов няма да изтърпи 20-годишната си присъда, която получи през 2011 г. породи недоволството на обществото. Решението на САС бе коментирано в Народното събрание, но премиерът Бойко Борисов така и не се нае да обсъжда случая.\r\n                \n                \n                \"Аз съм премиер и не мога да си позволя да коментирам решение на българския съд\", отсече той, но добави, че е на същото мнение като политиците от парламентарните сили.\r\nСофийският апелативен съд публикува мотивите за предсрочното условно освобождаване като сред тях е, че Полфрийман е излежал 11 години, 8 месеца и 21 дни. Тоест е излежал по-голямата част от наказанието си, а също така е имал добро поведение и е научил български. Също така е изплатил част от обезщетението от 400 000 лева на близките на жертвата.\r\n \r\n \r\n\n\r\n\n\r\n\n\r\n\n\r\n ", "date": "2019.09.20", "title": "Полфрийман - освободен от САС, но не е свободен гражданин"}
{"url": "https://www.dnes.bg/obshtestvo/2019/09/20/shofiorite-na-trotinetki-s-knijka-kaska-i-svetlootraziteli.423573", "text": "За да не бъдат опасни за движението по пътищата, тези, които карат електрически тротинетки, трябва да имат задължително книжка, каска и светлоотразителни елементи по дрехите си.\r\nТова е записано в проект на нормативен акт, подготвен от МВР, който да регламентира придвижването с електрически скутери.\n\n\n\r\nВътрешният министър Младен Маринов обяви, че новите правила за движение ще влязат в сила с приемането на регламента, а в момента тече неговото обществено обсъждане.\r\nЗа нарушителите на новите правила ще бъдат прилагани досега съществуващите санкции в закона за движение по пътищата. Глобата ще е от 20 до 150 лева.\r\n                    \n                    \n                \n                \n                \n                Водачите на електрически тротинетки също така ще са длъжни да карат само във велоалеи или в най-дясната част на пътя ако няма такива.\r\nОсвен това ще е забранено те да карат по пътища с ограничени на скоростта над 50 км/ч. Максималната скорост за движение на тротинетките ще бъде 25 км/ч. По-големите видове тротинетки ще подлежат и на регистрация.\n\r\n ", "date": "2019.09.20", "title": "Шофьорите на тротинетки - с книжка, каска и светлоотразители"}
{"url": "https://www.dnes.bg/obshtestvo/2019/09/20/angelkova-vpriaga-vlogyri-da-reklamirat-turizma-ni.423578", "text": "Блогъри и влогъри ще рекламират България като туристическа дестинация, съобщи днес във Варна ресорният министър Николина Ангелкова. По думите й предстои среща с популярни български и чуждестранни личности, които се занимават с такава дейност, като фокусът на разговорите ще бъдат възможностите за културно-исторически туризъм у нас, пише БТА. \n\n\r\nПрез настоящата година средствата за национална реклама са 11 милиона  лева, като искаме сумата да остане същата и за 2020 г., допълни  Ангелкова. По думите й още 15 милиона лева обаче ще бъдат осигурени за  реализация на механизма за насърчаване на организирания туризъм.  \r\nМинистърът допълни, че до 10 дни ще бъдат представени детайлите на  механизма, като подчерта, че не става дума за субсидиране на чартърни  полети. Мерките за насърчаване на организирания туризъм ще бъдат  представени и пред представителите на големите туроператори, с които  министърът предстои да разговаря. Ангелкова каза още, че скоро ще бъде  обявена отново и процедура за подобряване и актуализация на националния  сайт за туристическа реклама.\r\n                    \n                    \n                \n                \n                \n                \n\r\nВъв Варна днес министърът на туризма се срещна с представители на контролните органи и браншовите организации от Северното Черноморие, на която бяха обсъдени резултатите от летния сезон. Според Ангелкова е отчетен спад на нарушенията в сектора. По думите й най-сериозните оплаквания на туристите са били свързани с разминавания между категорията на местата за настаняване и предлаганите услуги, както и за несъответствия с очакванията им за ол инклузива. Поради тази причина министърът планира да предизвика дискусия с представителите на бранша, за да стане ясно има ли нужда от приемане на специална обща рамка на какви стандарти трябва да отговарят ол инклузив услугите. Ангелкова допълни, че в хотелите от категория четири и пет звезди продуктът е качествен и оплаквания от гостите не са констатирани.\n\r\nПрез това лято се забелязва тенденция за ръст на нощувките, реализирани от българи, особено в националните курорти, каза още министърът. По думите й в комплексите по Северното Черноморие увеличението е с над 15 процента. Ангелкова допълни, че от летище Варна вече ще има целогодишни полети от и до 17 дестинации, което е предпоставка за развитие на целогодишен туризъм.", "date": "2019.09.20", "title": "Ангелкова впряга влогъри да рекламират туризма ни"}
{"url": "https://www.dnes.bg/sofia/2019/09/20/v-sofiia-shte-praviat-detski-obshtinski-medicinski-centyr.423560", "text": "В София започва подготовка за откриването на първия детски общински медицински център.\r\n\"Имахме разговори с министъра на здравеопазването. Вече е освободена  сградата на бившия център по наркомании и вече Столична община е изцяло  във владение. Това е една възможност на майките да потърсят първата  помощ в едно добре оборудвано и със специалисти място“, каза кметът Йорданка Фандъкова.\r\nТя присъства на представяне на телемедицинска система за дистанционно мониториране на детските сърдечни тонове при бременни в АГ болница „Майчин дом“, съобщи \"Фокус\".\r\n\"Очаквам екип от специалисти да разработи концепцията за този детски медицински център. Ще дадем средства за ремонтирането и оборудването на сградата“, допълни кметът.\r\n ", "date": "2019.09.20", "title": "В София ще правят детски общински медицински център"}
{"url": "https://www.dnes.bg/obshtestvo/2019/09/20/katerushka-padna-vyrhu-dete-to-e-v-tejko-systoianie.423587", "text": "Метална катерушка в двора на детска градина падна върху главата на 4-годишно дете. Инцидентът е станал в Асеновград, съобщава \"Дарик\". \r\n\r\nДецата си играели, когато изведнъж катерушката се наклонила и паднала върху главата момиченцето.\r\n\r\nВеднага след инцидента детето е откарано в пловдивската университетска болница \"Свети Георги\". То е пострадало тежко, раната му е била обработена с пълна упойка, направени са 10 шева.\r\n\r\nРодители, чиито малчугани също посещават учебното заведение, казват, че неколкократно са сигнализирали ръководството на градината с молба опасното съоръжение да бъде премахнато.\r\nПо думите им катерушката била стара и опасна, но била оставена в задния двор.", "date": "2019.09.20", "title": "Катерушка падна върху дете, то е в тежко състояние"}
{"url": "https://www.dnes.bg/muzika/2019/09/20/grupa-oratnica-praznuva-troen-praznik.423550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Група \"Оратница\" празнува троен празник -  нов клип, 10-годишен юбилей и два концерта. Музикантите успешно преплитат фолклорни мотиви  с акустични елементи и електронна музика. \n\n\r\n\n\r\n\"Вече се чувстваме стари. Бяхме на 20 години, когато започнахме да правим музика с \"Оратница\", сподели вокалът на групата Иван Господинов - Попа в \"България сутрин\".\n\r\nМузиката на \"Оратница\" е много актуална сред аудиторията в момента. \n                    \n                    \n                \n                \n                \n                \r\n\"Тайната на успеха ни е може би, че сме много упорити, а не толкова, че първи стартирахме с този тип музика у нас. Естествено - важен е и талантът, но при нас всеки има идея. Случва се често да се караме, защото всеки иска да реализира своите идеи\", каза перкусионистът на групата Петър Йорданов - Бъни в ефира на Bulgaria ON AIR.\n\r\nДвамата споделиха, че в групата вече на са шестима. А на концерта им днес в \"Маймунарника\" ще има иновативни елементи.\n\r\n\"Ще има и хор, ще проведем и куиз, а който го спечели, ще получи доживотен билет за концертите на \"Оратница\". Ще представим и новата си песен \"Пушка пукна\", но и стари неща, пречупени по начин, който хората не са слушали досега\", разкри Попа.\n\r\nУтре групата има концерт и в Пловдив.", "date": "2019.09.20", "title": "Група \"Оратница\" празнува троен празник "}
{"url": "https://www.dnes.bg/notifikacii/2019/09/20/taibe-iusein-sys-srebyren-medal-ot-svetovnoto-po-borba.423606", "text": "Тайбе Юсеин спечели сребърен медал от световното първенство по борба в столицата на Казахстан Нур-Султан. Във финала в категория до 62 килограма при жените нашето момиче загуби с 3:5 точки от Айсулу Тинибекова от Киргизстан.\r\n\r\nБългарката не успя да защити световната си титла, след като допусна решителна атака 13 секунди преди края, която донесе победни две точки на Тинибекова.\r\n\r\nЮсеин изоставаше преди това с 1:3 точки, но направи атака, която и донесе две и изравняване на резултата и предимство по правилото за направена последна точка. \r\n\r\nБългарката опита да защити предимството, което имаше, но не успя и в крайна сметка това я остави със сребърното отличие. \r\n\r\nМедалът е първи за България от световното първенство в Казахстан както при мъжете, така и при жените. С класирането си на полуфинал още вчера Тайбе Юсеин си осигури квота за олимпийските игри в Токио догодина.\r\n ", "date": "2019.09.20", "title": "Тайбе Юсеин със сребърен медал от световното по борба"}
