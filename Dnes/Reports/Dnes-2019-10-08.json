{"url": "https://www.dnes.bg/obshtestvo/2019/10/08/trevojno-sintetichnata-droga-vse-po-razprostranena-u-nas.425490", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНови психоактивни вещества, основно синтетична дрога, проникват у нас. Те не могат да бъдат открити със стандартни тестове, а само с кръвни проби. Новите наркотици са по-евтини и достъпни, но и доста по-опасни.\n\r\nПреди 7 години Атанас започва да употребява синтетична марихуана. Разбрал, че не може да се справи сам с проблемите си и от две седмици е в терапевтичната общност \"Ново начало\" \n\r\n\"Първо беше любопитството, забавата, може би ново усещане, докато след това вече се опитвах по този начин да си реша проблемите. Мислех, че ги решавам\", .\n                    \n                    \n                \n                \n                \n                \r\nПрез последните 4 години състоянието му се влошава, защото постоянно увеличава дозата. Губи връзка с родителите и приятелите си, уволняват го от работа, започва да получава припадъци. \n\r\nСпоред експертите синтетиката е дори по-опасна от познатите ни видове дрога, защото тяхното въздействие върху психиката и върху централнта нервна система не са съвсем известни на науката.\n\r\nСлед двуседмично лечение Атанас се чувства добре. Близо половината пристрастени успяват да се измъкнат от коварните лапи на тежката зависимост.\n\r\nЗа тях няма лекарствена опция, а резултатът се дължи само на тяхното желание и адекватната помощ.", "date": "2019.10.08", "title": "Тревожно: Синтетичната дрога все по-разпространена у нас "}
{"url": "https://www.dnes.bg/akoshtete-vqrvaite/2019/10/08/kakvo-e-liubovta-za-vsiaka-edna-zodiia.425359", "text": "Всяка зодия има своя представа за това какво е любов. Различните зодиакални знаци се вълнуват от различни качества у партньорите си, които са от значение за тях. За едни любов означава страст, за други приключения, а за трети – домашен уют и простички споделени мигове в домашната крепост. Вижте какво е любовта за всяка една зодия\r\n\r\nНещата, които правите за партньора си, определят колко щастливи се чувствате във връзката. Овните са инициативни, мисълта им е бърза, родени са за лидери и тези характеристики влияят върху това какво търсят в любовта. Тази зодия винаги търси начин да изрази любовта към партньора си така, че да го впечатли и да го накара да се чувства специален. Овните обожават жестове, които са индивидуално предназначени за хората, които обичат. За тях делата означават много повече от думите, затова действат. Така изразяват любовта си и очакват същото.\r\n                    \n                    \n                \n                \n                \n                \r\nКогато Телецът се почувства напълно освободен от задръжки и притеснения, той започва да чувства истинска любов. За Телците любовта означава да могат да се чувстват изцяло удобно в компанията на партньора си, да могат да прекарват време насаме без дори да се налага да говорят. Просто да вибрират на една честота в домашния си уют. Несигурността е нещото, което плаши Телеца най-много. \r\n", "date": "2019.10.08", "title": "Какво е любовта за всяка една зодия? "}
{"url": "https://www.dnes.bg/obshtestvo/2019/10/08/lekari-alarmirat-zdraveopazvaneto-ni-e-vyv-falit.425494", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа 2020 г. ще бъдат отпуснати над 200 млн. лв допълнително за болнична помощ. 70% от тях трябвало да отидат за заплати на медиците. \n\n\n\"И 2 милиарда лева да се изкарат, няма да бъдат достатъчни, ако не се оправят пробойните в тази система и докато не стане ясно на всички, че никой нищо не дава. Единствените, които дават, са българските граждани\", коментира председателят на Националната пациентска организация д-р Станимир Хасърджиев в студиото на \"Денят ON AIR\".\r\nПо думите му когато се разболееш, се налага да вадиш пари от джоба си. Според него политиците продължават да вадят и дават нещо, но в здравното осигуряване не би трябвало някой да дава.\n                    \n                    \n                \n                \n                \n                \r\n\"С един и същи номер се минава поредна година. Първото \"даване\" беше преди евроизборите. Обещаха се, нищо не се случи. Категорично никой нищо не дава. Това са пари от нашите здравни вноски. За следващата година е записана по-висока минимална работна заплата и от там ще дойде ръст\", обясни бившият зам.-министър на здравеопазването д-р Емил Райнов.\n\r\nПо думите му и 2 пъти да се увеличат цените на клиничните пътеки, няма гаранция, че заплатите на протестиращите ще се вдигнат.\n\r\nЕкспертите коментираха, че здравеопазването ни отдавна е фалирало, а според Райнов разковничето се крие в принципите на болниците.\n\r\n\"Някой не изпълнява това, което е негово задължение. Има собственик - той решава тази болница ще съществува ли, ще бягат ли кадрите или ще фалира\", .\r\n \r\nСпоред Хасърджиев колкото и да е добър един директор, ако няма финансови механизми, с които да реформира болницата, не може да се оправи при положение, че държавата не е създала условия.", "date": "2019.10.08", "title": "Лекари алармират: Здравеопазването ни е във фалит!"}
{"url": "https://www.dnes.bg/notifikacii/2019/10/08/amerikanski-f-16-se-razbi-v-germaniia.425488", "text": "Изтребител F-16 на военновъздушните сили на САЩ се разби близо до западния германски град Трир, предадоха Ройтерс и Асошиейтед прес, като се позоваха на американската и германската армия.\r\n\r\nПолицията заяви, че самолетът е паднал в района Цемер между Трир и американската военновъздушна база \"Шпангдалем\".\r\n\r\nГоворителка на базата каза, че пилотът е успял да катапултира. Засега няма информация за причината за катастрофата.\r\n\r\nСамолетът се е разбил върху ненаселена територия, отбелязва БТА. Полицията каза, че се е разляло голямо количество самолетно гориво.", "date": "2019.10.08", "title": "Американски F-16 се разби в Германия"}
{"url": "https://www.dnes.bg/rusia/2019/10/08/sasht-s-plan-za-vyzpirane-na-moskva-rusiia-da-byde-udavena-v-cherno-more.425443", "text": "Докато президентът Владимир Путин и министърът на отбраната Сергей Шойгу се разхождаха заедно из сибирската тайга, САЩ не дремеха и измислиха нов план за противодействие на Русия. Американският правителствен аналитичен център \"Ранд Корпорейшън\" публикува доклад, представящ стратегия за \"възпиране\" на Русия в Черноморския регион. \n\r\nАнализаторите са загрижени, доколкото Русия модернизира наскоро своя Черноморски флот (ЧФ) и събра още сили в Южния военен окръг. \n\r\nСпоред американските анализатори за отпор на \"растящото руско влияние\" в региона трябва да бъдат разположени в Румъния и България системи за противовъздушна отбрана и брегови ракетни комплекси. \n                    \n                    \n                \n                \n                \n                \r\nПредлага се също да бъдат разширени ученията на НАТО и да се подпомогне развитието на ракетните потенциали на Украйна и Грузия, пише Виктор Сокирко, \"Свободная преса\".\n\r\nВ доклада не прозвуча нищо ново; Путин и Шойгу навярно не са били начаса информирани за коварните кроежи - бездруго са в течение, още повече че засилването на руското военно присъствие в Черноморския регион не е минало без тях. \n\r\nЗа представените планове на САЩ се знаеше и преди, а страните от НАТО редовно провеждат учения в Черно море. Мащабът им не е особено впечатляващ, поне защото няма ракетни стрелби, но при все това кораби от ЧФ винаги маневрират наоколо, видимо нервирайки натовските моряци.\n\r\nВ публикувания доклад прозира ясна тенденция за разширяване на НАТО в източна посока - смята военният експерт Владислав Шуригин. - Откъм Балтийско море силите на Алианса дейно овладяват балтийските страни, Полша предостави територия за разполагане на американски военни бази, Румъния също е готова да приеме ракетни установки. Днес американците упорито се опитват да разпространят влиянието си и в Черноморския регион, по-специално чрез териториите на Грузия и на Украйна, където вече строят морски бази за свои нужди. Антируската военна ескалация обхваща цялата дъга от Талин до Констанца с перспективата да бъде удължена до Одеса и Батуми. Формира се един вид \"източен фронт\", включващ голяма сухопътна отсечка и две морета. НАТО планира Русия да затъне там при евентуален въоръжен конфликт.\n\r\nТова е чисто американска тактика - да маркират военно присъствие извън пределите на САЩ, да създадат огнища на напрежение, в които да бъдат въвлечени трети страни, а после да се издигнат над схватката в ролята на миротворци. Разбра се, че има премного желаещи да се поритат с Русия. \n\r\nЛатвия, Литва, Естония, Полша, Румъния и България обаче са готови да действат само ако са прикривани от НАТО и главно от САЩ, иначе не им стиска. Подкрепа им е обещана, най-вече чрез разполагане на оръжия в тези страни. Но да обърнем внимание, че за всяко действие си има противодействие - всички военни обекти, застрашили в някаква степен сигурността на Русия, веднага се вземат на прицел. България, например, оцени тази вероятност за удар и се отказа от разполагане на американски ракети. А САЩ планомерно натискат докрай своите съюзници и партньори, използвайки като плашило военното могъщество и \"агресивността\" на Русия.\n\r\nВ доклада на \"Ранд\" виждаме любопитен нюанс - не се споменава Турция, макар че като страна от НАТО на теория тя трябва да бъде на острието на \"битката\" с Русия. Освен всичко останало Анкара контролира проливите Босфор и Дарданели между Средиземно и Черно море. \n\r\nТурският флот не отстъпва много на руския ЧФ, има мощен потенциал и би могло да се разглежда като елемент на противодействие срещу така плашещото \"растящо руско влияние\". На Турция обаче вече не се отрежда съществена роля, включително с оглед значителното затопляне в последно време на отношенията между Москва и Анкара. Самата Турция, въпреки че редовно участва в натовските учения \"Морски щит\", се обявява за сигурност на целия Черноморски регион и решаване на всички конфликти по невъоръжен път.\n\r\nАко погледнем историята, от общо 13 официални войни Руската империя има 8 чисти победи над Османската империя, претърпяла е 3 поражения, а две войни са приключили с неутрален резултат. По време на Втората световна война Турция, взела страната на нацистка Германия, в крайна сметка не се включи във войната срещу Съветския съюз. По-късно, вече като страна от НАТО, тя предпочиташе да води сдържана политика, без да проявява агресивност в Черно море дори с подкрепа от корабите на САЩ, зачестили с появите си в региона. Американците изглежда и днес не разчитат особено на подобен съюзник, за да \"възпират\" Русия в Черно море.\n\r\nСАЩ отдавна проявяват повишен интерес към Черно море, в което виждат незнайно защо зона от интерес за националната си сигурност - коментира Леонид Ивашов, президент на Академията за геополитически проблеми. - Естествено, тук има връзка най-вече с Русия, която е основен играч в региона, а след като си върна Крим, получи възможност да разположи там оръжия, с чиято помощ да контролира и морската акватория, и крайбрежните страни, където САЩ планират да разположат свои оръжия. \n\r\nАмериканците приеха още през 2015 г. стратегия за контрол върху Черно море, но нямат представа как да контролират ситуацията тук. Те изгубиха тук много позиции, по-специално с оглед невъзможността да изградят военни бази в Крим, както планираха. Фактически са изгубили като съюзник и Турция, която при някакъв въоръжен конфликт чисто и просто може да забрани американски кораби да минават през проливите, Анкара има това право според Конвенцията от Монтрьо. Същото важи и за чуждестранни кораби с ядрени оръжия на борда.\n\r\nСега САЩ замислят като тактически ход да разположат ракети в Румъния и България, а като перспектива - в Украйна и Грузия. И не само като средства за отбрана, но и за нападение - под удара на крилати ракети може да се озове на практика цялата европейска част от Русия. Едва ли ще може да се провери от кой тип са разполаганите оръжия. \n\r\nНие впрочем също не тъпчем на едно място, вземаме именно отбранителни мерки, които зачеркват всички планове на САЩ. \n\r\nИма значение и друго - далеч не всички страни подкрепят американските планове за разполагане на ракети в Европа, включително в черноморските региони. Активен техен противник е и Турция, която не желае ескалация в Черно море. \r\n \r\n/БТА/\r\n ", "date": "2019.10.08", "title": "САЩ с план за възпиране на Москва - Русия да бъде удавена в Черно море "}
{"url": "https://www.dnes.bg/usa/2019/10/08/trymp-uveri-sasht-ne-sa-izostavili-kiurdite.425473", "text": "Президентът Доналд Тръмп заяви, че Съединените щати не са изоставили кюрдите. Той каза това два дни след като обяви изтегляне на американските войски от зоната в Северна Сирия до границата с Турция, предаде Франс прес.\n\r\n\"Ние се изтегляме от Сирия, но в никакъв случай не сме изоставили кюрдите, които са прекрасни хора и чудесни бойци. Ние оказваме финансова помощ на кюрдите и им доставяме оръжия\", написа президентът в Тwitter.\r\nКюрдските формирования, включени в коалицията Сирийски демократични сили (СДС), обявиха днес мобилизация; започнаха да копаят противотанкови ровове и да градят отбранителни укрепления, които да послужат при нахлуване на турски войски. \n\r\nВ събота турският президент Реджеп Тайип Ердоган съобщи по телевизията за подготвяна операция в Североизточна Сирия. Той допусна, че военните действия срещу кюрдските формирования, смятани от Анкара за терористични, може да започнат в близките дни.\n                    \n                    \n                \n                \n                \n                \r\nДнес САЩ, съюзници на СДС в борбата срещу групировката \"Ислямска държава\", внезапно започнаха да изтеглят войски и техника от базата си в Рас ал Айн. Кюрдите съзряха тук неизпълнение на споразуменията и предупредиха, че след изтеглянето на САЩ и съюзниците им в западната коалиция от Сирия заплахата от страна на ИД може да се засили.\r\n/БТА/", "date": "2019.10.08", "title": "Тръмп увери: САЩ не са изоставили кюрдите!"}
{"url": "https://www.dnes.bg/world/2019/10/08/dvama-sapiori-zaginaha-v-polsha-pri-obezvrejdane-na-snariad-ot-vsv.425495", "text": "Двама полски сапьори загинаха, а други четирима бяха ранени при експлозия на боеприпаси от Втората световна война, които те е трябвало да обезвредят, съобщи министърът на отбраната Мариуш Блашчак в Туитър.\r\n\r\nВоенните са били от парашутен батальон, базиран в Гливице. Двама от четиримата ранени са в тежко състояние и са транспортирани с хеликоптер към близки болници.\r\n\r\nПолските граждански и военни власти съобщиха, че експлозията е станала в горски комплекс, близо до град Кужня Рачиборска в южния регион Шльонск.\r\n\r\nСпоред полицията, преди няколко дни хора, които се разхождали в района, се натъкнали на старите артилерийски снаряди.\r\n\r\n74 години след края на войната в Полша още са откривани неексплоадирали снаряди. В гората край Кужня Рачиборска са останали много такива боеприпаси, отбелязва БТА.\r\n ", "date": "2019.10.08", "title": "Двама сапьори загинаха в Полша при обезвреждане на снаряд от ВСВ"}
{"url": "https://www.dnes.bg/index/2019/10/08/otbeliazvame-130-godishninata-na-chaplin-s-projekciia-na-treska-za-zlato.425474", "text": "Първият, най-пълен вариант на \"Треска за злато\" от 1925 г., ще бъде излъчен на 10 октомври в Ново студийно кино на ул. \"Веслец\" 13. С прожекция на тази филмова класика ще бъде отбелязана 130-годишнината от рождението на Чарли Чаплин (1889-1977).\r\nПо време на излъчването ще звучи музика на живо в изпълнение на маестро Валентин Стамов, който от 45 години озвучава нямо кино със свои оригинални композиции.\r\n\"При всяко свирене ми хрумват нови мелодии като настроение и често импровизирам, разказа пред БТА Стамов.\r\nИнтересна е биографията на Стамов. Икономист по образование, журналист по призвание, той е автор на фантастични разкази и на студии за исторически личности и събития. Автор е на монографията \"Великият ням и пианото\", на есета за творчеството на режисьори и актьори от епохата на нямото кино.\r\n                \n                \n                Баща му Кирил Стамов е създателят на първото домашно дворно кино в България. Синът притежава над 80 000 книги, много от тях с автограф от творците, мечата му е да създаде първа частна библиотека.", "date": "2019.10.08", "title": "Отбелязваме 130-годишнината на Чаплин с прожекция на \"Треска за злато\""}
{"url": "https://www.dnes.bg/obshtestvo/2019/10/08/blagorodno-motoristi-pomagat-na-deca-sys-sindrom-na-daun.425496", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМотористи помагат на деца със Синдрома на Даун. Каузата е инициирана от Българската федерация по мотоциклетизъм (БФМ), сдружение Widow`s Sons Bulgaria и фондация \"Движение на българските майки\". А целта - да могат деца със Синдром на Даун да спортуват.\n\r\n\"Идеята на този проект се роди още преди 3 години. За съжаление все не успявахме да стигнем до реализацията му. Благодарение обаче на обединените усилия, сега получихме този шанс да помогнем на дечицата, защото те го заслужават\", сподели в студиото на \"Денят ON AIR\" Росица Букова от фондация \"Движение на българските майки\".\n\r\n\"Децата със Синдром на Даун има какво да си вземат от нашето общество. И затова ние решихме да им го предоставим именно под тази форма\", допълни още тя.\n                    \n                    \n                \n                \n                \n                \r\n, че за да стартира проекта са били нужни 10 000 лв. Тази сума не е била събрана, но пък постъпилите за кампанията средства все пак са достатъчни.\n\r\n\"Събрахме близо 3200 лв. Направихме няколко неща, неприсъщи за българското мото пространство - обединихме състезателите с обикновените любители мотористи. Това не се беше случвало доста отдавна\", отбеляза той.", "date": "2019.10.08", "title": "Благородно: Мотористи помагат на деца със Синдром на Даун"}
{"url": "https://www.dnes.bg/zvezdi/2019/10/08/provokaciia-ot-kardi-bi-pokri-se-s-floralen-kostium.425422", "text": "Ако трябва някоя знаменитост да получи награда за най-екстравагантна и интересна визия по време на Седмицата на модата в Париж, това определено ще е рапърката Карди Би.\r\nЗвездата се разходи по улицата пред Айфеловата кула във френската столица с флорален костюм, който закрива всяка част от нея - не само тялото, но и лицето и очите ѝ. \r\n \r\nКарди постна клипче, на което дефилира и казва: \"Чух, че съм ви липсвала по време на Седмицата на модата в Ню Йорк. Тук съм, за да ви служа\".\r\n \r\nПевицата казва на фотографа да се увери, че не се задава някой автомобил, тъй като тя не вижда нищо от костюма си.\r\n \r\nПо-късно рапърката постна снимка с екстравагантното облекло в Twitter и написа: \"Как те биха разбрали това, ако дори не разбират мен?\".\r\n \r\n", "date": "2019.10.08", "title": "Провокация от Карди Би: Покри се с флорален костюм"}
{"url": "https://www.dnes.bg/index/2019/10/08/sled-specheleniia-oskar-dimityr-marinov-otnovo-na-ekran.425475", "text": "На 6 октомври актьорът Димитър Маринов навърши 55 години. Той стана известен с участието си във филма \"Зелената книга\", който спечели \"Оскар\" за най-добър за миналата година. Маринов също излезе на сцената, за да се докосне до така желаната статуетка, а истински фурор направи малкото българско знаменце, което беше поставил в джоба си.\r\nСега, актьорът ще се впусне в ново професионално преживяване, което е много по-различно от \"Зелената книга\". Става въпрос за сериала \"Специален отряд\", в който Маринов ще си партнира с още една холивудска звезда – Шемар Мур. Поредицата се излъчва по CBS, а в момента зрителите се наслаждават на третия ѝ сезон.\r\n \r\nИсторията се върти около сержант Даниел (Хондо) Харелсън – Шемар Мур, който е бивш морски пехотинец. Хондо е избран да ръководи специалния отряд на американската полиция, занимаващ се с изпълнението на опасни и секретни операции.\r\n \r\nЗасега не се знае точно каква роля ще изпълнява Димитър Маринов и дали ще е част от отряда, или ще бъде преследван престъпник. „Отрядът се занимава със задържане или обезвреждане на особено опасни престъпници, предотвратяване на терористични актове, освобождаване на заложници, осигуряване на поддръжка по време на особени събития и много други неща“, споделя актьорът.\r\n \r\nФеновете ще могат да гледат Димитър Маринов в девети епизод на трети сезон на \"Специален отряд\". Все още няма официална дата за излъчването му, но ние ще следим с интерес развитието на новия проект на българския актьор. \r\n\r\n\r\n ", "date": "2019.10.08", "title": "След спечеления \"Оскар\": Димитър Маринов отново на екран"}
{"url": "https://www.dnes.bg/cars/2019/10/08/elektricheskoto-bmw-1-series-gotovo-prez-2021-g.425478", "text": "Изцяло електрическата версия на BMW 1-Series ще излезе на пазара през 2021 г., като това ще бъде и най-достъпният като цена модел на ток на баварците, съобщава Auto Express.\n\r\nЕлектромобилът ще получи индекс i1, а параметрите му ще бъдат подобни на пуснатите неотдавна модели i3s и Mini Cooper SE. Това означава мощност от 184 к.с. и 270 Нм въртящ момент. Все още обаче няма ясно за батериите, които ще се използват, тъй като при i3s те са с капацитет 32,6 кВт/ч, което стига за пробег до 270 км, а при Mini Cooper SE са съответно с 42,3 кВт/ч и стигат за 310 км.\n\r\nВече е известно, че сегашният електромобил на BMW - i3, чиято цена в Германия стартира от 39 650 евро, няма да получи директен наследник след края на жизнения си цикъл. Вместо това баварците ще предложат кросоувър на ток - iX1, а названието i3 на по-късен етап ще бъде дадено на чисто електрическа версия на 3-Series.\n                    \n                    \n                \n                \n                \n                \r\nСпоред директора на подразделението BMW I Роберт Ирлингер, модулната платформа с предно предаване е достатъчно гъвкава, че да бъде използвана и за електрически модели. Именно тя ще бъде в основата на бъдещата масова електрификация, която концернът подготвя.\r\n", "date": "2019.10.08", "title": "Електрическото BMW 1-Series готово през 2021 г."}
{"url": "https://www.dnes.bg/obshtestvo/2019/10/08/pravnata-komisiia-bez-sykrateno-sledstvie-pri-umishleno-ubiistvo.425484", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПравната парламентарна комисия прие с мнозинство съкратеното съдебно следствие да отпадне за умишлените убийства, но не и за тежката телесна повреда. Това се случи на днешното заседание на комисията.\n\r\nЗаконопроектът за промени на НПК предстои да бъде гласуван в пленарна зала. \n\nМиналата седмица комисия обедини в един трите проекта на БСП, Воля и Обединени патриоти, които предвиждаха съкратеното съдебно следствие да отпадне и за тежка телесна повреда. Днес обаче комисия прие поправка на ГЕРБ, според която съкратеното следствие ще остане за този вид престъпления.\n\r\nКомисията прие още делата, които ще се разследват от новосъздадената Европейска прокуратура, да се гледат от Специализирания съд у нас.\n                    \n                    \n                \n                \n                \n                \r\nЧуйте мотивите на народните представители ", "date": "2019.10.08", "title": "Правната комисия: Без съкратено следствие при умишлено убийство"}
{"url": "https://www.dnes.bg/obrazovanie/2019/10/08/vylchev-iska-da-se-razviva-kritichno-mislene-pri-uchenicite.425450", "text": "Миналата година по време на българското европредседателство заложихме изучаването на втори чужд от учениците и сме убедени, че това е необходимо за езиковото многообразие. Но само след десет години, ще има достатъчно добри устройства, които ще ни позволят да говорим на всички езици с всички хора.\r\nВъпреки това комуникативните умения ще останат базови и основополагащи за всеки ученик, но в бъдеще заради взаимодействието с машини, базирани с изкуствения интелект, ще са важни също дигиталните умения, уменията в областта на моделирането и програмирането, каза министърът на образованието и науката Красимир Вълчев на форума \"Конкурентоспособност 2030: Ключови компетентности за успех\".\r\n                    \n                    \n                \n                \n                \n                Тези умения трябва да се изучават от най-ранна възраст, като важни ще са също за учениците дигиталната креативност и критичното мислене, отбеляза министърът.\r\nЗа да направим образованието ефективно, трябваше да променим не само учебните програми, но и изпитните програми, като това се случва.\r\nТрябва обаче да се променят и методите на образование, учителите да се чувстват по-свободни и да направят обучението по-интерактивно, а всеки ученик да стане активен участник във всеки учебен час, отбеляза министър Вълчев.\r\nТой припомни, че през последните години бяха направени промени във всички сегменти на образователната ни система, но предизвикателството е ефективно да се въведе компетентностният подход в училище.\r\nЦелта е учителите и училищата да използват иновативни методи, както и да има повече обмяна на добри практики и иновации между училищата, обясни министър Вълчев.\r\nЕвродепутатът Ева Майдел каза, че Министерството на образованието и науката работи много, за да стане образованието национален приоритет, но добави, че той трябва да бъде подкрепен и от обществото.\r\nДо 2030 г. всяко българско дете трябва да може да чете и да разбира това, което чете и да нямаме близо 40 процента функционална неграмотност. Всяко българско дете трябва да може да завърши и своето средно образование, заяви Ева Майдел.\r\nВъв форума участва и заметник-председателят на ЕК Юрки Катайнен.\n\r\n ", "date": "2019.10.08", "title": "Вълчев иска: Да се развива критично мислене при учениците"}
{"url": "https://www.dnes.bg/mestni-izbori-19/2019/10/08/na-izbori-s-dosie-osydeni-i-arestuvani-v-bitka-za-mestnata-vlast.425486", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОсъждани и арестанти са сред кандидатите за местните избори в няколко общини. Част от претендентите за постове ще чакат резултатите под стража, .\n\r\nНяколко имена, известни на съдебната власт, искат да влязат в местната. Кандидат за кметския стол в столицата е осъдената на първа инстанция Десислава Иванчева. Макар и със забрана да напуска дома си до решението на апелативните магистрати, бившият кмет на район \"Младост\" се впуска в изборната надпревара. При това за втори път. \n                    \n                    \n                \n                \n                \n                \r\nНа европейския вот през април Иванчева участва като независим кандидат. \n\r\nЗа поста, от който Иванчева беше свалена с белезници – кмет на район \"Младост\", пък ще се бори нейният бивш заместник Биляна Петрова, която също е с присъда и очаква крайното решение на инстанциите под домашен арест.\n\r\nДруг кандидат с вече излежана присъда ще се бори да застане начело на Бургас. В досието си обаче Ивайло Дражев не вижда пречка пред политическото му бъдеще. \n\r\nВ местния вот влизат и други познайници на полицията като Венцислав Ангелов, който ще се състезава в Русе и бившият кмет на Галиче Ценко Чоков, който този път ще участва в надпреварата за Бяла Слатина. \n\r\nПо закон у нас лицата с излежани или неокончателни присъди имат право да се явяват на избори. В полза или вреда е досието по пътя към властта, ще стане ясно на 27 октомври.", "date": "2019.10.08", "title": "На избори с досие: Осъдени и арестувани в битка за местната власт"}
{"url": "https://www.dnes.bg/mish-mash/2019/10/08/nov-svetoven-red-kak-zapochna-konspiraciiata-iliuminati.425308", "text": "Едва ли има известна личност по света, която да не е обвинена, че е част от тайното общество наречено Илюминати. От Доналд Тръмп до Бионсе, всички поне веднъж са били асоциирани с групата, притежаваща огромна власт и опитваща се да установи нов световен ред.\r\nПентаграми, кози, всевиждащото око, което се намира на банкнотата от 1 долар - символи, които се асоциират с тайното общество. Препратки има и в много от музикалните видеа на популярни изпълнители. В клипа на песента S&M на Риана може да бъде забелязан вестник, чието заглавие гласи: Принцесата на Илюминатите.\r\nНо защо музикантите обичат да се заиграват с името на тайната организация? Според журналиста и писател Дейвид Брамуел, те просто искат да се забавляват.\r\n                    \n                    \n                \n                \n                \n                \"Те се развеселяват от подобни истории. Спомням си за една конспиративна теория от 1966 година, която гласеше, че Пол Маккартни от The Beatles е умрял в катастрофа и е заменен от канадски DJ, който бързо се научил да свири на бас и да пее. Пол Маккартни никога не отрича категорично теорията. Винаги си е мълчал относно това. Мисля, че той, както Jay-Z и Риана, просто се забавлява от тази история“, казва Брамуел.\r\nНо как започва всичко с конспирацията около Илюминати?\r\nИлюминатите били баварско тайно общество, формирано през 18-ти век. То се противопоставяло на суеверията, религията и властта на държавата. Те дори създали книга с правила, едно от които било да сложат край на несправедливостите. След време обаче баварската група се разпаднала. Тя няма нищо общо със съвременното разбиране за Илюминати.\r\nКонспирацията има общо с така наречения дискордианизъм. Това е едно от най-странните движения, започнало в офиса на двама съученици – Грег Хил и Кери Торнли. Те използвали работния си принтер, за да направят копия на книгата с правилата на новата пародийна религия. Според нея, \"хаосът е толкова важен колкото и реда“.\r\nВъпреки че това било шега,  дискордианизъмът придобил популярност през 60-те и 70-те години. Хил и Торнли умело продължили да разпространяват дезинформация.\r\nТяхното дело било подето от други двама американци – Робърт Антън Уилсън и Робърт Шеа.\r\n„Уилсън бил редактор в „Плейбой“ и двамата решили да напишат роман, в който да включат всички големи конспиративни теории и да го нарекат „Илюминати“. Те се забавлявали толкова много, че го превърнали в трилогия. Двамата решили, че ще е интересно да разпространят малко хаос и фалшива информация относно илюминатите. И го направили като започнали да пишат писма до пресата, публикували ги и на страницата със съобщения в „Плейбой“, казва Дейвид Брамуел.\r\nУилсън и Шеа създавали и писма от въображаеми читатели, които казвали, че илюминатите не са истински. Така започнал един фалшив разговор между автори и читатели, който прераснал в нещо реално.\r\nКнигата на Уилсън и Шеа включвала повече измислени теории, но те били примесени с достатъчно истина, за да изглеждат задоволително. Според една от най-безумните конспирации, основателят на баварските илюминати убил Джордж Вашингтон и взел самоличността му за да стане президент на САЩ.\r\nВъпреки че творбата им не се продавала добре, тя се превърнала в част от съвременната поп култура. В Ливърпул дори се играе осемчасова пиеса по нея.\r\nВ днешно време сайтове като 4chan и Reddit поддържат огъня на тези конспирации жив.", "date": "2019.10.08", "title": "Нов световен ред: Как започна конспирацията \"Илюминати\"?"}
{"url": "https://www.dnes.bg/sport/2019/10/08/botev-mahna-petrovich-ferario-spasov-poema-tima.425485", "text": "Ферарио Спасов е новият старши треньор на Ботев Пловдив, съобщиха официално от пловдивския клуб.\n\r\nТой заменя Желко Петрович, който е освободен от поста заради незадоволителни резултати от началото на сезона.\n\r\nПетрович пое \"жълто-черните\" през лятото, но под негово ръководство отборът записа само две победи в 12 мача и заема предпоследно място в efbet Лига с актив от 9 точки.\n\r\n\"В желанието си да преодолее игровата криза, ръководството на клуба взе решение представителният мъжки отбор на ПФК \"Ботев\" да бъде воден от Ферарио Спасов.\r\nНеговият екип ще бъде съставен от бившите футболисти на \"жълто-черните\" Диян Божилов и Лилчо Арсов, както и от досегашния кондиционен треньор Тодор Георгиев. \n                    \n                    \n                \n                \n                \n                \r\nВ трудната ситуация, в която се намира отбора, на новия спортно-технически щаб се възлага като основна задача да подобри неговия игрови облик, както и да предприеме реални и последователни действия за утвърждаване на играчи от клубната школа при мъжете\", се казва в съобщението на клубната управа.\n\r\nСпасов досега работеше като директор на ДЮШ на Ботев Пловдив.", "date": "2019.10.08", "title": "Ботев махна Петрович, Ферарио Спасов поема тима"}
{"url": "https://www.dnes.bg/stranata/2019/10/08/12-godishno-momche-v-invalidna-kolichka-postrada-pri-pojar.425412", "text": "12-годишно момче в инвалидна количка е пострадало при пожар в къща в Лом, съобщиха от полицията в Монтана. \n\nПожарът е започнал в стая на къщата, вследствие на което е изгоряла част от имуществото. 12-годишното момче се придвижва трудно и не е успяло да избяга навреме от огнения ад. Пожарникарите успели да спасят детето, но лекарите в близката болница установили, че двата му крака са обгорели. Няма опасност за живота му. \r\n\r\nПо първоначални данни пожарът е възникнал вследствие на късо съединение в електрическа печка за отопление, която е повалена по невнимание от пострадалия.", "date": "2019.10.08", "title": "12-годишно момче в инвалидна количка пострада при пожар "}
{"url": "https://www.dnes.bg/temida/2019/10/08/otnovo-gledat-deloto-za-smyrtta-na-aleks-ot-biala.425468", "text": "ВКС върна на съда във Велико Търново делото за смъртта на Алекс от Бяла. \r\n\r\n18-годишният младеж изпадна в кома на 8 юли 2017 г., след тежък удар по главата. \n\n\n Инцидентът стана, когато Александър и негови приятели се прибирали от дискотека.\r\n\r\nЗа смъртта, по хулигански подбуди, е осъден Валентин Маринов.\r\n\r\nС решението си преди време съдът в Търново измени присъдата на Маринов, като преквалифицира и обвинението за причинена смърт вследствие на умишлено нанесена лека телесна повреда и така наказанието бе свалено от 20 на 3 години.\r\n\r\nВКС не е съгласен с мотивите на съда във Велико Търново.", "date": "2019.10.08", "title": "Отново гледат делото за смъртта на Алекс от Бяла "}
{"url": "https://www.dnes.bg/zvezdi/2019/10/08/krisko-podkara-kolichkata-izliza-v-bashtinstvo.425466", "text": "„Две седмици бащинство от днес“. Това написа Кристиан Талев – Криско във Facebook. Рапърът качи първа снимка с количката.\r\n \r\nНа кадъра се вижда как младият татко се е надвесил над бебето и му се усмихва.\r\n \r\nМного фенове използваха възможността да честитят на певеца. „Това е щастието. Пожелавам ти да го утроиш.... по-хубаво е – от опит ти го казвам! Бъдете здрави и щастливи заедно!“, „Ех, Криско, прилича ти, брато. Да ти е живо и здраво и да ви радва. И да се гордеете с нея или него“, написаха му почитатели под снимката.\r\n \r\nДетето на Криско и приятелката му Цветелина се роди на 21 септември.\r\n \r\n„Бати стана тати“, написа Криско в социалните мрежи и публикува първа снимка с бебето.\r\n \r\nДо момента родителите не са обявили пола на бебето.\r\n \r\n\r\n ", "date": "2019.10.08", "title": "Криско подкара количката, излиза в бащинство"}
{"url": "https://www.dnes.bg/world/2019/10/08/za-sedmica-24-000-turisti-se-otpravili-kym-sauditska-arabiia.425467", "text": "Саудитска Арабия днес се поздрави с броя на чуждестранните посетители в кралството за 10-те дни от въвеждането на туристическа виза. Става дума за 24 000 души, съобщи държавната телевизия Ал Ехбария, цитирана от Франс прес.\n\r\nСаудитска Арабия обяви на 27 септември, че въвежда за първи път туристически визи, отваряйки вратите си за летовници с цел да диверсифицира източниците си на ресурси, след като засега хазната й е напълно зависима от петрола.\n\r\nЗа 10 дни близо 24 000 чужденци са влезли в Саудитска Арабия с туристическа виза\", обяви днес Ал Ехбария, позовавайки се на данни на саудитското министерство на външните работи и представяйки цифрите като успех.\n\r\nДо 27 септември ултраконсервативното кралство даваше визи само за бизнесмени и мюсюлманските поклонници, посещаващи Мека и Медина.\r\n                    \n                    \n                \n                \n                \n                Министърът на туризма Ахмед Хатиб нарече старта за издаване на туристически визи исторически момент и посочи, че чужденците ще могат да се възхитят в Саудитска Арабия на пет обекта, влезли в списъка на световното културно наследство на ЮНЕСКО.\n\r\nНовите визи са едногодишни, позволяващи многократни посещения за престой до 90 дни, пише БТА;. \n\r\nСпоред новите разпоредби гражданите на 49 страни, сред които са САЩ, Австралия и редица европейски страни, както Малайзия, Сингапур, Южна Корея, Китай и Казахстан, могат да получат виза при пристигането си в Саудитска Арабия.\n\r\nНа информационния сайт за визовата политика бе посочено, че се либерализират и строгите изисквания към облеклото на жените - раменете и колената ще трябва да са покрити, но отпада изискването да се носи \"абая\", черна дреха, покриваща цялото тяло. Подчертава се, че туристките трябва да се обличат скромно.\n\r\nТуристите, които не изповядват исляма, както и досега не могат да посещават светите за мюсюлманите градове Мека и Медина. За чужденците остана и забраната за употреба на алкохол.", "date": "2019.10.08", "title": "За седмица 24 000 туристи се отправили към Саудитска Арабия"}
{"url": "https://www.dnes.bg/blizak-iztok/2019/10/08/otroven-podaryk-ot-sasht-za-erdogan-izteglianeto-ot-raioni-v-siriia.425405", "text": "Изтеглянето на американските военни от някои зони в Сирия открива пътя за турска военна операция, желана от турския президент Реджеп Ердоган, но поставя също така Анкара пред огромни предизвикателства.\n\r\nТурция от месеци е хвърлила око върху позициите на изток от река Ефрат на кюрдската милиция Сили за защита на народа /СЗН/ - водещо формирование в борбата срещу джихадистите от \"Ислямска държава\", подкрепяно и защитавано дълго време от Вашингтон, но гледано враждебно от Анкара.\n\r\nСлед обявяването в неделя вечерта от Белия дом, че американските военни ще напуснат зоната, вече никаква пречка не стои пред Ердоган. Но пристъпването към действие би могло да се окаже рисковано, пише Франс прес.\n                    \n                    \n                \n                \n                \n                \r\n\n\r\nСилите за защита на народа /СЗН/ бяха авангардът на офанзивата на международна коалиция, позволила военна победа над групировката \"Ислямска държава\" /ИД/. Кюрдските бойци бяха подкрепени от западните страни.\n\r\nНо за Анкара СЗН са \"терористична\" групировка, също както ИД, заради тесните им връзки с Кюрдската работническа партия /ПКК/, която води от 1984 г. кървава партизанска война на турска земя.\n\n\n\n\r\nДнес Анкара иска да създаде \"зона за сигурност\" в Северна Сирия. Конкретно става дума за създаване в крайна сметка на буферна зона с дълбочина от 30 километра и ширина от близо 500 километра, простираща се от река Ефрат до иракската граница и отделяща турската граница от позициите на СЗН.\n\r\nВ понеделник говорителят на Ердоган Ибрахим Калън посочи, че тази \"зона за сигурност\" е предназначена също да приеме сирийски бежанци, намиращи се в Турция. Сирийските бежанци, избягали в Турция от началото на конфликта, бушуващ в тяхната страна, са над три милиона.\n\r\nТова би позволило на Анкара да убие с един куршум два заека: да отдалечи \"заплахата\" от СЗН и да намали броя на сирийците, живеещи в Турция, на фона на нарастващите антисирийски настроения.\n\r\n\n\r\nСъобщението на Белия дом е победа за Ердоган, който \"не пожали усилия, за да убеди Тръмп\", подчертава Стивън Кук от американския Съвет за международни отношения.\n\r\nЗелената светлина на Вашингтон дойде веднага след телефонен разговор между Тръмп и Ердоган, който е заложил на личните им отношения, за да убеди американския си колега въпреки съпротивата в средите на администрацията във Вашингтон.\n\r\nОт турска гледна точка, \"давайки своята \"зелена светлина\", САЩ са създали впечатление, че са \"капитулирали\" пред турските искания\", обяснява за АФП Жана Жабур, специалист по турска външна политика и преподавателка по политически науки в Париж.\n\r\n\"Това е само по себе си дипломатическа победа за Ердоган\", добавя тя.\n\r\n\n\r\nОт 2016 г. насам Турция предприе вече две операции в северната част на Сирия, като първата бе насочена едновременно срещу ИД и СЗН, а втората - изключително срещу кюрдските бойци.\n\r\nНо за разлика от тези две операции, тази, която планира днес Анкара, визира центъра на зоните, контролирани от кюрдите, в които има бойци, въоръжени от Вашингтон, и калени от офанзивата срещу ИД\n\r\nОсвен това новата операция, предвиждана от Анкара, е много по-значителна от гледна точка на териториален мащаб.\n\r\nТова \"ще създаде икономически разходи и не е сигурно, че в сегашната обстановка на рецесия в Турция страната има средствата\", отбелязва Жабур, като изтъква също риска от вътрешна съпротива от страна на едно обществено мнение, станало все по-скептично към ангажирането на страната в сирийския хаос\".\n\r\n\"В действителност Анкара щеше да предпочете споразумение със САЩ за установяване на \"зона за сигурност\" на границата - сценарий, който щеше да й позволи да подели бремето с Вашингтон\", според Жабур.\n\r\n\n\r\nТова е голям въпрос, който занимава европейските страни, граждани от които са се сражавали в редиците на ИД, а след това стотици от тях са били пленени от кюрдските сили при краха на джихадистката групировка.\n\r\nОт няколко седмици Тръмп оказва натиск върху тези страни да репатрират своите граждани, пленени в Сирия, като стига дори дотам да заплашва да освободи европейски джихадисти.\n\r\nКато дава разрешение за турска операция срещу СЗН, Тръмп се стреми също да прехвърли този въпрос върху Турция.\n\r\n\"Турция ще бъде сега отговорна за всички бойци на ИД в зоната, пленени през последните две години\", посочи Белият дом в съобщението си в неделя вечерта.\n\r\nНо внезапното съобщение на Тръмп остава висящ щекотливия въпрос за начините на това прехвърляне на отговорности. В понеделник Ердоган посочи, че Вашингтон и Анкара ще работят по въпроса, без да дава насоки за размисъл.\n\r\n\"Сега Турция ще трябва да противостои на ИД, която показва признаци на опит за прегрупиране\", подчертава Кук.\n\r\nГоворителят на Ердоган заяви в понеделник, че Турция \"няма да остави\" ИД да се завърне \"под каквато и да било форма\".\n\r\n/БТА/\r\n ", "date": "2019.10.08", "title": "Отровен подарък от САЩ за Ердоган - изтеглянето от райони в Сирия"}
{"url": "https://www.dnes.bg/health/2019/10/08/psihichno-zdrav-li-e-bylgarinyt.425489", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 450 милиона души по света страдат от психични разстройства. В България подобни проблеми имат около 20% от населението.\r\nНай-големите заплахи за психичното здраве са на работното място.\r\n\r\nТревожността е основният психологически проблем, с който се сблъсква българинът, като са налице и множество негативни промени у подрастващите след появата на смартфоните.\r\n\r\nПсихично здрав ли е българинът? Отговор на този въпрос вижте в предаването \"Директно\" на телевизия", "date": "2019.10.08", "title": "Психично здрав ли е българинът?"}
{"url": "https://www.dnes.bg/mish-mash/2019/10/08/chipsove-burgeri-pici-kakvo-iadat-decata-po-sveta.425477", "text": "Грег Сегал се заема с интересната задача да проследи живота на 52 деца по света. Той обаче не се фокусира върху ежедневните им задължения и игри, а чисто и просто върху начина им на хранене през седмицата.\r\nСнимките му са събрани в книгата \"Ежедневно меню: Какво ядат децата по света\", а процесът по създаването ѝ хич не бил лесен.\r\nПърво, продуценти във всяка една страна трябвало да намерят деца, които да записват какво ядат всеки ден в продължение на седмица. След това, екип от готвачи пазарува абсолютно същите продукти, за да направи ястията за снимките. Тук идва и работата на Сегал, който поставя храните около децата и ги заснема в студиото си.\r\n \r\nВ изявление пред Insider, фотографът споделя, че е бил много изненадан от съответствията между различните страни. \"Имаше доста пакетирани храни и такива, които съдържат много калории\", казва той.\r\n \r\n\r\n ", "date": "2019.10.08", "title": "Чипсове, бургери, пици... Какво ядат децата по света?"}
{"url": "https://www.dnes.bg/obshtestvo/2019/10/08/bum-na-remontite-na-avtomobili-zaradi-nekachestveni-goriva.425435", "text": "От началото на годината близо 190 000 литра некачествени горива в бензиностанции у нас бяха изтеглени от пазара и забранени за продажба. Но колите на онези, които са заредили от тях, вече са пострадали. Все по-често хората търсят услугите на автомонтьорите заради  проблеми в колата след зареждане с некачествени бензин или дизел, съобщават от NOVA.\r\n\"Има оплаквания, свързани с горивната и с изпускателната уредба. Когато горивото не е качествено, то няма пълно изгаряне и се наслагват отлагания по изпусквателната система. Страдат DPF филтрите, които се запълват лесно, но монтажът им струва скъпо\", казава Румен Дунев от Съюза на автосервизите. По думите му - колкото по-некачествено е горивото, толкова по-голяма е амортизацията на двигателя.\r\n                    \n                    \n                \n                \n                \n                Хората най-често се оплакват от това, че  двигателят не работи равномерно.\r\n\"Клиентите се оплакват, че двигателят гасне, прекъсва, липсва мощност. След диагностика се вижда, че в много от случаите причината е в лошите горива\", казава още Дунев.\n\r\nСпоред него влагата поврежда отделните елементи на автомобилите ни. \"В резервоара на бензиностанциите от разликата в горивото топло-студено, се получава конденс, който попада в горивото и се получава разреждане с вода. Това обаче е естествен процес\", заяви Румен Дунев. Той допълни, че всеки водач може да слага стабилизатор на горивото, за да може превантивно да се предпазва от проблеми.\n\r\nЕкспертите не изключват обаче иззетите незаконни горива да отиват в туби и бидони и да се препродават с 1/3 по-евтино.\r\n ", "date": "2019.10.08", "title": "Бум на ремонтите на автомобили заради некачествени горива "}
{"url": "https://www.dnes.bg/obshtestvo/2019/10/08/eksperti-bylgariia-ima-nujda-ot-novi-energiini-moshtnosti.425492", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Енергийната ни система е част от стратегическата система на държавата, което пък от своя страна е тясно свързано с националната ни сигурност и със стабилността на държавното управление. А готови ли сме за зимата предстои да стане ясно на 18 октомври, когато ще бъде оповестен резултатът от възложените проверки\", коментира в студиото на \"Денят ON AIR\" енергийният експерт проф. Атанас Тасев. \nТой бе категоричен, че ако страната ни не строи нови енергийни мощности, то непрекъснато ще бъдем в критична ситуация във връзка с електроенергията.\n\r\nС падането на температурите през последните дни изникна въпросът готова ли е енергийната система на България за зимата. \n                    \n                    \n                \n                \n                \n                \r\n, че по закон по това време на годината се извършват задължителни проверки на всички енергийни дружества в България. \n\r\n\"Основно изненади биха могли да се появят през месеците януари и февруари, когато поради продължителните ниски температури се наблюдава пиково потребление, пренатоварване на мрежите и дефицит на ток\", добави експертът.\n\r\nСпоред изчисленията на ЕСО, максималният товар през 2020 г., който може да поеме при екстремни зимни условия мрежата, е от порядъка на 7800 мегавата. Според прогнозата на оператора през следващата година общото потребление ще бъде близо 39 000 гигават часа ток.", "date": "2019.10.08", "title": "Експерти: България има нужда от нови енергийни мощности"}
{"url": "https://www.dnes.bg/stranata/2019/10/08/stopanin-obeshtal-2-g-da-ne-gleda-praseta-taino-si-vzel-dve.425464", "text": "При проверките на Областната дирекция по безопасност на храните в Плевен е установен случай на нарушаване забраната за отглеждане на прасета заради Африканската чума по свинете. Това съобщи директорът д-р Иван Йорданов на днешното заседание на областната епизоотична комисия.\r\nНарушителят от село Дисевица първи заклал прасетата от личното си стопанство, получил средства за дезинфекция и подписал декларация, че няма да отглежда животни една година.\r\nВъпреки това проверяващите открили две прасета в личното му стопанство. На стопанина е наложена парична глоба, а прасетата за заклани принудително, уточни д-р Йорданов.\r\nПродължава засилен и многостепенен контрол за месото, което постъпва и излиза от четирите кланици в областта. Сериозни мерки за биосигурност са предприети и в районите на двете свинеферми в района, където се отглеждат над 10 000 прасета. До момента няма установено ново огнище на Африканската чума по свинете.\r\n                    \n                    \n                \n                \n                \n                Заради заболяването в личните стопанства в Плевенско бяха принудително заклани досега общо 289 прасета в районите на 12 огнища. До септември догодина няма да има населване с прасета в тези лични стопанства, уточни д-р Йорданов.", "date": "2019.10.08", "title": "Стопанин обещал 2 г. да не гледа прасета, тайно си взел две"}
{"url": "https://www.dnes.bg/world/2019/10/08/lukashenko-ujasen-ima-niakolko-minuti-do-iadrena-voina.425438", "text": "Градусът на недоверие и конфронтация между Русия и Запада достигна краен предел, смята президентът на Беларус Александър Лукашенко. \n\r\n„Не може да не ни вълнува фактът, че градусът на недоверие и конфронтация между Русия и Запада достигна краен предел“, заяви Лукашенко на конференция под надслов „Европейска сигурност: отдалечаване от края на пропастта“ в Минск, цитиран от РИА Новости. \n\r\nПо думите на Лукашенко „експертите в областта на сигурността и разоръжаването от двете страни вече обрисуват ужасна по своята правдоподобност картина: само за няколко минути Русия и НАТО например могат да изминат пътя от непреднамерен локален конфликт до ядрена война“. \n                    \n                    \n                \n                \n                \n                \r\nКато цяло Лукашенко отбеляза, че в списъка на съвременните предизвикателства пред човечеството доминират заплахите за сигурността. „Системата за военно-политическо сдържане и баланс се разпада пред очите ни, а международните организации засега не могат да спрат този процес. Може би и не желаят. А може би тези, които доминират в дадените организации, са заинтересовани от това“, каза Лукашенко.  \n\r\nСветът според него не става по-добър. „Нещо повече, ставаме свидетели на нова надпревара в стратегическото съперничество между така наречените велики държави, полюси на силата. Търговските войни и санкционното противопоставяне набират все повече сила, ожесточава се борбата за енергоносители и суровинни ресурси“, заяви Лукашенко. Той добави, че не се разрешават многобройните въоръжени и замразени конфликти в Близкия изток, в Азия, Латинска Америка и Европа.", "date": "2019.10.08", "title": "Лукашенко ужасен: Има няколко минути до ядрена война"}
{"url": "https://www.dnes.bg/football/2019/10/08/maradona-iztancuva-pyrvata-si-pobeda-kato-trenior.425436", "text": "За първи път Марадона, след като стана треньор на новия си отбор, стигна до победа. А той отпразнува паметното събитие типично в свой стил - с танц.\r\nВ момента легендарният аржентински футболист ръководи Химнасия (Ла Плата), които бяха гости на  Годой Круз в Мендоса. Марадона изгледа мача от рибарско столче край терена, а тима му надви домакините си с 4:2. Така,  Химнасия си набави три точки актив към своята 1 и се отласна от дъното на класацията. Това бе и първата победа на отбора като гост след повече от една година.\r\n \r\n ", "date": "2019.10.08", "title": "Марадона изтанцува първата си победа като треньор"}
{"url": "https://www.dnes.bg/crime/2019/10/08/mvr-razsledva-ubiistvo-na-feldsher-v-haskovsko-selo.425440", "text": "Открит е труп на мъж в здравната служба на в село  Орешник, община Тополовград. Полицията разследва предполагаемо убийство, а тялото е на 72-годишния фелдшер на селото, съобщиха от Областната дирекция на МВР в Хасково.\r\nСигналът за трупа е бил  подаден между 10,30 и 11 часа днес от кмета на населеното място Тодорка  Арнаудова.\r\nПри първоначалния оглед са били установени следи от насилие и  травми в областта на главата, уточниха от регионалния пресцентър на  МВР. Работата по случая продължава.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.08", "title": "МВР разследва убийство на фелдшер в хасковско село"}
{"url": "https://www.dnes.bg/rusia/2019/10/08/otkriha-myrtyv-bivsh-shef-na-ruska-diamantena-mina.425441", "text": "Бивш директор на руска диамантена мина бе намерен мъртъв в килията си в затвора, съобщиха днес руските власти, цитирани от Франс прес.\n\r\nСтава дума за бившия шеф на намиращата се в Якутия мина \"Мир\" Алексей Бурксер. \n\r\nНа 4 август 2017 г. осем миньори загинаха при наводнение в подземен сектор на мината, припомня Франс прес.\n\r\nВъв връзка със злополуката Бурксер и бившият главен инженер на \"Мир\" Александър Манна бяха отстранени от длъжност и изправени пред правосъдието за нарушение на правилата за безопасност в мината.\n\r\nБезжизненото тяло на Бурксер е било намерено днес в затвор в Якутия. По тялото му има следи, които подсказват, че той се е самоубил, заяви Руският следствен комитет.\n                    \n                    \n                \n                \n                \n                \r\nМината \"Мир\" е с диаметър повече от един километър и е дълбока 525 метра. Тя е една от най-големите дупки в земната повърхност, изкопавани някога от хората.\n\r\n\"Мир\" бе експлоатирана само на повърхността до 2001 г., а после бяха прокопани и подземни галерии, за да може добивът да продължи. Мината спря работа след наводнението през 2017 г.\n\r\nТя е собственост на руския гигант \"Алроса\", който е най-големият производител на нешлифовани диаманти в света, отбелязва Франс прес, цитирана от БТА.\n\r\nПреди наводнението \"Мир\" осигуряваше близо десет процента от продукцията на \"Алроса\".\r\n ", "date": "2019.10.08", "title": "Откриха мъртъв бивш шеф на руска диамантена мина"}
{"url": "https://www.dnes.bg/notifikacii/2019/10/08/dvama-v-aresta-za-narkotici-u-tiah-ekstazi-kokain-amfeti.425442", "text": "Двама мъже са задържани в Шесто РУ за разпространение на наркотици. Това съобщиха от пресцентъра на МВР. \n\r\nСпецоперацията по противодействие на престъпления, свързани с наркотични вещества, е проведена на 2 октомври.\n\r\nВ хода на следствието полицаите задържали 23-годишен столичанин в паркиран на ул. „Солун“ лек автомобил Citroen. При обискa у него намерили полиетиленово пликче с бяло прахообразно вещество.\n\r\nПретърсено е и неговото жилище, където бил задържан и 21- годишен от Кнежа, живеещ на адреса без адресна регистрация. \n\r\nОт апартамента и мазето служителите на реда иззели множество полиетиленови пликове, съдържащи: растителна маса; бяло прахообразно вещество; различни по форма и цвят таблетки. Открили също и празни пликчета и машина за вакуумиране. \n                \n                \n                \r\nРезултатът от изготвената експертна справка показал, че иззетите вещества са 196.16 грама МДМА, 38.72 грама кокаин, 30 грама амфетамин и 25.30 грама марихуана. \n\r\nСлед доклад на събраните материали в Софийската градска прокуратура двамата мъже са привлечени като обвиняеми. Наложени са им мерки за неотклонение парична гаранция - в размер на 2000 лева за 21-годишния и 1500 лева за другия.", "date": "2019.10.08", "title": "Двама в ареста за наркотици, у тях – екстази, кокаин, амфети"}
{"url": "https://www.dnes.bg/science/2019/10/08/shveicarci-i-kanadec-s-nobelova-nagrada-za-fizika.425445", "text": "Канадецът Джеймс Пийбълс и швейцарците Мишел Майор и Дидие Кело спечелиха Нобелова награда за физика за принос в разбирането на това как се развива Вселената.\n\r\nДжеймс Пийбълс получава половината награда за \"теоретически открития във физическата космология\", а Майор и Кело си поделят другата половина за \"откриване на екзопланета на орбита около слънцеподобна звезда\".\n\r\nНобеловата награда за физика се присъжда от Кралската шведска академия на науките от 1901 г.\n\r\nНобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел.\n\r\nТази година паричната равностойност на наградата е 9 милиона крони (832 459 евро).\n                    \n                    \n                \n                \n                \n                \r\nПървата Нобелова награда за физика е на немския физик Вилхелм Рьонтген за откриването на нов вид лъчи, наречени на негово име.\n\r\nСамо три жени са печелили Нобелова награда за физика. Това са Мария Кюри през 1903 г. и Мария Гьоперт Майер през 1963 г. и Дона Стрикланд през 2018 г.\n\r\nМиналата година Нобелова награда за физика спечелиха Артър Ашкин, Жерар Муру и Дона Стрикланд за революционни изобретения в областта на лазерните технологии.\n\r\nСред по-известните Нобелови лауреати за физика са Анри Бекерел, Пиер и Мария Кюри /1903/, Макс Планк /1918/, Алберт Айнщайн /1921/, Нилс Бор /1922/, Лев Ландау /1962/, Пьотър Капица /1978/, Питър Хигс /2013 г./. \r\n \r\n/БТА/\r\n ", "date": "2019.10.08", "title": "Швейцарци и канадец с Нобелова награда за физика"}
{"url": "https://www.dnes.bg/politika/2019/10/08/slavi-shte-vleze-v-ns-no-ne-e-ot-ranga-na-borisov-i-caria.425395", "text": "Слави Трифонов и неговият политически продукт ще влязат в парламента, ако се явят на избори. Около това мнение се обединиха политическият анализатор проф. Антоанета Христова и социологът Първан Симеонов.\r\n\"С висока степен на вероятност мога да кажа, че Слави Трифонов ще влезе в парламента. Не мога да кажа с колко процента, но определено има хора, които искат промяна. И те влизат в сегмента, който търси нещо ново, нещо различно, които не могат да преценят дали предлаганата промяна може реално да се осъществи. Това са по-млади хора, хора от концертите му”, изброи проф. Христова пред Нова тв.\n\n\n\n\r\nСпоред нея учредяването на партията „Няма такава държава” в затъмнение е PR ход. Шоуменът бил принуден да го предприеме, защото закъснял с формирането й на базата на обещанията, които е дал.\r\n                    \n                    \n                \n                \n                \n                \"Той трябва да задържи вниманието за определен период от време. Този период трябва да бъде наситен със скандали”, коментира тя\r\nСпоред нея тепърва ще гледаме драми около признаване на името на партията. Христова направи аналогия и с това, което направи Волен Сидеров.\r\nПо думите й Слави започва да готви структурите си, \"защото да направиш партия е много сериозно, това не е шоу\", той има организационна практика и умее.\r\nСпоред Симеонов сегментът, който интересува Слави, са тези, които гласуват протестно, които са против и десния, и левия елит, а искат само власт на народа. Скришно беше учредяването, за да задържи внимание. И наред с това като медиен човек той е свикнал на единоначалие, да може да контролира посланието, обясни Симеонов.\r\nТой смята, че и БСП, и ГЕРБ са застрашени от отнемане на част от електората им от новата партия. На Слави му е ясно, че голяма част от подкрепата му е от млади хора, които могат отидат да гласуват, но може и да не отидат, каза още той..\r\nСпоред него големият въпрос е какъв дял ще има Слави Трифонов на политическата сцена. „Трудно ми е да кажа, че ще бъде от величината на Борисов или Сакскобургготски. Не знам дали ще е и с величината на Марешки и Бареков. Може би ще бъде някъде по средата”, коментира Симеонов.", "date": "2019.10.08", "title": "Слави ще влезе в НС, но не е от ранга на Борисов и Царя"}
{"url": "https://www.dnes.bg/stranata/2019/10/08/bezdomnik-pochina-na-izostaven-stroej-vyv-varna.425448", "text": "Тялото на 58-годишен мъж е открито в изоставен строеж в квартал „Кайсиева градина“ във Варна, съобщава Радио „Фокус“ – Варна.\n\n\r\n\r\nСпоред медията 58-годишният мъж е живеел отскоро в строежа. От известно време е бил с влошено здраве, а наскоро е загубил зрението си, вероятно следствие на алкохолна интоксикация. Мъжът не е бил агресивен, но по всяка вероятност е имал съпътстващи заболявания. Жители на квартала са подавали сигнал до полицията и Бърза помощ, но мъжът е отказвал да бъде хоспитализиран. \r\n\r\nСигналът за намерения труп е подаден в неделя към 21.30 часа. Направен е оглед на местопроизшествието, като не са открити следи от насилие. Образувано е досъдебно производство.", "date": "2019.10.08", "title": "Бездомник почина на изоставен строеж във Варна "}
{"url": "https://www.dnes.bg/eu/2019/10/08/bylgarin-e-postradal-pri-napadenieto-s-kamion-v-germaniia.425446", "text": "Български гражданин е сред пострадалите при инцидента в Лимбург, Германия, при който камион блъсна 8 автомобила, съобщи пресцентърът на външното ни министерство.\r\n\r\nПо информация на германската полиция българският гражданин е получил леки наранявания, оказана му е медицинска помощ, след което е бил освободен от медицинско наблюдение.\r\n\r\nКъм момента няма официални данни за мотивите за инцидента, разследван от германските власти.\n\n\r\nГенералното ни консулство във Франкфурт е във връзка с германските власти и е готово при необходимост да оказва съдействие.\r\n\r\nВече стана известно, че мъжът, който с откраднат камион блъсна няколко коли, е от сирийски произход. \r\n\r\nДоколкото е известно на властите, мъжът не е имал контакти с радикални салафити или други екстремисти. До момента няма признаци за терористичен мотив, но такава възможност не се изключва.\r\n\r\nМъжът е роден през 1987 г., а е в Германия от 2015 г.", "date": "2019.10.08", "title": "Българин е пострадал при нападението с камион в Германия "}
{"url": "https://www.dnes.bg/temida/2019/10/08/pasportyt-na-polfriiman-gotov-no-shte-go-poluchi-sled-deloto.425452", "text": "Осъденият за убийството на Андрей Монов, който беше предсрочно освободен от затвора Джок Полфрийман ще получи паспорта си след приключване на делото във ВКС. Това е казал австралийският посланик в Атина Джон Филп на правосъдния министър Данаил Кирилов.\r\n\r\nНовият паспорт на Полфрийман вече е издаден, но не му е даден, допълват от пресцентъра на МП. \n\n Посланикът е изразил мнение, че затворническата администрация у нас откликвала бързо и адекватно през годините във връзка със сигурността и безопасността на австралийския гражданин. \r\n\r\nАвстралия била наясно, че и в момента всичко се развива според българското законодателство и няма отклонения в процесите на съдопроизводствто.\r\n\r\nПравосъдният министър е заявил, че вярва в независимостта на българския съд и е изразил увереност, че съдът ще вземе правилно решение по повод искането на прокуратурата за възобновяване на делото за условното предсрочно освобождаване на Полфрийман.", "date": "2019.10.08", "title": "Паспортът на Полфрийман - готов, но ще го получи след делото "}
{"url": "https://www.dnes.bg/sport/2019/10/08/shvedski-policai-shte-stroiava-cherna-gora-i-bylgariia.425458", "text": "Съдийска бригада от Швеция ще ръководи европейската квалификация между Черна гора и България на 11 октомври в Подгорица. За главен арбитър на срещата бе определен Андреас Екберг, а негови помощници ще бъдат Мехмет Чулум и Стефан Халберг. Четвърти рефер е Каспар Сьоберг, а делегат на двубоя е Дениел Йошт от Словения.\n\r\nАндреас Екберг е на 34 години, работи като полицай. За разлика от повечето рефери, той е съдия от самото начало- започва едва на 13-годишна възраст в детските групи на Торнс- предградие на Лунд. От 2009-а година е съдия в елитната група на Швеция, а от 2013-а година е в листата на ФИФА.\n\r\nПрез 2014-а година го пращат да ръководи срещи от Европейското първенство за юноши до 17 години, а през 2015-а му дават полуфинал на Европейско за юноши до 19 години. Има сериозен брой мачове в групите на Шампионската лига и на Лига Европа.\n                    \n                    \n                \n                \n                \n                \r\nВръзката му с българския футбол е три мача на младежите и на юношите, всичките през 2013-а година. Това са мачовете Русия- България (3:1) при младежите до 21 години, както и България- Чехия (1:2) и Португалия- България (7:0) при юношите до 19 години.\r\n\r\n ", "date": "2019.10.08", "title": "Шведски полицай ще строява Черна гора и България"}
{"url": "https://www.dnes.bg/stranata/2019/10/08/panikata-v-sliven-trygnala-ot-romka-socialnite-ia-posetili.425459", "text": "Въпреки че полицията в Сливен и ДАНС продължават да търсят инициаторите на фалшивите слухове, довели до ужаса в ромската махала в града, че социалните отнемат деца от родителите им, засега са установили една жена, от която е тръгнала паниката. \n\n\n\n\r\nЗаради фалшивите слухове родителите вчера масово хукнаха да взимат децата си от училище, а днес част от тях отново си останаха вкъщи. \n\r\nОказа се, че напрежението в понеделник е било провокирано от майка в южната част на ромския квартал \"Надежда\", чийто дом е бил посетен от социални служители във връзка с раздялата със съпруга й. \n\r\nЦелта на посещението не е била да се отнемат децата й, а да се установи какви са условията за отглеждането им, допълват от областната администрация. \r\nОрганите на реда проверяват и други сигнали, свързани с авторството на фалшивите слухове. \n                    \n                    \n                \n                \n                \n                \r\nНа 8 октомври в училищата и детските градини в града се провежда нормален образователен процес, съобщават още от областна управа. \n\r\nВ някои учебни заведения, където има деца само от уязвими групи, във вторник отсъстват от 20 до 30 на сто от записаните ученици, което е обичайно и за други дни от началото на учебната година.\n\r\nПо инициатива на областния управител Чавдар Божурски, екипите за обхват и задържане на децата в образованието тръгват на обходи в семействата, като по време на срещите си с родителите ще извършват и подробни разяснения. \r\n ", "date": "2019.10.08", "title": "Паниката в Сливен тръгнала от ромка, социалните я посетили"}
{"url": "https://www.dnes.bg/stranata/2019/10/08/shofior-zagina-sled-udar-s-pytnostroitelna-mashina.425460", "text": "44-годишен мъж е загинал при катастрофа днес по обед, съобщиха от полицията в Кюстендил. \r\n\r\nТой е управлявал лек автомобил \"Хонда\", който се е ударил челно с пътностроителна машина на пътя между селата Червен брег и Крайници, община Дупница.\r\n\r\nСигналът за инцидента е постъпил в полицията около 13.30 часа. Местопроизшествието се обслужва от дежурна полицейска група, казаха от полицията. \r\n\r\nРаботата по изясняване на причините за възникването на произшествието продължава.", "date": "2019.10.08", "title": "Шофьор загина след удар с пътностроителна машина"}
{"url": "https://www.dnes.bg/obshtestvo/2019/10/08/za-pyrvi-pyt-zapochva-nacionalno-turne-na-istoricheskoto-izkustvo.425404", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Съкровища, оръжия и автентични дрехи тръгват за първи път на национално турне.\r\nНа изложбата могат да се видят над 50 платна от различни български  исторически моменти, склуптури на български владетели, репродукция на  Панагюрското златно съкровище. Организатор на изложбата е Ангел Тодоров.\n\r\n\"Много съм се интересувал от история като малък. Всички хипотези за произхода на българите са ми се стрували разединяващи. В един момент осъзнах, че е добре да се създаде някаква теза, която да е обединяваща. Това цели и нашата идея\", каза Тодоров пред репортер на\n                    \n                    \n                \n                \n                \n                \r\n\"Постарали сме се да направим едно вълшебно преживяване за посетителите. Искаме да превърнем историята в настояще и по този начин да пренесем ценните неща в бъдещето\", обясни идеята на инициативата Ангел Тодоров.\n\r\nТой разказа, че в периода на траките е имало бижутерна традиция от скъпоценни метали да се творят растения. \n\r\nИзложбата ще мине през всички областни градове у нас. През следващите години отново ще се организира и ще бъде с различни тематики.", "date": "2019.10.08", "title": "За първи път: Започва национално турне на историческото изкуство"}
{"url": "https://www.dnes.bg/zvezdi/2019/10/08/maili-sairys-prejivia-i-keitlin-ima-novo-gadje.425426", "text": " Майли Сайръс и Лиам Хемсуърт сложиха край на 10-годишната си връзка през август. Веднага след това певицата започна връзка с Кейтлин Картър, но двете също скъсаха скоро.\r\nВече се появиха слухове, че Майли има ново гадже - певецът Коди Симпсън. Двамата са много добри приятели от дълго време.\r\n \r\nВ Instagram се появи клипче, на което се вижда как звездата на \"Дисни\" и австралиецът са в ресторант в Ел Ей и хапват суши.\r\n \r\nИзточник на \"E!News\" казва, че Майли и Коди били забелязани да се целуват и певицата продължава напред след раздялата с Кейтлин. Хората в заведението обаче веднага разпознали звездите и Сайръс и актьорът побързали да си тръгнат.\r\n\r\n", "date": "2019.10.08", "title": "Майли Сайръс преживя и Кейтлин, има ново гадже?"}
{"url": "https://www.dnes.bg/temida/2019/10/08/myj-cial-mesec-pazaruva-s-chujda-debitna-karta-osydiha-go.425429", "text": "Мъж пазарува с чужда дебитна карта близо месец. За 25 дни той е успял да извърши 26 транзакции в магазините на град Ловеч, съобщава прокуратурата в областния град. \n\r\nЗа това престъпление той получи десет месеца лишаване от свобода, с изпитателен срок от три години.\r\nКражбата е осъществена през месец март 2019 година. Крадецът е постигнал споразумение с Окръжната прокуратура, което довело до наложеното наказание.", "date": "2019.10.08", "title": "Мъж цял месец пазарува с чужда дебитна карта, осъдиха го "}
{"url": "https://www.dnes.bg/notifikacii/2019/10/08/shte-ima-li-oshte-faliti-v-turizma-sled-astral-holideiz.425396", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След 24 години на българския туристически пазар \"Астрал холидейз Интернешънъл\" обяви несъстоятелност. На съвместна пресконференция с министър Ангелкова стана ясно, че 251 души са засегнати от фалита на туроператорската фирма.\n\r\n\"Причините са комплексни.\n\n\n\nНаблюдава се, че обикновено фалитите стават след края на летния сезон. В този период туроператорите заплащат настаняването на своите туристи с отложено плащане и когато видят, че нямат възможност да обслужват тези плащания, обявяват фалит\", коментира Константин Занков от Института за анализи и оценка на туризма пред Bulgaria ON AIR.\n                \n                \n                \r\nПо думите му фалитът не е бил неочакван, но все пак е загуба за българския пазар.\n\r\n\"Астрал холидейз\" бяха най-големият партньор на \"Томас Кук\", определено ефектът на доминото изигра роля върху техния фалит\", обясни Занков.\n\r\nТой допълни, че не е невъзможно да има и други туристически фирми у нас, които да обявят несъстоятелност и каза, че има и хотели, които са застрашени.\n\r\n\"Сега е моментът да се състави група, която да реагира по най-адекватен начин и да направи адаптивен българския туризъм, защото той не е\", коментира експертът.\n\r\nТой обясни и какво трябва да направят хората, които са застрашени.\n\r\n\"Клиентът отива в офиса на застрахователната компания, попълва заявление, в  което прилага своя договор за организирано туристическо пътуванем, документите, с които е направил плащане, подписва и очаква в 15-дневен срок да му бъде върната сумата\", каза Занков.", "date": "2019.10.08", "title": "Ще има ли още фалити в туризма след \"Астрал холидейз\"?"}
{"url": "https://www.dnes.bg/blizak-iztok/2019/10/08/turskata-armiia-chaka-zapoved-za-operaciia-v-siriia.425392", "text": "Американското военно министерство е отстранило Турция от участие във въздушна мисия в Сирия, ръководена от Центъра за съвместни въздушни операции.\n\r\nПрекратено е било също предоставянето на разузнавателна и наблюдателна информация на Турция. Това е заявила говорителката на Пентагона Карла Глийсън, информираха турски медии.\n\r\nНа въпрос означава ли това затваряне на въздушното пространство на Сирия за Турция, говорителката посочила: \"Технически не означава точно това, но когато един фактор бъде отстранен от въздушната мисия, тогава става почти невъзможно да лети без координация в тази зона.\"\n\r\nВъпреки заплахата на американския президент Доналд Тръмп, че ще разруши икономиката на Турция, ако Анкара предприеме действия в Сирия, турската армия продължава да прехвърля бойна техника и командоси към сирийската граница за евентуална задгранична операция.\n                    \n                    \n                \n                \n                \n                \r\nКонвой от около 100 бронирани коли е бил прехвърлен към граничните поделения в района на Хатай. Командоси от специалните части също са били разположени по границата.\n\n\n\r\nТурската армия е в готовност и очаква заповед за предприемане на операция в Сирия на изток срещу кюрдските терористи, съобщават турските медии, цитирани от БТА.\n\r\nВсички подготвителни действия за евентуална военна операция в Североизточна Сирия са завършени, обяви турското министерство на отбраната в Тwitter, предаде Ройтерс. Установяването на \"сигурна зона\" е съществено за приноса към налагане на мир и стабилност в региона, както и за това сирийците да живеят в безопасност, допълни министерството. \n\r\nДнес в турския Меджлис ще бъде внесено предложение за удължаване с още една година мандата на турската армия за трансгранични операции, което се очаква да бъде одобрено с гласовете на депутатите от управляващата Партия на справедливостта и развитието /ПСР/ и нейния съюзник Партията на националистическото действие на Девлет Бахчели.\n\r\nГоворителят на основната опозиционна Народнорепубликанска партия Фаик Йозтарак критикува сирийската политика на управляващата ПСР и призова за диалог на Анкара с Дамаск.\n\r\n\"Ние от самото начало на този проблем ги предупреждавахме - не влизайте в блатото на Близкия изток, но не ни послушаха. А после, когато нещата се усложниха, казаха: излъгаха ни.\n\r\nНие ги посъветвахме да оправят отношенията със Сирия. Турция също се обявява за териториалната цялост на Сирия. Попитахме ги защо нашите войници да стават мъченици в чужди земи. Най-краткият път към мира в Сирия е пътят на разбирателството между Анкара и Дамаск\", заяви Йозтарак.\n\r\nМеждувременно на фона на очакванията за военна операция на турската армия на изток от река Ефрат в Сирия американски медии съобщиха броя на танковете, с които разполагат турските въоръжени сили.\n\r\nТурската армия разполага с 3200 танка. По този показател се нарежда на първо място сред страните в НАТО, посочват медиите.\n\r\nТурската артилерия е обстрелвала снощи позиции на кюрдски формирования, влизащи в състава на Сирийските демократични сили (СДС) в северната част на провинция Ракка, предаде ТАСС, като се позовава на сирийското радио Шам-ФМ.\n\r\nОбстрелвани са били кюрдски позиции на изток от град Тал Абяд. Засега няма информация за жертви и ранени кюрдски бойци, посочва радиото.\n\r\nПо-рано снощи телевизия Ал Маядин съобщи, че турската авиация е нанесла удар по щаб на кюрдски формирования, влизащи в коалицията СДС, в град Ал Маликия, в североизточната част на сирийската провинция Хасака.\n\r\nПо данни на телевизия Ал Хадас авиоудари са били нанесени и по гранична местност между Сирия и Ирак, при които са били разрушени два моста.\r\n ", "date": "2019.10.08", "title": "Турската армия чака заповед за операция в Сирия "}
{"url": "https://www.dnes.bg/politika/2019/10/08/flirtyt-na-slavi-s-politikata-populizym-nadejda.425390", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Слави Трифонов ще е поредният спасител на българската политическа сцена. Тепърва предстои да видим какво ще е изграждането на структурите. Има едно популистко говорене, една жажда за справедливост,  заяви политологът доц. Петър Чолаков пред Bulgaria ON AIR.\n\r\nШоуменът учреди партията си \"Няма такава държава\" в събота. Учредителното събрание се проведе без медии и Трифонов отказа да отговори на политически въпроси.\n\n\n\n\r\n\"Днешната политика отдавна заприлича на шоу и създаването на тази партия затвърждава това. Точките в програмата на партията изискват свикване на Велико Народно събрание. Там има някакви неща, които са буквално изсмукани от пръстите. Потенциалът на партията е доста ограничен и той ще се крепи основно на медийни прояви\", коментира политологът проф. Антоний Тодоров.\n                    \n                    \n                \n                \n                \n                \r\nСпоред Чолаков повечето политически формации избягват да използват думата \"партия\". Той каза, че според него чисто съзнателно се прави този избор на партията - \"Няма такава държава\", ако случайно има проблем с регистрацията, ще му сложат моментално трънения венец на главата.\n\r\n\"Тръмп също беше един търговски продукт, поставен на политическата сцена. Президентът на Украйна също\", обясни проф. Тодоров. \n\r\nТой твърди, че моментът на учредяване на партията е изненадващ.\n\r\n\"Това не е първият флирт на Слави с политиката, той е по-скоро дясно ориентиран. Очаквам популистко говорене, което да се заиграва с някои консервативни ценности\", сподели Чолаков.\n\r\nИ прогнозира, че ако Трифонов реши да изрази подкрепа на изборите за Мая Манолова, това не би й навредило.", "date": "2019.10.08", "title": "Флиртът на Слави с политиката – популизъм, надежда..."}
{"url": "https://www.dnes.bg/science/2019/10/08/saturn-stana-rekordior-po-broi-na-luni-celi-82.425400", "text": "Сатурн надмина Юпитер като планетата с най-много луни, обявиха американски изследователи, цитирани от Би Би Си.\n\n\r\n\r\nЕкип учени е открил 20 нови луни в орбита около планетата, с което те стават общо 82. За сравнение Юпитер има 79 естествени спътника, пише БНР.\r\n\r\nЛуните са забелязани с помощта на телескопа Субару на Хаваите.\r\n\r\nВсеки от новооткритите обекти в орбита около Сатурн е около 5 км в диаметър, а 17 от тях обикалят „наобратно“. Това е известно като ретроградна орбита - останалите 3 луни се въртят в същата посока, в която и планетата.\r\n\r\nЕкипът е дал началото на конкурс за имена на луните. Според правилата те трябва да получат имена от скандинавската, келтската и инуитската митология.", "date": "2019.10.08", "title": "Сатурн стана рекордьор по брой на луни, цели 82"}
{"url": "https://www.dnes.bg/obrazovanie/2019/10/08/vkyshti-zad-zalosteni-vrati-v-sliven-pak-ne-sa-na-uchilishte.425399", "text": "Повечето родители от ромския квартал в Сливен не пуснаха и тази сутрин децата си на училище след вчерашното напрежение в града заради слухове, че социалните работници извеждат непълнолетни от учебните заведения. \n\r\nВ резултат на тази провокация родители нахлуха в училищата и изведоха децата от страх, че ще им ги отнемат. \n\n\n\n\r\nАктивен агитатор в социалната мрежа Facebook е разпитан в полицията и публикациите от страницата му са свалени.\n\r\nИнституциите реагираха светкавично и опровергаха слуховете.\n\r\nТази сутрин обаче децата отново не са на училище, малгучани няма и извън къщите в района, съобщи bTV.\n                    \n                    \n                \n                \n                \n                \r\nПровокацията от вчера съвпадна с посещението в Сливен на просветния министър Красимир Вълчев, който беше в града, за да резултатите от т. нар. мобилна работа на учителите, които агитират семействата и децата да ходят на училище. Подобен слух е способен да разруши усилията на десетки педагози.\n\r\nПродължава полицейската проверка откъде е тръгнал слухът и кой го разпространява.", "date": "2019.10.08", "title": "Вкъщи зад залостени врати... в Сливен пак не са на училище "}
{"url": "https://www.dnes.bg/temida/2019/10/08/cacarov-otriaza-vmro-niamalo-osnovanie-da-spre-bhk.425403", "text": "Главният прокурор Сотир Цацаров отряза ВМРО, което поиска да се прекрати дейността на Българския хелзинкски комитет.\n\r\nКато основен мотив за искането си до Цацаров от ВМРО посочиха намеса в случая с предсрочно освободения убиец на Андрей Монов австралиец Джок Полфрийман. \n\n\n\r\nВ сигнала, подаден от Ангел Джамбазки и Александър Сиди, се твърди още, че \"…Сдружение „Български хелзинкски комитет\" се намесва в независимата съдебна система на Република България, както пряко (чрез становища по дела, лобистки призиви до съда в полза на подсъдимите, осъществяване на процесуално представителство на подсъдими лица), така и косвено (чрез организирането на безплатни семинари и удостояване с награди)\".\n                    \n                    \n                \n                \n                \n                \r\nЦацаров обаче не намира основания за подаване на иск към съда за прекратяване дейността на БХК, съобщиха от пресцентъра на държавното обвинение. \n\r\nСпоред прокуратурата твърденията на ВМРО за в искането за оказан натиск и влияние върху магистрати чрез безплатни семинари и осигуряване на процесуална защита на определени хора, \"като част от легитимно заявените цели при регистрацията на сдружението, не сочат на забранена от Конституцията и законите дейност, която подлежи на проверка\".\n\r\n\"Подателите на сигнала като активно легитимирани да предявят иск пред СГС могат да упражнят това си право, ако считат, че твърденията им обосновават постановяване на решение за прекратяване на дейността на Сдружение \"Български хелзинкски комитет\", казват още от прокуратурата.\n\r\n ", "date": "2019.10.08", "title": "Цацаров отряза ВМРО, нямало основание да спре БХК "}
{"url": "https://www.dnes.bg/sofia/2019/10/08/vijte-kyde-sofiiska-voda-spira-vodopodavaneto-na-9-oktomvri.425406", "text": "На 09 октомври 2019 г. (сряда), във връзка с подмяна на спирателен кран в с. Житен се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nс. Житен\r\nс. Доброславци -бивш стопански двор на ул. „Липа“,\r\nпо ул. „Градинарска“ от ул. „Липа“ до ул. „Житенски път“ .\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ на площада пред кметството. \n\r\nНа 09 октомври 2019 г. (сряда), във връзка с изместване на водомерен възел на ул. 689 вилна зона „Мала кория“ се налага спиране на водоподаването от 09:00 до 20:00 часа на клиентите на „Софийска вода”, живеещи в района на:\r\nВилна зона „Мала кория“.\n                    \n                    \n                \n                \n                \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 684 ъгъла с ул. „Мала кория“. \n\r\nНа 09 октомври 2019 г. (сряда), във връзка с превключване на уличен водопровод на ул. „Великан“ кв. „Карпузица“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Великан“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Великан“ ъгъла с ул. „Княжевска“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2019.10.08", "title": "Вижте къде \"Софийска вода\" спира водоподаването на 9 октомври "}
{"url": "https://www.dnes.bg/akoshtete-vqrvaite/2019/10/08/kiro-skalata-prenasia-fitnes-zalata-na-selo.425407", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В спорта човешката воля е доказвала стотици пъти, че стига да имаш голямо сърце и хъс - можеш да се превърнеш в шампион, назависимо дали тренираш в гараж, на асфалт или в самоделно направена зала.\n\r\nКирил Вълчев - Скалата доказа с пътуващото си благотворително шоу \"Кралете на силата\", че мястото на спортните занимания няма значение. Достатъчно е човек да има мотивация за активен живот. \n\r\nВ последната си инициатива Вълчев посети селата, за да популяризира спортуването.\n\r\n\"В селата има хора с енергия. В града са изпилени хората от капитализма, който ги натисна. Правя им шоу, раздавам им награди, а те са плахи, мислят, че е някаква измама. Не те приемат рязко, така както хората в малките населени места\", сподели Скалата в \"България сутрин\".\n                    \n                    \n                \n                \n                \n                \r\nНаскоро заедно с други свои съмишленици той открива повторно създадена от него фитнес зала в едно от селата. \n\r\n\"Хората си обичат родните места и биха се върнали. Дано могат да се върнат и да има национална политика за тази работа. Иначе умираме\", каза още Кирил Вълчев пред .\n\r\nПо думите на скалата в шоуто му може да се включат желаещи от 4 до 84 години. Появява се обаче 90-годишен ентусиаст, след което горната граница е вдигната до 104 години.\n\r\n\"Всеки прави една серийка, давам му награда, снима се с красавиците или с шампионите, излъчваме го където е възможно\", разказа още Киро Скалата.\n\r\nИ подчерта, че от 20 години е тръгнал на Кръстоносен поход срещу мързела и чичковизма.", "date": "2019.10.08", "title": "Киро Скалата пренася фитнес залата на село  "}
{"url": "https://www.dnes.bg/sport/2019/10/08/bagata-kateri-uvereno-ranglistata-na-ufc.425413", "text": "Благой Иванов продължава уверено да се изкачва в ранглистата на UFC и да приближава най-добрите в категорията. Българският боец вече е под номер 8 при най-тежките. Българинът се изкачва с едно място, което е и негов рекорд в най-известната ММА верига в света, съобщава .\r\n\r\nБившият шампион при най-тежките – Кейн Веласкес, премина в световната федерация по кеч (WWE). Той се намираше на 8-ма позиция, но бе изваден от ранкинга, поради факта, че вече е част от развлекателния спорт, където няма проверки за допинг.\r\n\r\nБлагой е вече е само на 3 места от следващия си противник – Дерек Люис. Двамата ще влезнат в клетката на 2 ноември в легендарната зала \"Медисън Скуеър Гардън\" в Ню Йорк, на събитието UFC 244.\r\n", "date": "2019.10.08", "title": "Багата катери уверено ранглистата на UFC "}
{"url": "https://www.dnes.bg/index/2019/10/08/homo-narkoman-djambazki-vs-siderov-s-predlojeniia-za-pregled.425409", "text": "\nЛютите спорове между двама кандидати за кмет на София се пренесоха в полето на предизвикателствата. \n\r\nАнгел Джамбазки, издигнат от ВМРО и лидерът на \"Атака\" Волен Сидеров си хвърлиха взаимно ръкавицата и се призоваха един друг да си направят медицински изследвания. \n\n\n\n\r\nПървият настоя за тест за пристрастеност към наркотици на всички претенденти за кметския стол, а вторият - за тест за хомосексуализъм за мъжете. \r\n \r\nАнгел Джамбазки изпрати писма до своите конкуренти с покана да си направят кръвни тестове за наркотици в поликлиниката на Военномедицинска академия тази сутрин. \n                \n                \n                \r\n\"Все пак е важно нашите избиратели да знаят кого избират и дали кандидатите, за които гласуват, не използват забранени вещества. Това ще е тест и за други зависимости\", мотивира се той. \n\r\nНа призива му откликнаха кандидатът за общински съветник от ВМРО Карлос Контрера и Стефан Иванов, издигнат от НФСБ. Така че тримата заедно доказаха с изследвания, че не са зависими от дрога. \n\r\nВ същото време Сидеров поиска кандидатите за кмет на София да докажат с медицинско изследване дали са хомосексуални или бисексуални. \n\r\n\"Относно искането на един от кандидатите за кмет на София, всички кандидат-кметове да се подложат на изследване за наркотици, съм готов още утре да се изследвам за наркотици\", декларира вчера лидерът на \"Атака\".\n\r\n\"Поставям обаче и изискване към всички кандидати за кметския стол на столицата от мъжки пол да се подложат и на медицинско изследване на сфинктера, което да докаже дали са хомосексуални или бисексуални, и ако са такива, да го обявят публично, за да не стават жертва на рекет и изнудване\", настоя обаче Сидеров в пост в социалната мрежа Facebook.", "date": "2019.10.08", "title": "Хомо, наркоман... Джамбазки vs. Сидеров с предложения за преглед "}
{"url": "https://www.dnes.bg/crime/2019/10/08/shofior-blysnal-velosipedist-vyv-vidinsko-i-izbiagal.425410", "text": "56-годишен велосипедист е блъснат от лек автомобил в Дунавци, шофьорът е избягал от мястото на катастрофата, съобщиха от Областната дирекция на МВР във Видин.\r\nИнцидентът е станал вчера в 18.40 часа. Лек автомобил, управляван от 37-годишен местен жител настигнал и блъснал отзад велосипедиста, след което напуснал местопроизшествието.\r\nПо-късно колата със следи от участие в ПТП-то била намерена укрита в частен имот в село Арчар. Водачът е задържан в полицейския арест за срок до 24 часа. При тестването му с дрегер техническото средство не е отчело наличие на алкохол.\r\nПострадалият велосипедист е настанен във видинската болница с фрактура на горен крайник, мозъчно сътресение и множество охлузни рани по главата и крайниците. Взета му е и кръвна проба.\r\n                    \n                    \n                \n                \n                \n                Участвалите в пътния инцидент превозни средства – колата със счупени ляв фар и мигач, деформация на капака и спукано предно панорамно стъкло и велосипеда, били иззети по надлежния ред.\r\nРаботата на разследващите по случая продължава, образувано е досъдебно производство.", "date": "2019.10.08", "title": "Шофьор блъснал велосипедист във Видинско и избягал"}
{"url": "https://www.dnes.bg/notifikacii/2019/10/08/kubrat-pulev-shte-se-izpravi-sreshtu-bivsh-zatvornik.425414", "text": "На 9 ноември Кубрат Пулев ще се изправи не срещу Марк де Мори, а срещу американеца Райдъл Букър, съобщават от ESPN.\r\n38-годишният боксьор се качва на професионалния ринг през 2001 година и отбелязва 22 поредни победи. През 2004 г. претърпява първата си загуба. Тогава Букър е уличен в притежание и разпространение на наркотици. У него е намерен 1 кг кокаин. Властите го вкарват в затвора за 12 години.\r\nВ затвора Райдъл Букър лежи до 9 август 2017 година. Когато излиза, веднага се връща към бокса и отбелязва 4 победи и 1 загуба.\r\nСпоред информацията на ESPN, официален договор да мач между Пулев и Букър още няма, но двете страни са постигнали устна договорка.\r\nСлед битката Кобрата ще се срещне с победителя от мача между Антъни Джошуа и Анди Руис.", "date": "2019.10.08", "title": "Кубрат Пулев ще се изправи срещу бивш затворник "}
{"url": "https://www.dnes.bg/stranata/2019/10/08/biser-petkov-strategiia-za-deteto-niama.425398", "text": "Стратегия за детето няма, заяви социалният министър Бисер Петков по повод вчерашната истерия в няколко училища в Сливен и Ямбол. Там родители масово извеждаха децата си от класните стаи, за да не им бъдат отнети от Агенцията за закрила на детето, съобщава БНТ. \n\n\r\n\n\r\nСпоред министъра случващото се в училищата в Сливен и Ямбол е целенасочена атака срещу системата, която не почива на никакви реални данни. Петков отново повтори, че Стратегия за детето няма. Такъв проект на стратегия е бил разработен в началото на годината от работна група към Съвета за закрила на детето. След като е бил на обществено обсъждане и е срещнал съпротива, несъгласие и отхвърляне, този проект е спрян и не е пускан за съгласуване в МС. Такъв документ няма и той не може да бъде основание за всяване на такива страхове, каза още Петков.\n                    \n                    \n                \n                \n                \n                \r\nМинистърът коментира по БНТ, че държавата и институциите ще помагат на семействата, за да могат децата да израснат в семейна среда. Той заяви още, че има организации, които разпространяват слухове в социалните мрежи въз основа на \"Стратегия за детето\", с цел всяване на паника.\n\r\nПетков заяви още, че се очаква увеличение на всички пенсии с 6,6% от 1 юли догодина. Освен повече пари за пенсионерите, в проектобюджета за 2020-та са заложени и повече средства за личен асистент за хората с увреждания.", "date": "2019.10.08", "title": "Бисер Петков: Стратегия за детето няма! "}
{"url": "https://www.dnes.bg/rusia/2019/10/08/vladimir-putin-na-67-v-sibirskata-taiga-bere-gybi-s-shoigu.425401", "text": "\n\r\n67-ия рожден ден на руския президент Владимир Путин премина без кой знае колко шумно парти. Руският президент се отправи на почивка в Сибир в компанията на военния министър на страната Сергей Шойгу. \r\n\r\nВ тайгата двамата приятели брали гъби. Кадри от почивката са разпространени от прес службата на президента. \r\n\r\nПреди това Димитър Песков обясни, че президентът отдавна е планирал да прекара рождения си ден сред природата, в кръг от роднини и близки.", "date": "2019.10.08", "title": "Владимир Путин на 67: В сибирската тайга, бере гъби с Шойгу"}
{"url": "https://www.dnes.bg/sofia/2019/10/08/lekari-alarmiraha-priehme-bebe-sys-schupeni-rebra.425421", "text": "Полицаи от Второ РУ в Перник изясняват случай на пострадало тримесечно бебе, съобщиха от Областната дирекция на МВР.\n\n\r\n\r\nСигнал в полицията е подаден от столично лечебно заведение, където тримесечно бебе било докарано от майката. След преглед лекарите установили, че детето е със счупени ребра, хематом на главата и други травми. Настанено е в реанимация с опасност за живота.\r\n\r\nОрганите на реда изясняват причините, довели до тежкото състояние на детето. Започнато е досъдебно производство.", "date": "2019.10.08", "title": "Лекари алармираха: Приехме бебе със счупени ребра!"}
{"url": "https://www.dnes.bg/zvezdi/2019/10/08/na-dvata-briaga-bela-torn-s-dve-gadjeta.425418", "text": " Бела Торн сподели, че има полигамна връзка. Красивата актриса е заедно с певеца Бенджамин Масколо от април, но сега заяви, че двамата са поканили и трети човек да стане част от връзката им.\r\nСтава дума за Алекс Мартини, която работи като асистент в кино и ТВ продукции. Сега и Бела, и Бенджамин, се срещат и с Алекс. \r\n\r\nЗвездата направи това признание в Instagram, като публикува снимка, на която се вижда как се гушка полугола в леглото с второто си гадже - Алекс. Актрисата написа: \"Тя е много сладка. Тя е първото момиче от тези, с които съм излизала, което се срамува от камерата\".\r\n \r\nБенджамин Масколо е написал като коментар: \"Момичета, сладки сте\", а Торн е отвърнала: \"Скоро ще се видим, скъпи\".\r\n \r\nСкоро звездата от \"Famous In Love\" разкри, че се определя като пансексуална.\r\n \r\n", "date": "2019.10.08", "title": "На двата бряга: Бела Торн с две гаджета"}
{"url": "https://www.dnes.bg/akoshtete-vqrvaite/2019/10/08/4-napitki-s-koito-da-zabyrzame-metabolizma.425348", "text": "Със сигурност всеки желае да има страхотна фигура без да се подлага на строги диети и режими. За съжаление, това се случва само на отбрани хора, които притежават бърз метаболизъм. Те обменят веществата по-интензивно от останалите, което им позволява да се радват целогодишно на хубава форма на тялото и в същото време да си похапват пица и сандвичи.\r\nЗа тези от вас, които постоянно броят калориите на всяко ястие и мечтаят за едно парче торта, имаме решение. Пътят към бързия метаболизъм се крие в няколко напитки, които всъщност са доста приятни. Още по-хубавото е, че можете да ги намерите навсякъде и лесно ще ги включите в ежедневието си.\r\n \r\n\r\n \r\nРазбира се, започваме с най-доброто и универсално оръжие срещу напълняването. Редовната консумация на вода създава на организма чувство на засищане, което ви спира да похапвате вредни храни. Още един плюс е, че тя подпомага функцията на чревната флора, което е от ключово значение за бързия метаболизъм.\r\n \r\n", "date": "2019.10.08", "title": "4 напитки, с които да забързаме метаболизма"}
{"url": "https://www.dnes.bg/akoshtete-vqrvaite/2019/10/08/vnimanie-leko-s-dietichnite-napitki-i-freshovete.425350", "text": "Дори диетични, газираните напитки и фрешовете от плодове застрашават здравето, тъй като увеличават риска от появата на диабет тип 2, пише в. \"Daily Mail\". Изданието се позовава на проучване в Харвардския университет.\r\nЕкип от специалисти, начело с Жан-Филип Друен Картие, анализирали здравните данни на 200 хиляди души в продължение на 26 години. От получените резултати проличало, че консумацията само на допълнителни три чаши и половина фреш от портокал увеличава риска от развиване на диабет тип 2 с 15 процента.\r\n \r\nСъщо така хората, редовно консумиращи диетична Кока-Кола, са изложени на 18-процентов риск от същия тип диабет.\r\n \r\n", "date": "2019.10.08", "title": "Внимание! Леко с диетичните напитки и фрешовете"}
{"url": "https://www.dnes.bg/politika/2019/10/08/doklad-rusiia-opitva-da-otdalechi-bylgariia-ot-es-i-nato.425374", "text": "Русия прилага различни стратегии, посредством икономически и енергийни стимули и поощрения, за да раздалечи България и Турция от ЕС и НАТО. \r\nСред ходовете на Москва са стратегическите медийни операции, които се водят в двете страни и целят основно създаването на положителен имидж на Русия. Кремъл използвала и проекта за газопровода \"Турски поток\", за да предложи на България ролята на \"газов хъб за руски природен газ\", при положение че държавата не разполага с необходимата инфраструктура и не може да е повече от \"транзитна страна\", пише в доклад на американската корпорация във военно-промишления сектор RAND, цитиран от \"Труд\". Той е съставен след среща, на която е била обсъждана стратегия за сдържане на Русия в Черноморския регион.\n                    \n                    \n                \n                \n                \n                \r\nСпоред експертите НАТО трябва да предприеме допълнителни мерки в областта на гарантирането на сигурността на Алианса и държавите членки срещу Русия в Черноморския регион, включително разполагането на допълнителни военновъздушни и военноморски системи за отбрана на територията на България и Румъния. \n\r\nТези отбранителни мерки не е необходимо да се опитват да отговарят напълно реципрочно на ескалиращото въоръжаване на Кримския полуостров от страна на Кремъл, ако бъдат съпътствани с увеличаване на военноморските учения на Алианса в Черно море и запазване на подкрепата за Украйна и Грузия.\n\r\nВ доклада си RAND посочва още, че тъй като няма чисто военно решение за сигурността в Черно море, ефективната западна стратегия предполага по-добро съревнование с Русия за добронамереното отношение на хората в региона. Това, според корпорацията, изисква по-ефективни и по-добре интегрирани стратегически комуникационни усилия, както и противопоставяне на кибер и хибридните заплахи.\n\r\nСред заключенията, които прави RAND, е, че основните цели на Москва в Черноморието са моделирани спрямо условията във всяка страна от региона. Основна задача е различните съседи да бъдат държани в състояние на необвързаност или несигурност, що се отнася до отношенията на конкретната държава с Русия и Запада. Това ги оставя открити за руско икономическо, политическо и злонамерено влияние, смятат от корпорацията.", "date": "2019.10.08", "title": "Доклад: Русия опитва да отдалечи България от ЕС и НАТО"}
{"url": "https://www.dnes.bg/notifikacii/2019/10/08/kamion-se-vriaza-v-koli-v-germaniia-16-dushi-sa-raneni.425376", "text": "Мъж блъсна с откраднат камион осем коли в западногерманския град Лимбург, при инцидента са ранени 16 души.\r\n\r\nТежкотоварният камион се врязал в колите близо до светофар, смачквайки ги една в друга, вчера следобед. Няколко души са били блокирани в автомобилите, посочи полицията.\r\n\r\nЕдин от пострадалите е ранен тежко и е в критично състояние, съобщи говорител на силите на реда.\r\n\r\nШофьорът на камиона, който също е бил ранен в инцидента, е арестуван. Полицията разследва дали става дума за катастрофа или за атака.\r\n\r\n\"Не изключваме нищо\", отговори говорителят на въпроси на медии.\r\n\r\nПрез декември 2016 г. камион се вряза в коледен базар в Берлин при ислямистка атака, в която загинаха 12 души, а над 70 бяха ранени, припомня БТА. ", "date": "2019.10.08", "title": "Камион се вряза в коли в Германия, 16 души са ранени"}
{"url": "https://www.dnes.bg/obshtestvo/2019/10/08/sled-loko-sofiia-pak-se-prochuhme-nasharihme-i-skalni-nishi-v-meteora.425375", "text": "Българите сме напът да се прочуем с още един вандалски акт върху исторически забележителности. Нашенска група е решила да се увековечи върху скални ниши в Гърция като изпише имената си със спрей - Красимир, Даниела, Миглена... Надписите са забелязани от група български туристи при скалните манастири на Метеора, съобщава bTV.\n\r\nВ тези скални ниши се смята, че са се усамотявали монасите много преди да се появят известните манастири. \n\r\n\"Огромни надписи – първо бяхме в потрес после ни хвана голям срам и си представихме как там идват хора от цял свят и гледат тези имена\", разказва планинския водач Момчил Цветанов.\n\n\n\nПсихолозите обясняват, че подобни действия говорят много за авторите си, за липсата на ценности, заложени във възпитанието..\n                    \n                    \n                \n                \n                \n                \r\n\"Може и да е форма на егоцентризъм, т.е. аз съм най-великия за мен е позволено всичко и не важат никакви други норми – в този смисъл его свръх изява на егото, егоцентризъм\", казва психоложката Десислава Георгиева.\r\nТова не е първият случай, в който българи се опитват да \"блеснат\" на  исторически значими места по света. Бившият футболист Благой Георгиев  отнесе глоба, след като се \"разписа\" върху Колизеума в Рим. \n\r\nМемориалният  комплекс в японския град Хирошима пък бе \"украсен\" с надписа \"Локо  София\", дело на служители от техническия персонал на Софийската опера.  Хеопсовата пирамида също осъмна с надпис \"Локо 2019\".\r\n", "date": "2019.10.08", "title": "След \"Локо София\" пак се прочухме: Нашарихме и скални ниши в Метеора"}
{"url": "https://www.dnes.bg/sofia/2019/10/08/bezdomnite-kucheta-v-sofiia-sa-namaleli-ot-11-000-do-3600.425378", "text": "Бездомните кучета в София намаляват, а тенденцията вече над 10 години е трайна. В столицата като цяло намаляват безстопанствените животни, каза Явор Гечев от фондацията за защита на животните \"Четири лапи\", цитиран от \"Фокус\" .\n\r\nТой отбеляза, че ако през 2007 година броят на бездомните животни е бил е над 11 000, в момента е под 3 600. Явор Гечев допълни, че Столична община работи добре в тази посока и има добри резултати, но картината в останалите градове на страната е различна. \n\r\n\"Има общини отличници, които от години са решили проблема, спазвайки текущото законодателство. Такива са Пловдив, Бургас, Велико Търново, Русе. Но има и други общини, които се борят, хвърлят много средства и усилия в решаване на проблема с безстопанствените животни, но не могат да се справят заради това, че са островчета, в които се случва нещо, за разлика от съседното огромно море на неслучващото се и в крайна сметка те са отново жертви. Такива са общини като Шумен и Добрич. Но като цяло общата картина в страната е, че не се работи. Повече от десет години има законодателство, което дава ясна насока как трябва да се реши този проблем, какво трябва да се направи, за да няма безстопанствени животни, но това законодателство не се прилага\", обясни Гечев. \r\n                    \n                    \n                \n                \n                \n                Той допълни, че се наблюдава положителна тенденция по отношение на осиновяването на безстопанствени животни, като от началото на годината вече са осиновени над 100 бездомни кучета и котки само чрез организацията. ", "date": "2019.10.08", "title": "Бездомните кучета в София са намалели от 11 000 до 3600"}
{"url": "https://www.dnes.bg/temida/2019/10/08/arest-za-30-godishen-bludstval-s-dovedenata-si-dyshteria.425377", "text": "30-годишен мъж от Стара Загора е арестуван за блудство с 12-годишната дъщеря на жената, с която живее на семейни начала. Гнусните действия се разиграли в банята на жилището им на 2 октомври, където започнал да опипва детето.\r\n\r\nПострадалата оказала съпротива, развикала се и обвиняемият избягал от дома. Майката на момичето веднага сигнализирала органите на полицията, като същата вечер насилникът бил установен и задържан.\r\n\r\nПо искане на Районна прокуратура-Стара Загора съдът определи мярка за неотклонение \"задържане под стража\" спрямо мъжа за блудство с лице ненавършило 14 години.\r\n\r\nТой до момента не е осъждан. Престъплението, за което е привлечен в качеството на обвиняем и задържан, се наказва със затвор от 1 до 6 години.", "date": "2019.10.08", "title": "Арест за 30-годишен, блудствал с доведената си дъщеря"}
{"url": "https://www.dnes.bg/stranata/2019/10/08/vryshtat-li-se-decata-v-klas-sled-masovata-panika-vchera.425379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази сутрин се очаква да започнат нормално учебните занятия в училищата в Сливен, Ямбол и Карнобат, които вчера бяха обхванати от масова паника. В няколко от ромските махали в трите града се появиха слухове, че от социалните служби ще вземат насила деца им. \n\r\nДве сливенски училища, в които учат децата от квартал \"Надежда\", бяха опразнени за минути. Масово родителите се втурнаха в училищните дворове и отведоха децата си от класните стаи. \n\r\nСлухът бил, че служители на \"Закрила на детето\" ще отведат децата, които не са припознати от бащите си. Майките от квартала твърдят, че са получили такава информация по телефона, но обажданията били анонимни. \n                    \n                    \n                \n                \n                \n                \r\nМасова истерия обхвана и родителите на ученици от ромски произход в Карнобат и Ямбол.\n\r\nМинистерството на труда и социалната политика и Агенцията за социално подпомагане категорично опровергаха разпространената дезинформация сред семейства в Сливен, Ямбол, Карнобат, че \"децата им ще бъдат отнети\". \n\r\nБихме искали да успокоим всички родители, че дирекциите \"Социално подпомагане\" и отделите „Закрила на детето“ не планират такива действия. Призоваваме всички семейства да не се поддават на провокации, които целят всяване на страх и паника.\n\r\nПрипомняме, че предприемането на временна мярка за закрила \"настаняване на дете извън семейството\" се налага единствено с решение на съда, при това само при изрични основания, определени в Закона за закрила на детето. В законодателството, което ще влезе в сила от 1 януари 2020 г. не се предвижда промяна на този принцип.\n\r\nПризоваваме при съмнения и притеснения родителите да се обръщат за информация и съдействие към институциите - местните дирекции \"Социално подпомагане\" и отделите \"Закрила на детето\", училищата, регионалните управления на образованието и структурите на МВР.", "date": "2019.10.08", "title": "Връщат ли се децата в клас след масовата паника вчера?"}
{"url": "https://www.dnes.bg/stranata/2019/10/08/vremeto-dnes-oblachno-na-mesta-shte-prevali.425380", "text": "Днес ни очаква облачно време над по-голямата част от страната, на места в Южна България ще превалява слаб дъжд. Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време. \n\r\nМаксималните температури ще са между 12 и 17 градуса, в София около 13°, сочи прогнозата на Националния институт по метеорология и хидрология.\n\r\nНад Черноморието преди обяд облачността ще бъде предимно значителна и на места, главно по-южното крайбрежие ще превалява дъжд. След пладне от север ще настъпи процес на намаление на облачността. Ще духа до умерен североизточен вятър. Максимални температури на въздуха ще бъдат между 14° и 16°, а на морската вода 19°-21°. \n                    \n                    \n                \n                \n                \n                \r\nНад планините облачността ще е предимно значителна и на места, предимно в масивите от Южна България ще има слаби превалявания от дъжд, над 1800 метра – от сняг. Максимална температура на височина 1200 метра около 7°, на 2000 метра – около 0°.\r\n ", "date": "2019.10.08", "title": "Времето днес: Облачно, на места ще превали"}
{"url": "https://www.dnes.bg/index/2019/10/08/receptata-dnes-pasta-s-riba-ton-i-smetana.425271", "text": ":\r\n1 пакет паста пене\r\n1 супена лъжица зехтин\r\n1 супена лъжица масло\r\n1 глава лук, нарязана\r\n3 консерви риба тон в собствен сос, отцедена\r\n1 чаша заквасена сметана\r\n3 супени лъжици сварен грах от консерва\r\nсол и черен пипер на вкус\r\n½ чаена лъжица индийско орехче\r\n1 и ¼ чаши настърган пармезан\r\n \r\n:\r\n \r\nКипнете подсолена вода. В нея сварете пастата пене. Отцедете я и оставете настрана. Разбъркайте с 1 супена лъжица зехтин, за да остане пастата стегната и лъскава.\r\n \r\nЗагрейте фурната на 180 градуса. Намазнете тава за печене и оставете настрана.\r\n \r\nРазтопете маслото в голям тиган на средна температура. Запържете лука за около 5 минути, като разбърквате. Прибавете рибата тон и гответе още 2 минути. Добавете сметаната, разбъркайте добре с рибата. Овкусете с подправките. Разбъркайте. Накрая добавете и пастата и разбъркайте, за да се смесят всички съставки.\r\n \r\nПрехвърлете в тавата за печене. Добавете граха. Поръсете обилно с пармезана и печете за около 20 минути.\r\n\r\n", "date": "2019.10.08", "title": "Рецептата Dnes: Паста с риба тон и сметана "}
{"url": "https://www.dnes.bg/temida/2019/10/08/strelecyt-po-sinovete-na-iaponeca-shte-leji-9-g.425383", "text": "Тричленен състав на Върховния касационен съд остави в сила присъдата срещу стрелеца по синовете на Кирил Киров-Японеца - Марин Петров.\n\r\nСофийският градски съд призна Петров за виновен в това, че през 2015 г. в гр. София, кв. \"Факултета\" е направил опит да убие Януш Сотиров, след като го прострелял. Наложеното му наказание е 9 години. На подбудителя на деянието - Георги Петров, е наложено наказание \"лишаване от свобода\" за срок от 3 години, чието изпълнение е отложено за срок от 4 години.\n\r\nНа следваща инстанция Георги Петров е оправдан.\n\r\nВКС потвърди 9-те години затвор за Марин Петров, решението е окончателно. \n\r\nКакво се случва през 2015 г.?\n                    \n                    \n                \n                \n                \n                \r\nГеорги Петров е племенник на Японеца, а на 26 април Марин Петров бил на работа. Той е служител на Петров във фирмата му за доставка на интернет в квартал \"Факултета\". Четирима маскирани роми го причакали, пребили го и му казали да не пречи на Киро Японеца. После са пребити и съпругите на Георги и Марин. Докато карали жените към болницата, двамата отишли пред къщата на Японеца, за да се включат в протест пред имота му. Имало над 500 души и полиция. Посрещнал ги братът на Японеца Стефан Киров. Когато Киро Японеца се появил със синовете си, за да влезе в къщата, конфликтът ескалирал. \n\r\nГеорги и Марин започнали да крещят, били бесни от побоя над близките им, а след подкани от Георги - Марин Петров извадил пистолет и го насочил към Януш Сотиров, един от синовете на Киро Японеца. Младежът се обърнал с гръб и се навел, за да се предпази от изстрелите. Един куршум обаче го улучил. Януш е откаран в болница, а Марин Петров - арестуван.", "date": "2019.10.08", "title": "Стрелецът по синовете на Японеца ще лежи 9 г."}
{"url": "https://www.dnes.bg/science/2019/10/08/vodata-na-mars-se-e-izparila-predi-3-5-mlrd-godini.425382", "text": "Преди около 3,5 милиарда години водата от езерата и реките на планетата Марс се е изпарила заради промени в климата, предаде Франс прес.\r\n\r\nАгенцията цитира публикацията в сп.\"Нейчър джиосайънс \" на екипа на Уилям Рапин от Калифорнийския технологичен институт. \r\n\r\nСпециалистите внимателно проучили данните, получени от марсианския роувър на НАСА \"Кюриосити\" през 2017 година от кратера Гейл, който е на около 3,5 милиарда години.\r\n\r\n\"По това време са настъпили драстични промени в климата на Червената планета. Нейната атмосфера е била силно нарушена от слънчевия вятър, а това безвъзвратно е променило климата й\", поясни Рапин.\r\n\r\nПо време на проучванията на \"Кюриосити\" в кратера Гейл в продължение на стотици метри били открити променящи се отлагания на соли в седиментната почва. Те свидетелстват за силни изпарения на водата от тази епоха. \r\n \r\n/БТА/\r\n\r\n ", "date": "2019.10.08", "title": "Водата на Марс се е изпарила преди 3,5 млрд. години"}
{"url": "https://www.dnes.bg/world/2019/10/08/357-mln-shtetite-za-ikonomikata-na-honkong-ot-6-dni-protesti.425381", "text": "Икономиката на Хонконг е загубила най-малко 2,8 млрд. хонконгски долара (357 млн. д.) заради масовите безредици през последните шест дни. Това съобщи днес вестник \"Саут Чайна морнинг пост\", позовавайки се на местни експерти, предаде ТАСС.\n\r\nСпоред анализаторите щетите за сектора на търговията на дребно, транспорта, ресторантите и хотелите за изминалите почивни дни и понеделника достигат 1,9 млрд. хонконгски долара (242 млн. долара).\n\n\r\nЗагубите на оператора на хонконгското метро - компанията MTR за уикенда могат да достигнат 500 млн. хонконгски долара (63,7 млн. долара). В събота за първи път в историята на метрото то спря работа напълно след актове на вандализъм от демонстранти, а в неделя системата работеше частично.\n                    \n                    \n                \n                \n                \n                \r\nЗаради хаоса и транспортния колапс в града затворени останаха много търговски центрове, магазини и ресторанти. Заетостта на хотелите се срина от 95 до 50 процента въпреки силното поевтиняване на нощувките.\r\nМеждувременно главният администратор на Хонконг Кари Лам предупреди, че китайската армия може да се намеси, ако ситуацията в града се влоши. Тя обаче подчерта, че управата на Хонконг все още се надява да разреши кризата със собствени сили, предаде Асошиейтед прес, цитирана от БТА.\n\r\nЛам призова чуждестранните критици да приемат реалността, че четири месеца на протести, белязани от рязка ескалация на насилието, вече не са \"мирно движение за демокрация\".\n\r\nСлед като прибегна до извънредни правомощия, за да забрани носенето на маски на демонстрациите, Лам не изключва и други мерки, включително да поиска китайска намеса.\n\r\n\"Все още силно вярвам, че трябва да намерим решението сами. . .Ако обаче ситуацията стане толкова лоша, тогава никой вариант не може да бъде изключен, ако искаме Хонконг поне да има някакъв шанс\", каза тя. \r\n ", "date": "2019.10.08", "title": "$357 млн. - щетите за икономиката на Хонконг от 6 дни протести "}
{"url": "https://www.dnes.bg/index/2019/10/08/koi-kristal-vi-nosi-kysmet-spored-kitaiskiia-horoskop.425352", "text": "Ако се интересувате от астрология, сигурно знаете кое животно сте според китайския хороскоп. Зайците са по-финни и държат на детайлите, докато Змиите обичат да философстват. Тигрите са смели и непоколебими, но и доста чувствителни. \r\nЗнакът ви според китайския хороскоп може да разкрие доста за вашия характер. Тези, които са любопитни каква енергия носят естетствените камъни, може би ще се учудят, че за всяко животно има определен. Когато откриете вашия, може да го носите със себе си под формата на бижу или държите в дома си. \r\nКитайските зодиакални знаци се определят от лунната година, в която всеки един е роден. Ето кой кристал съответства на всяко животно: \r\n                \n                \n                \r\nГодина на раждане: 1924, 1936, 1948, 1960, 1972, 1984, 1996, 2008, 2020\r\nЩастливи цветове: син, златен, зелен\r\nЩастливи числа: 2, 3\r\nПлъховете са ученолюбиви, сръчни и правят всичко с хъс. Подхожда им зелен авантюрин - камък, който насърчава собствения потенциал на Плъха и носи просперитет. Кристалът има способността да засили решителността на хората от този знак. \r\n\r\nГодина на раждане: 1913, 1925, 1937, 1949, 1961, 1973, 1985, 1997, 2009, 2021\r\nЩастливи цветове: бял, жълт, зелен\r\nЩастливи числа: 1,4\r\nПредставителите на Биковете са родени за лидери и затова са ценени служители. Смята се, че ангелитът, който е сравнително нов скъпоценен камък, може да засили интуицията. Той помага на Биковете да се преборят със страха и им дава дар слово, за да защитят собствената си позиция или най-близкител. Действа като техен балансьор. \r\n\r\n ", "date": "2019.10.08", "title": "Кой кристал ви носи късмет според китайския хороскоп?"}
{"url": "https://www.dnes.bg/politika/2019/10/08/partiini-pastori-lyjeli-romite-che-dyrjavata-shte-im-vzema-decata.425387", "text": "Хора от определени партии пускали слуховете в сред ромите, че държавата ще им вземе децата и заради това настанала паниката и родителите истерично хукнали да си взимат малчуганите от училище. \n\r\n\"Как ще им вземат децата, нито има такава стратегия, нито има такъв план, ама ако ги вземат къде ще ги заведат?!\", скочи премиерът Бойко Борисов. \n\n\n\r\nТой съобщи, че вчера е еразпоредели на ДАНС и МВР да разследват. \n\r\n\"И ще ги хванат разни пастори партийни, които отиват и плашат хората\", закани се Борисов. \n\r\nСпоред него причината да се пуснат такива слухове са предстоящите избори. \n\r\n\"Това е целта на конспирацията. Говори се, че ще бъде приета стратегия за детето и по принцип децата имат нужда от закрила, защото има стотици хиляди примери за изнасилени в семействата си деца, за системно пребивани и ние като общество да не смеем да го защитим това дете, защото някой минава и казва: Държавата ще ви вземе детето, ама кой ще ви го взема\", коментира премиерът. \r\n                    \n                    \n                \n                \n                \n                Лидерът на ГЕРБ припомни, че преди години също са били пускани слухове в районите със смесено население. \n\r\n\"Там се говореше - като дойде Борисов, ще ви сменят имената, ще ви изсели, ще бутне джамиите\", припомни той. \n\r\nСпоред него, след като службите и прокурорите разследват фалшивите сигнали сега, ще обявят коя партия стои зад тях.\n\r\n\"Това е безумие, което се случва сега. Да ходят децата на училище, да се учат, ние  над 50 хиляди деца вкарахме в класните стаи да учат, които никога не са стъпвали в училище, защото иначе тези деца после или крадат, или отиват на социалния стълб, а нашата цел е да ги науми да работят\", коментира премиерът. ", "date": "2019.10.08", "title": "Партийни пастори лъжели ромите, че държавата ще им взема децата"}
{"url": "https://www.dnes.bg/stranata/2019/10/08/sled-remont-v-kamenovo-horata-bez-dostyp-do-kyshtite-si.425384", "text": "Ремонт за 7 млн. лева в кубратското село Каменово блокира достъпа на хората до дома им. 9-километровата отсечка е част от пътя Разград - Кубрат и минава през селото. \n\r\nНивото на пътя е повдигнато с над 1 метър и затруднява достъпа на хората до собствените им къщи. \n\r\n\"Възмутени сме от всичко това. Имаме частен имот, в който не можем да влезем, както и да се правят ремонти. Тротоари няма, а през зимата снегът ще отиде в прозореца ми. Искаме да се вземе някакво решение\", казват живущите в село Каменово.\n\r\nСпоред директора на Областно пътно управление - Разград инж. Людмил Янев в този въпросен участък се търси решение с цел да се намали нивото на настилката. \n                    \n                    \n                \n                \n                \n                \r\n\"Искаме да се осигури достъп на хората до имотите и да се отведе водата от пътя в близкото дере. Теренът е равнинен и за да се отведе водата в дерето, се наложи нивото на пътя да се повдигне, което създава неудобство, но се надяваме до няколко дни да се предприемат действия\", обясни инж. Янев пред \"Нова тв\".\n\r\nТой допълни, че тротоар не е предвиден, тъй като те са предмет на общинската администрация.\n\r\nВ селото е събрана подписка, която ще бъде изпратена до всички институции с искане да се преразгледа проекта за път, ако се наложи той да бъде коригиран и да се спре строителството и да бъдат решени тези проблеми, които са излезли.", "date": "2019.10.08", "title": "След ремонт: В Каменово хората без достъп до къщите си"}
{"url": "https://www.dnes.bg/mish-mash/2019/10/08/izchezvashtite-svetlini-morski-farove-ot-shabla-do-ahtopol.425386", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Морски фарове\" - една изложба прави \"портрети\" на изчезващите фарове от Ахтопол до Шабла. Поради навлизането на съвременните технологии и сателитната навигация, тези обекти са обречени на изчезване. \n\r\nВ проекта са включени най-старият български морски фар в Шабла, фарът на Маслен нос, който наподобява средновековна крепост, и приличащият на летяща чиния фар в Каварна, който също вече е в историята. Част от фаровете са във военни поделения, а един от тях се намира в резиденция Евксиноград. \n\r\nРаботата по проекта започва през 2014 г. и продължава до днес, обяснява авторът Владимир Спасов. \n\r\n\"В изложбата са включени 30 от родните фарове по нашето море, някои изчезват и се появяват други\", каза за \"България сутрин\" авторът на експозицията Владимир Спасов. \n                    \n                    \n                \n                \n                \n                \r\nПо думите му не е ясно кога е построен най-старият край Шабла, но е бил реставриран и историята казва, че мястото, където се намира, е доста древно за сигнализация.\n\r\n\"Единият фар е дори заледен, защото се намира в морето навътре. Да го заснема беше сложно през зимата. Трябваше да си намеря лодка, за да ме закара до него, да няма вятър. Идеята е фаровете да бъдат увековечени по този начин\", допълни фотографът пред .\n\r\nИзложбата може да бъде видяна до 26 октомври.", "date": "2019.10.08", "title": "Изчезващите светлини: \"Морски фарове\" от Шабла до Ахтопол"}
{"url": "https://www.dnes.bg/temida/2019/10/08/advokatyt-na-polfriiman-nezakonno-go-dyrjat-v-busmanci.425389", "text": "Адвокатът на Джок Полфрийман настоя, че клиентът му е незаконно задържан в лагера в Бусманци. Спрямо него има заповед за експулсация, която трябва да бъде изпълнена. \n\r\n\"Въпреки че чакаме решение, той трябва да бъде изведен извън страната\", това адвокатът на австралиеца Калин Ангелов.\n\r\nАнгелов обясни, че клиентът му е в лагера заради забрана от 2011 г., която е свързана с изпълнение на наказание. По думите му за чужденците има т.нар мярка за административна принуда, която забранява напускане на страната.\n\r\n\"Тази забрана действа до изпълнението на наказанието задържане под стража, т.е тя е изтекла на 19 септември 2019 г., когато излезе определението на съда.\n\n\n                    \n                    \n                \n                \n                \n                \r\nАдв. Ангелов подчерта, че няма зависимост на части или целия съдийски състав с Българския хелзинкски комитет, като дори в искането на прокуратурата, такава зависимост не му е била показана.\n\r\n\"Ако я нямаше характеристиката, дадена от Красимир Кънев, нямаше да има фундаментална разлика в обстоятелствата\", допълни още той пред bTV.\n\r\nТой смята, че действията на прокуратурата са първо, за да се насади медийна истерия и после да се \"качи на нея\". Освен това адвокатът обясни, че ръководството на затвора е внимателно обсъдено в определението на съда.\n\r\nАнгелов изтъкна, че Джок Полфрийман има документи, които са в австралийските власти. Представени са и копия на Дирекция \"Миграция\". Той заяви, че Джок Полфрийман има намерение да изплаща обезщетение на семейството на Андрей Монов, когато започне да работи.\n\r\n\"Преди 2 години когато започнахме да си говорим с началника на затвора, Полфрийман имаше едно желание – да си изпълни плана, който затвора му беше записал. В плана за изпълнение на присъдата беше отбелязано, че ако той не е наказван, ще получи отпуск\", обясни адвокатът.", "date": "2019.10.08", "title": "Адвокатът на Полфрийман: Незаконно го държат в Бусманци!"}
{"url": "https://www.dnes.bg/politika/2019/10/08/borisov-nastypi-slavi-niama-takava-dyrjava-da-se-reklamirash-bezplatno-po-tv.425391", "text": "Премиерът Бойко Борисов не скри възмущението си от шоумена Слави Трифонов, който преди да се реши да учреди партията си, макар и при пълно медийно затъмнение, години наред от телевизионния ефир се изказваше политически пристрастно. \n\r\nА дали името на новия политически проект \"Няма такава държава\" е обидно, лидерът на ГЕРБ не пожела да коментира. \n\n\n\n\n\r\n\"1300-годишна е държавата основана от нашите ханове, с невероятна история и археология, а всеки може да си кръсти партията както иска, но няма такава държава всяка вечер да си промотираш партията безплатно, да имаш едно тесте въпроси към нас, какво е свършено и какво не, има ли друг на когото да му е позволено такава безплатна реклама години наред?!\", скочи Борисов пред bTV.\n                    \n                    \n                \n                \n                \n                \r\nСпоред него Слави Трифонов не се е държал политически неутрално през годините, докато е водил шоуто си. \n\r\n\"Сега нещата са честни, досега не бяха честни, той седеше на върха на своя пиедестал да се рекламира и няма такава държава СЕМ да не го санкционира\", отсече Борисов. \n\r\nТой смята, че сега е важно новият политик да представи екипа около него, защото той носи отговорност за него и от приближените му зависи реално доколко ще пострада рейтингът му. \n\r\n\"Всеки си носи отговорност за хората, той знае защо се губи доверие, защото когато представиш хората си - кандидати за общински съветници, кметове министри, заместник- министри, депутати, изведнъж ореолът изчезва или поне силно ще бъде надупчен, така както и моя\", коментира премиерът. \n\r\nА за предстоящия местен вот Борисов призна, че не се меси в кампанията на кандидатите си. \r\n \r\nСпециално за София Йорданка Фандъкова била получила пълна свобода да подбере сама листата си общински съветници. \n\r\n\"Тя сама управляваше и досега, но се опитаха да й вменят нашата сянка\", коментира той. \n\r\nБорисов обаче не се нае да прогнозира кой ще спечели доверието на столичани – Фандъкова или Мая Манолова, зад която застанаха и леви, и десни. \n\r\n\"Никога не определям резултата, нито съм врачка, нито съм оракул, но ако Мая Манолова спечели, тя няма група, най-голямата е на ГЕРБ, как ще си направи бюджета, а такива глупости хвърля срещу мен всеки ден и си мисли, че ще подвие опашка и ще каже: \"Каквото било – било, хайде сега да си работим заедно\", скочи той. \n\r\nСпоред него обаче от евентуална загуба на Фандъкова, ще загубят софиянци, защото София била станала един от  най- хубавите градове. \n\r\n\"БСП са като кукувици сега и се чудят къде да снесат по едно яйчице, може ли да нямащ кандидат за кмет на София и да си партия, издигни кандидат, загуби достойно, поздрави победителите\", възмути се още премиерът.  \n\r\nБорисов коментира и членството на Северна Македония в ЕС и НАТО.\n\r\nСпоред него няма по-добро за България от това съседната ни страна да бъде приета в двете организации. \n\r\n\"Някой като каже: \"Историята ни ще ни вземе Северна Македония\", ама каква история ще ни вземе? Вкарваме и вдигаме такъв шум и истерия за неща, които в ежедневието изобщо нямат никакво значение\", обобщи той.", "date": "2019.10.08", "title": "Борисов настъпи Слави: Няма такава държава - да се рекламираш безплатно по ТВ"}
{"url": "https://www.dnes.bg/world/2019/10/08/turskata-artileriia-obstrelvala-kiurdski-pozicii-v-siriia.425388", "text": "Турската артилерия е обстрелвала снощи позиции на кюрдски формирования, влизащи в състава на Сирийските демократични сили (СДС) в северната част на провинция Ракка, предаде ТАСС, като се позовава на сирийското радио Шам-ФМ.\r\n\r\nОбстрелвани са били кюрдски позиции на изток от град Тал Абяд.\n\r\nЗасега няма информация за жертви и ранени кюрдски бойци, посочва радиото.\r\n\r\nПо-рано снощи телевизия Ал Маядин съобщи, че турската авиация е нанесла удар по щаб на кюрдски формирования, влизащи в коалицията СДС, в град Ал Маликия, в североизточната част на сирийската провинция Хасака.\r\n\r\nПо данни на телевизия Ал Хадас авиоудари са били нанесени и по гранична местност между Сирия и Ирак, при които са били разрушени два моста.", "date": "2019.10.08", "title": "Турската артилерия обстрелвала кюрдски позиции в Сирия"}
{"url": "https://www.dnes.bg/notifikacii/2019/10/08/zimniiat-turisticheski-sezon-shte-e-dobyr-no-letniiat-e-pod-vypros.425394", "text": "След като обяви фалит родният туроператор \"Астрал Холидейз\" оставя много неразплатени доставчици, с които той е работил. \n\r\n\"Оставяме клиентите, там няма никакъв проблем, но стои въпросът с разплащането на хотели и други доставчици“, обясни пред БНТ Румен Драганов, председател на Института за анализи и оценки в туризма. \n Според него има определен брой хотели, които трябва да обявят несъстоятелност поради това, че имат свръх задлъжнялост към доставчици. \n\r\nПо думите му това трябва да стане незабавно, защото се изисква от Търговския закон. \n\r\nДраганов смята, че това е важно, за да може следващият летен сезон да бъде спасен.\n                \n                \n                \r\n\"Зимният сезон ще е добър, той няма да бъде засегнат, тази година ще стои добре, да се надяваме да има повече сняг, проблемът е да изчистим нещата със следващия летен сезон“, обясни Драганов.  \n\r\nТой смята, че броят на засегнатите хотели не е толкова голям. \n\r\nСтава въпрос за 54-56 хотела по родното Черноморие. \n\r\nСпоред Драганов фалитът на \"Астрал Холидейз\" е резултат от т.нар. ефект на доминото заради британския туроператор \"Томас Кук“, който прекрати дейността си на 23 септември. \n\r\n\"Това не е само наш проблем, в Испания около 100 хотела обявиха несъстоятелност, същото стана в Гърция и Турция, не сме само ние, а това означава, че туроператорите, които предлагат пакетни услуги, са в затруднено положение“, обясни Драганов. ", "date": "2019.10.08", "title": "Зимният туристически сезон ще е добър, но летният е под въпрос "}
{"url": "https://www.dnes.bg/mestni-izbori-19/2019/10/08/manolova-bila-pozitivna-a-kampaniiata-mrysna-i-to-ot-rano.425393", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Предизборната кампания е много мръсна и заливането с нечисти течности започна много преди старта ѝ. Прави се всичко възможно да се покаже, че сме еднакви и промяна няма да има. Това каза в ефира на \"България сутрин\" кандидатът за кмет на София Мая Манолова.\n\n\n\n\r\nПо случая с нарязаната ѝ с нож предизборна шатра пред НДК тяобяви, че вече е подала жалби. И попита дали е нормално пред НДК, където са дадени милиони за видеонаблюдение, да не може да се установят нарушителите. \n\r\n\"Очаквам, че искат да ме извадят от равновесие. Заложила съм на позитивна кампания, не се крия зад вандали и платени говорители. Така ще правя тази кампания\", подчерта тя. \n                    \n                    \n                \n                \n                \n                \r\nПо думите ѝ Народното събрание не е намерило време да се занимае с важни за хората закони като този за частния фалит. \n\r\n\"Не работя партийно, не работя цветно, аз съм граждански кандидат. Зад мен стоят хора, на които им е писнало да гледат как парите им изтичат. На хората им писна да бъдат управлявани чрез заплахи\", каза още Манолова пред .  \n\r\nТя допълни, че вече е подписала споразумения за качеството на въздуха, за проблемите с презастрояването и уточни, че не е приемала ничия програма, защото е граждански кандидат. \n\r\n\"Имам ясна биография. Опитите да вадят лъжи от нея са обречени на провал, защото съм под прожекторите 15 години\", коментира кандидатът за кмет на столицата.\n\r\nМанолова заяви, че ще работи в палитра от цветове, ако бъде избрана за кмет. Планира също така създаването на граждански борд за обсъждане на важните за хората теми.\n\r\n\"Нищо няма да се решава зад гърба на хората - това е едно от нещата, което ще променя в работата на Столична община. Моята работа е на терен, от човек на човек. Залагам на срещите с хора, слушам ги и това е моят коз. Хората искат промяна. В столицата се случва дефицит на лидерство. Моята кауза е промяна на управлението в София - зелен, съвременен, умен град\", посочи още Манолова. \n\r\n5000 места в детските градини не достигали през 2008 г., 10 години по-късно, според нея, отново толкова не стигат за децата в детските градини. Броенето трябвало да е различно - не колко детски заведения сме построили, а колко ни трябват. Това е едно от първите неща, с които тя посочи, че ще се заеме, ако бъда избрана за градоначалник. \n\r\n\"Срещам се с млади семейства, които казват, че децата им израстват в списъците за чакащи за детски градини. За личната помощ не е отпуснат и 1 лев, важното обаче е, че този закон го има. Просто трябва да се спази обещанието за заделяне на 150 млн. лева за хората с увреждания. Вижте тротоарите, майките с колички... Изкарах 8 месеца с майките на деца с увреждания, аз познавам тези хора, заедно сме плакали и сме се смели\", каза още тя.", "date": "2019.10.08", "title": "Манолова била позитивна, а кампанията мръсна и то от рано!"}
{"url": "https://www.dnes.bg/eu/2019/10/08/jozep-borel-evropa-da-se-nauchi-da-izpolzva-ezika-na-silata.425385", "text": "ЕС трябва да се научи \"да използва езика на силата\". Това заяви на изслушването си пред европейските депутати номинираният за бъдещ първи дипломат на съюза Жозеп Борел. \n\r\nТой предупреди, че ЕС трябва да действа единно, в противен случай рискува да бъде смазан от суперсилите САЩ и Китай, предаде ДПА.\n\r\nПрез последните 30 години светът \"се промени драматично\" към по-лошо, каза Борел. \n\r\nТой отбеляза, че към международния ред \"е отправено предизвикателство от логиката на политиката на силата, която е много по-несправедлива, непредсказуема и склонна към конфликти\".\n\r\nТърговията, технологиите и финансите се използват като \"политически оръжия\", добави Борел. По думите му наред с другото Европа се сблъсква с \"несигурност за международната роля на САЩ\", нови заплахи от изток и нестабилна обкръжаваща среда.\n                    \n                    \n                \n                \n                \n                \r\n\"Това не е желаният от ЕС свят, но съм убеден, че разполагаме с нужното, за да се изправим срещу тази предизвикателна заобикаляща ни среда\", каза той. \n\r\nБорел определи ЕС като \"финансова суперсила\", чийто дипломатически капацитет е един от най-силните в света.\n\r\nТой обаче призова съюза да действа единно на глобалната сцена.\r\n\"Или казано в едно изречение: ЕС трябва да се научи да използва езика на силата\", заяви 72-годишният кандидат за дипломатическия пост.\n\r\nНоминираната да наблюдава върховенството на закона в новата ЕК Вера Йоурова подкрепи на своето изслушване орязването на еврофондове при тежки нарушения, отбелязва ДПА, цитирана от БТА.\n\n\r\nЧехкинята е номинирана за заместник-председател в новата ЕК по въпросите на ценностите и прозрачността. Тя заяви, че иска животът за правителства от ЕС, които нарушават върховенството на закона, \"да стане по-труден\" и изрази подкрепа за това за борба с нарушенията да бъде използвано разпределението на евросредствата.\n\r\n\"Ние няма да санкционираме\", заяви обаче пред депутатите Йоурова.\r\nВместо това по думите й в бюджета трябва да залегне механизъм за върховенството на закона, който трябва да бъде задействан единствено когато има опасения за надзора на фондовете.\n\r\nПредшественикът й, заместник-председателят на ЕК за върховенството на закона Франс Тимерманс, застана начело на усилия за справяне с това, което той определи като погазване на основните демократични принципи на ЕС. Полша и Унгария бяха подложени на дисциплинарни процедури, а Румъния е под наблюдение.\n\r\nЙоурова похвали работата на Тимерманс, но заяви, че ако ЕП я утвърди, тя ще има различен подход в работата си и на поста ще се възползва от познанията си за региона.\n\r\nЙоурова сега е европейски комисар по правосъдието.", "date": "2019.10.08", "title": "Жозеп Борел: Европа да се научи да използва езика на силата"}
{"url": "https://www.dnes.bg/blizak-iztok/2019/10/08/trymp-hvyrli-v-smut-blizkoiztochnata-politika.425397", "text": "\"Тръмп хвърли в смут близкоизточната политика заради Сирия\", е заглавието на в. \"Ню Йорк таймс\".\n\r\nПрезидентът Доналд Тръмп вчера хвърли в смут политиката за Близкия изток с поредица от противоречащи си сигнали, след като обещанието му да изтегли американските сили от региона предизвика бунт сред републиканците в Конгреса и протести от съюзници на САЩ, пише американският ежедневник.\n\r\nТръмп защити обявеното в неделя вечерта от Белия дом решение да се разчисти пътят за турска военна операция срещу кюрдските съюзници на САЩ в Северна Сирия, като каза, че \"е време да се изтеглим\", а други \"да намерят решение на ситуацията\".\n\r\nТова негово изказване обаче породи масово неодобрение от републиканците, включително от някои от най-твърдите му съюзници, с някои от най-острите критики, които са отправяни към външнополитическо решение на Тръмп. В отговор президентът на САЩ рязко промени позицията си и каза, че ще озапти Турция.\n                    \n                    \n                \n                \n                \n                \r\n\"Ако Турция направи нещо, което аз, в своята велика и несравнима мъдрост, преценя, че е недопустимо, аз напълно ще унищожа и залича Икономиката на Турция (правил съм го и преди!)\", написа американският президент в Тwitter. \n\r\nТръмп не обясни какво смята за недопустимо, но негови сътрудници подчертаха, че той не е дал зелена светлина за нахлуване. Представител на министерството на отбраната на САЩ заяви, че заплахата на президента да унищожи турската икономика ясно показва, че Тръмп не е одобрил турска атака I,eyw кюрдите, отбелязва \"Ню Йорк таймс\".\n\r\nПрезидентът на САЩ бе подложен на порой от критики от републиканците, след като конгресмени изразиха недоволството си от плана му да изтегли американските войски от Североизточна Сирия. Лидерът на републиканското мнозинство в Сената Мич Макконъл заяви, че това би подкопало националната сигурност на САЩ и може да е от полза за терористите от \"Ислямска държава\", пише в. \"Вашингтон пост\".\n\r\nВ рядка публична проява на разногласие с Тръмп Макконъл каза, че мнозинството сенатори не са съгласни с неочакваното съобщение на президента за изтегляне на войски, навеждайки на мисълта, че Сенатът може официално да се противопостави на това решение, отбелязва американският ежедневник.\n\n\r\n\"Прибързано изтегляне на военни сили на САЩ от Сирия ще е от полза само за Русия, Иран и режима на Асад. Това също така би увеличило риска \"Ислямска държава\" и други терористични групировки да се прегрупират\", се казва в изявление на Макконъл, цитирано от вестника.\n\r\nРедица сенатори заявиха, че такъв ход на Тръмп би подкопал надеждността на САЩ, защото това би означавало да бъдат изоставени съюзените със САЩ кюрдски бойци, които Турция отдавна заплашва с военно настъпление в Северна Сирия.\n\r\n\"Предателството към кюрдите сериозно ще навреди на надеждността ни като съюзник в целия свят. Президентът Тръмп трябва незабавно да преразгледа това решение\", каза сенатор Патрик Туми.\n\r\nТова растящо противопоставяне означава, че Тръмп е изправен пред някои от най-острите критики, които някога е получавал от партията си, в момент, когато политическото му оцеляване може да е в ръцете на републиканските сенатори, които са защитната му стена срещу растяща заплаха от импийчмънт заради искането му чуждестранни правителства да разследват негови политически съперници, отбелязва \"Вашингтон пост\".\n\r\nБританският вестник \"Гардиън\" пише, че в разговор с Тръмп турският президент Ердоган го е предупредил, че се готви да настъпи срещу кюрдите в Северна Сирия, и след това се е появило изявлението на Белия дом, че САЩ изтеглят войските си от този район.\r\nКюрдските сили в Сирия, които изиграха водеща роля за победата над \"Ислямска държава\", заявиха, че след започналото изтегляне на американските военни сили съдбата на десетки хиляди заподозрени бойци на ИД и семействата им не е ясна, пише изданието, цитирано от БТА.\n\r\nВъв военната кампания срещу \"Ислямска държава\" Сирийските демократични сили (СДС), където превес имат кюрдите, поеха основната част от сухопътните боеве и загубиха 11 000 души.\n\r\nТръмп и Сирийските демократични сили многократно са призовавали европейските държави да репатрират около 20 000 чужденци, които в момента са държани в плен в Североизточна Сирия.\n\r\nГоворителят на СДС Амджед Осман заяви, че не е ясно какво ще се случи с тези пленници. \"Многократно призовахме чуждите държави да поемат отговорността за своите граждани, които са членове на ИД. Отговор обаче нямаше\", каза той.\n\r\nНе е ясно дали Турция има капацитета - или желанието - да поеме охраната на пленниците, които са държани в пренаселени кюрдски затвори и лагери. Има предупреждения, че екстремистите използват тези затвори, за да се прегрупират, отбелязва \"Гардиън\".\r\n ", "date": "2019.10.08", "title": "Тръмп хвърли в смут близкоизточната политика "}
{"url": "https://www.dnes.bg/world/2019/10/08/napadateliat-s-otkradnat-kamion-v-germaniia-e-siriec.425424", "text": "Мъжът, който блъсна с откраднат камион снощи осем автомобила в западния германски град Лимбург, е от сирийски произход, предаде ДПА, като се позова на източници от силите за сигурност.\r\n\r\nНападателят все още не е казал нищо и подбудите за действията му, при които бяха ранени осем души, както и самият той, засега са неясни.\n\r\nПо-рано ДПА съобщи за 16 пострадали при инцидента.\r\n\r\nДоколкото е известно на властите, мъжът не е имал контакти с радикални салафити или други екстремисти. До момента няма признаци за терористичен мотив, но такава възможност не се изключва, отбелязаха източниците.\r\n\r\nМъжът е роден през 1987 г., а е в Германия от 2015 г., пише БТА.\r\n\r\n ", "date": "2019.10.08", "title": "Нападателят с откраднат камион в Германия е сириец"}
{"url": "https://www.dnes.bg/stranata/2019/10/08/nap-shokira-zatvori-toaletnata-na-pazar-vyv-varna.425432", "text": "Тоалетната на Колхозния пазар във Варна е запечатана от органите на Националната агенция за приходите, съобщава варненското издание Moreto.net.\n\n\r\n\r\nОт съобщението, което е залепено на входа на тоалетната, се разбира, че нужника е затворен на 2-ри октомври и ще бъде отворен на 16-и октомври. \r\n\r\nДотогава естествените нужди на хората ще трябва да се извършват в тоалетната на Рибната борса. \r\n\r\nСред причините за налагане на мярка \"Запечатване на обект\" за срок до 30 дни може да са неиздаване на касов бон, липса на отчет на оборота от продажби, използване на фискално устройство не отговарящо на изискванията и др. \r\n\r\nКоментарите в социалните мрежи не закъсняха. Според потребителите сега целия пазар ще бъде „оакан“, други се зачудиха как точно са били маскирани представителите на НАП.", "date": "2019.10.08", "title": "НАП шокира – затвори тоалетната на пазар във Варна "}
{"url": "https://www.dnes.bg/health/2019/10/08/cenni-syveti-za-bydeshti-i-nastoiashti-roditeli-forum-bremennost-i-detsko-zdrave-v-plovdiv.425437", "text": "За трети пореден път най-престижното специализирано събитие за майчино и детско здраве гостува в Пловдив, където срещна бъдещи и настоящи родители с водещи специалисти. „“ на се проведе на 6 октомври и даде възможност на над 200 души да си отговорят на най-важните въпроси, свързани с бременността, раждането, майчиното и детско здраве.\r\nЕжемесечното проследяване на хемоглобина, нивата на кръвната захар и редовното измерване на кръвното налягане са сред задължителните изследвания, които жените трябва да правят, за да избегнат едни от най-честите заболявания по време на бременността. Сред базовите изследвания са цитонамазка преди 14 гестационна седмица, ранният биохимичен скрининг и феталната морфология, отбелязаха медицински специалисти по време на форума. \n                    \n                    \n                \n                \n                \n                \r\nТретото издание на „Форум бременност и детско здраве“ постави и няколко нови теми пред аудиторията в града под тепетата. Лекция за „Ефектът кожа в кожа. Що е то кенгуру грижа?“ изнесе началникът на Отделението по неонатология в УМБАЛ-Пловдив , която запозна присъстващите с резултати от изследване, според което този метод се бори със стреса в първите дни след изписването на бебето. Акушер-гинекологът се фокусира върху темата за приема на медикаменти по време на бременността и предупреди бъдещите майки, че в този период дори безобидните лекарства могат да бъдат опасни. За първи път в рамките на Форума се дискутира и темата за луксация и дисплазия на тазобедрените стави при кърмачета. Детският ортопед  припомни, че ехографския скрининг за това заболяване е задължителен и се прави между 4 и 6 седмица след раждането на бебето. „Най-добрата профилактика за бебето  е бебеносенето, при което позицията на крачетата е 90 градуса, а флексията – 45 градуса“, поясни д-р Стаматов. Адвокатът по медицинско право  също се включи във Форума с темата „Информирани решения по време на бременността“. По думите й 35% от съдебните спорове между лекар и пациент се дължат на грешки в комуникацията, а тя най-често е нарушена от неспособността да се отсеят фалшивите новини от достоверната информация.\n\r\n даде ценна информация на тема „Профилактиката на честите заболявания през бременността“, като предупреди, че най-критичният период от цялата бременност е до 12 гестационна седмица. Магистър фармацевтът  посъветва бъдещите майки да приемат фолиева киселина и различни видове витамини и минерали. Акушерката от ЦРЗ „Д-р Васил Даскалов“ припомни, че информираният избор е в основата на позитивното отношение към раждането. Началникът на „Клиниката по акушерство и гинекология“, УМБАЛ „Св. Георги“ проф. акцентира върху дирижираното раждане, което най-често се прилага при преносена бременност, аномалии на родилната дейност и при други усложнения в хода на раждането. \r\n7 дни преди раждането родителите трябва да решат дали ще съхранят стволови клетки на детето, припомни, ръководител на тъканна банка „Селена целс“. По думите му към момента със стволови клетки се лекуват над 80 заболявания, като сред тях са левкемия, апластична анемия, таласемия, болест на Ходжкин, невробластом, ретинобластом, остеопороза и др.\r\n представител на Алианса на българските акушерки, акцентира върху младите майки. „Нуждите на родилката в този нов етап от живота й са изключителни важни, защото една от седем родилки страдат от следродилна депресия\", коментира акушерката. \n\r\nАкцент във втория панел на „Форум бременност и детско здраве“ бе грижата за детето. Офталмологът  сподели с бъдещите родителите, че първият преглед на детски очи трябва да бъде между 6 и 12-месечна възраст. Вторият важен преглед е между 3 – 4 години, а третият – преди първи клас.\r\nПедиатърът отговори на всички въпроси на присъстващите на Форума относно ваксинопрофилактиката и поясни, че съмнителната информация, която получават родителите, е в основата на спорните им решения за ваксините. Психологът  посъветва родителите да общуват пълноценно с децата си и още в най-ранния етап от развитието им да поставят граници в семейството.\r\nНа финала на „Форум бременност и детско здраве“ се разигра томбола с интересни и полезни награди, а от „Икеа“ дариха обособен кът за кърмене и повиване на УМБАЛ „Пловдив“. \n\r\nСъбитието се реализира с подкрепата на тъканна банка \r\nИнституционални партньори на „Форум бременност и детско здраве“ са\r\nМедийни партньори на Форума са Bulgaria ON AIR, Dnes.bg, Az-jenata, Az-deteto, Tialoto.bg, сп. „9 месеца“; „Новите родители“, „Първите седем“, „Дневникът на мама и татко“, Bebok.eu, Mama mia, Радио Family и Plovdiv-online.com.", "date": "2019.10.08", "title": "Ценни съвети за бъдещи и настоящи родители „Форум бременност и детско здраве“ в Пловдив"}
{"url": "https://www.dnes.bg/obrazovanie/2019/10/08/vylchev-uchitelite-da-ochakvat-provokacii-kato-v-sliven.425433", "text": "Образователният министър Красимир Вълчев обясни, че са инструктирани всички училища в цялата страна да  очакват и други такива провокации както вчера в Сливен и ако нахлуят родители да  освобождават децата, да започнат разговори с тях. В първите часове е  най-добре да говорят от полицията, докато се успокои обстановката.\r\nДнес  всички учители разговарят с родителите на децата и родителите осъзнават, че вчера са били използвани страховете им и че това е абсолютна лъжа,  каза образователният министър.\r\nПо думите му децата, които вчера бяха изведени от родителите им от училище заради слухове, че ще им бъдат отнети, са започнали да се връщат в училищата. В едното от училищата в Сливен има малък процент от деца, които още не са на училище, но са започнали разговорите със семействата им и обстановката се успокоява, каза  Вълчев.\n\n\n\r\n                    \n                    \n                \n                \n                \n                Той уточни, че категорично не може да се каже кой е източникът на дезинформацията, но някой се е изкушил и политически използвал това. Според него в основата са и групите, които са се организирали срещу несъществуващата стратегия за детето.\r\nВ 8.00 часа сутринта родителите съвсем спокойни са си завели децата на училище, а в 10.00 часа се е получила масова истерия и те са получили клипове, след което истерията се е мултиплицирала от \"уста на уста\", разказа Вълчев.\r\nВълчев припомни, че вчера самият той беше на посещение в Сливен и днес отново заяви, че иска да успокои всички родители, защото става въпрос за злоупотреба със страховете им и както няма стратегия за детето, няма и случаи на извънредно отнемане на деца. Вчера, като минах през едно от училищата в Сотиря, видях, че се събират родителите и с тях говориха учителите и представители на неправителствената организация \"Амалипе\", разказа министърът.\r\nПо думите му станало е ясно, че и \"там са станали обект на такива лъжи и дезинформации, включително и с политически елемент - кой щял да товари децата в автобуса, колко пари са взети от Норвегия да се продадат децата и кой стои пред автобуса, съответно от опозицията, и спира да не бъдат извозени тези деца\". Става въпрос за груби манипулации, дезинформации и за престъпна злоупотреба със страховете на родителите, което граничи с опит да се разрушат училищата и образователната система, коментира министърът.\r\nТой каза, че е нямал достъп до постовете в социалните мрежи, които са били от активен агитатор, а родителите казвали, че са получили основно чрез Фейсбук тези клипове за отнемането на деца. Миналата седмица имаше подобен опит за сплашване на родителите в кв. \"Факултета\" в София, но не чрез електронни средства, а чрез \"обикаляне на квартала\", съобщи той, пише БТА.\r\nТой добави, че вчера е имало случаи в Карнобат, Сунгурларе, в Ямбол, но там не се е получила масова истерия в училищата. Няколко родители в едно училище в Силистра също са били разтревожени, но миналата седмица започнаха тези проблеми, а вчера - в Сливен, беше кулминацията, обобщи образователният министър. Той каза, че в тези ситуации се разчита много на медиаторите от ромските общности, които са имали вчера в Сливен среща с полицията и с \"авторитетите\" от ромската общност.\r\nМинистър Вълчев каза, че учителите няма да пишат сега отсъствия на учениците, които са напуснали училищата заради слуховете.", "date": "2019.10.08", "title": "Вълчев: Учителите да очакват провокации като в Сливен"}
{"url": "https://www.dnes.bg/politika/2019/10/08/parite-na-partiite-riazko-padnaha-platiha-im-po-levche-na-glas.425428", "text": "Вместо по 11 лева на глас на изборите, партиите вече взимат по левче, а финансовото министерство публикува информация за третия транш от държавните субсидии, който е всъщност първият по новата тарифа.\n\r\nОсвен че сами си орязаха парите, партиите трябваше да върнат и около 14.5 млн. лв. надвзети субсидии за периода от 26 май 2016 г. до 30 април т.г., Оказа се, че политически формации през този период са взимали  не по 11 лева, а по 13.23 лева на получен на изборите глас. Тълкованието е, че сумите за субсидията се формират на база на всички действителни гласове на парламентарните избори, а не само на тези за съответната партия или коалиция, които имат право на такава. \n\n Срокът за връщането на надвзетите субсидии е 2020 г., а част от партиите вече ги върнаха изцяло.\r\n                    \n                    \n                \n                \n                \n                Така че партиите, които са възстановили доброволно надписаните субсидии от последните три години, са получили пълния размер на дотацията, обясниха от МФ. \n\r\nТова са ГЕРБ, която получи 1 200 728 лв. за третия транш от субсидията,  ДПС – 330 692 лв., \"Воля\" – 152 420 лв., \"Възраждане\", която не влезе в парламента, но събра над 1% от гласовете на последните парламентарни избори заради това има право на пари от държавата -  39 661 лв. и. \"Политически клуб \"Тракия\", част от състава на Коалиция \"БСП за България“ – 6 500 лв.\n\r\nНа партиите, които не са върнали надписаните пари, половина транш е удържана за приспадане на дължимото и са получили 50%.\n\r\nТова са БСП, която получи 486 996 лв., Комунистическа партия на България\" – 3 250 лв., \"Нова зора\" – 3 250 лв., \"Политически клуб \"Екогласност\" – 3 250 лв.\n\r\nОбщо за Коалиция БСП за България (вкл. и за ПП \"Политически клуб \"Тракия“) – 503 246 лв.\n\r\nНФСБ също взима половината пари – 55 280 лв., както и ВМРО – 55 280 лв.,  \"Атака\" – 55 558 лв., \"Средна европейска класа\" – 278 лв., СПС \"Защита\" – 278 лв.\n\r\nОбщо за Коалиция \"Обединени патриоти – НФСБ, АТАКА и ВМРО\" – 166 674 лв.\n\r\nДоброволно възстановените надписани субсидии до 1 октомври са 8 124 319 лв., удържани за сметка на субсидиите са 1 711 593 лв. \n\r\nДължими са още 4 627 794 лв., от които най-много дължи БСП – 3 050 574 лв.", "date": "2019.10.08", "title": "Парите на партиите рязко паднаха, платиха им по левче на глас "}
{"url": "https://www.dnes.bg/pr/2019/10/08/betindex-net-prognoza-shte-uspee-li-lebron-vyv-vtoriia-si-sezon-v-la.425425", "text": "Новият сезон в Националната Баскетболна Асоциация ще започне само след няколко седмици. Отборите вече играят предсезонните си мачове, съставите са определени. Това е и идеалният момент да се заложат някои печеливши позиции с  баскетболни прогнози.\n\r\nЛеБрон предизвика сензация преди година, избирайки да изостави родния Кливлънд и да подпише с по-титулувания отбор от Лос Анджелис Лейкърс. \n\r\nПървият сезон на Брон в ЕлЕй обаче не премина съвсем според очакванията. Отборът наистина започна сезона добре и държеше четвъртата позиция на Запад с 20 победи и 14 загуби на Коледа. Тогава обаче беше и повратната точка. В един от дългоочакваните коледни двубои, този срещу тогавашните шампиони от Голдън Стейт, ЛеБрон получи разтежение в борба за топката. Контузията се оказа една от най-сериозните в досегашната му дълга кариера и го принуди да пропусне цели 17 мача от редовния сезон. \n                \n                \n                \r\nДори и след завръщането си на терена, Кралят не изглеждаше същия доминиращ играч и не успя да прекъсне серията на Лейкърс от 5 поредни години без плейофи. За специалистите обаче изходът от първия му сезон на Западния бряг беше закономерен. Отборът не беше добре балансиран. Състоеше се от много млади играчи с потенциал, но без опит в тежките битки в НБА. Ветераните бяха преминали най-добрите си години, а и също се оплакваха от различни контузии подобно на лидера си. \n\r\nБрон обаче показа, че все още е един от най-добрите играчи в лигата, дори и в 16-ия си сезон. Той завърши поредната си брилянтна в статистически аспект кампания с 27.4 точки, 8.5 борби, 8.3 асистенции средно на мач, при 51 % успеваемост в стрелбата общо и 34 % от тройката.\n\r\nАмбициите за втория му сезон определено са по-големи. Ръководството на отбора удари на камък в опитите си за привличане на две от големите звезди на пазара това лято, Кавай Леонард и Пол Джордж, но за сметка на това все пак успя да осигури Антъни Дейвис. Тежкото крило е най-добрия на своя пост в лигата в последните години и заслужено се нарежда сред суперзвездите на НБА в световен мащаб. Макар че цената в сделката за Дейвис не беше малка, този ход определено направи състава на Лейкърс по-конкурентноспособен. За да замести напусналите в посока Ню Орлиънс Лонзо Бол, Брендън Инграм и Джош Харт, мениджърът  Роб Пелинка осигури услугите на куп доказани ветерани като Дани Грийн, Ейвъри Брадли, Дуайт Хауърд и Куин Кук. Един от най-талантливите големи играчи в лигата, ДеМаркъс Къзънс, също се присъедини към отбора. За съжаление съдбата отново поднесе на Буги горчив хап под формата на нова тежка контузия, която ще го извади от игра вероятно за целия следващ сезон.\n\r\nКакъв е планът за новия сезон за Лейкърс? Новият треньор на отбора Франк Вогел без съмнение ще използва Джеймс в една от типичните му роли на основен плеймейкър. В този аспект ЛеБрон има всички шансове да подобри сезонния си връх за асистенции, който беше 9.1 средно на мач за Кливлънд през сезон 2017-18. С други думи, Джеймс трябва да бъде новият Меджик Джонсън за Лейкърс, и нищо по-малко.\n\r\nПрогноза: Съмненията на специалистите относно боеспособността на Лейкърс не са около дуета Брон – Дейвис, който ще сработи добре. Притесненията идват от недостатъчното качество около тях, и особено на скамейката на отбора. Дали останалите ветерани ще успеят да се предпазят от контузии или ще завършат сезона безславно като Буги Къзънс? В този ред на мисли коефициентите за титла на Лейкърс около 5.00 изглеждат доста занижени, най-вече заради истерията около ЛеБрон – Дейвис. Други отбори имат по-добри изгледи за успех този сезон, при това на по-добри коефициенти.", "date": "2019.10.08", "title": "Betindex.net прогноза: Ще успее ли ЛеБрон във втория си сезон в ЛА?"}
{"url": "https://www.dnes.bg/obshtestvo/2019/10/08/ek-niama-da-poprechi-na-investiciiata-na-volkswagen-v-turciia-zashto.425415", "text": "Манфред Вебер поиска Брюксел да разследва евентуалното строителство за нов завод на Volkswagen в Турция. В писмо до Европейската комисия председателят на групата на ЕНП в ЕП призова условията на сделката да бъдат разгледани от Брюксел. Могат ли европейските политици да попречат на това Турция да привлече инвестицията?\n\n\r\nТози въпрос коментира Константин Томов, автор на предаването \"Колела\" по Bulgaria ON AIR, в ефира. Според него е малко вероятно да се отмени решението за построяване на новия завод на Volkswagen в Турция.\n\r\n\"По-скоро това е окончателно решение. Пазарът на недвижими имоти в град Маниса, където ще бъде заводът, е изключително оживен и продават по 30-40 апартамента на ден заради работниците. Не смятам, че ЕК има инструменти да повлияе на компанията\", посочи гостът.\n                    \n                    \n                \n                \n                \n                \r\nЦелият спор е дали и доколко Турция е длъжна да спазва правилата на ЕС за държавна помощ, твърди Томов.\n\r\nВижте целия разговор \r\n ", "date": "2019.10.08", "title": "ЕК няма да попречи на инвестицията на Volkswagen в Турция, защо?"}
{"url": "https://www.dnes.bg/usa/2019/10/08/glas-ot-sasht-raboteshtite-ot-vkyshti-sa-po-bogati.425417", "text": "За първи път през миналата година, хората които са използвали обществен транспорт, за да отидат на работа са имали средно по-високи доходи спрямо тези, които са шофирали сами в колата до офиса. Но хората с най-високи доходи се оказват тези, които изобщо не са пътували до работа, показват данни на Бюрото за преброяване на населението в САЩ за миналия месец.\n\n\r\nОтговор на въпроса защо потребителите на обществен транспорт печелят по-добре от возещите се сами в автомобили се намира във факта, че метрополитните градове като Ню Йорк, Чикаго, Вашингтон, Сан Франциско и Бостън обхващат почти 63% от американците, които са използвали обществен транспорт до работното си място, а заплащането е по-високо именно в тези райони, пише в свой анализ за Bloomberg Джъстин Фокс, цитиран от . \n                    \n                    \n                \n                \n                \n                \r\nПредимствата в доходите на тези, които работят от вкъщи, обаче произтича не от географията, а от видовете работа, която се извършва дистанционно. През 2010 г. тези, които са работили от вкъщи в САЩ са били с 11% по-малко от тези, които са шофирали до работното си място. През 2018 г. обаче работещите от вкъщи са с 5% повече от придвижващите се с кола. За същия период броят на хората, посочили, че работят от вкъщи се е увеличили от 5,9 млн. до 8,3 млн.\n\r\nВ проучването за американския пазар на труда хората са били питани как те са работили през миналата седмица, като това означава, че не са обхванати в проучването хора, които от време на време работят вкъщи.\n\r\nЧетете още по темата ", "date": "2019.10.08", "title": "Глас от САЩ: Работещите от вкъщи са по-богати"}
{"url": "https://www.dnes.bg/temida/2019/10/08/nai-tochnata-opciia-za-polfriiman-da-napusne-stranata.425416", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо два месеца се очаква Върховния касационен съд да реши дали да се възобнови делото по предсрочното освобождаване на Джок Полфрийман от затвора,\n\r\n\"Най-юридически вярното решение е да бъде отхвърлено искането на главния прокурор като недопустимо\", коментира адвокатът на Полфрийман - Калин Ангелов в \"България сутрин\".\n\r\nПрипомняме, че главният прокурор Сотир Цацаров внесе искане ВКС да възобнови делото срещу Полфрийман за убийството на Андрей Монов и да спре предсрочното му освобождаване.\n\r\nПо думите на Калин Ангелов трябва да надделее законът, а не обществените мнения, защото те се менят.\n\r\n\"В момента Полфрийман стои задържан в дома в Бусманци без право на основание. Най-точната правна опция за него е да напусне страната. Самото решение на съда не е обвързано със задържането му в Бусманци\", поясни адвокатът пред .\n                    \n                    \n                \n                \n                \n                \r\nТой бе катеогоричен, че дори австралиецът да напусне страната, това ще е съвсем законно.\n\r\nАдвокатът коментира и видео, изтекло в социалните мрежи, от 28 декември, когато Андрей Монов губи живота си.\n\r\n\"Знам едно нещо със сигурност. Това, за което той е обвинен  и осъден, не е това, което се е случило тогава\", заяви Ангелов.", "date": "2019.10.08", "title": "Най-точната опция за Полфрийман – да напусне страната"}
{"url": "https://www.dnes.bg/akoshtete-vqrvaite/2019/10/08/rak-kozirog-5-zodii-koito-sa-mechtanite-sysedi.425423", "text": " Добрите съседи не са шумни, не предизвикват много внимание към себе си, учтиви и възпитани са, услужват ви с неща. Те поемат отговорност, зачитат вашето мнение и не нарушават спокойствието ви. Ето кои зодии са такива.\r\n\r\n \r\nРаците са сред най-милите съседи. Те са много гостоприемни, държат се добре с околните, винаги черпят хората, които живеят около тях по празници. Те често правят събирания с любими хора, но по-скоро за вечеря, играене на игри, гледане на филм, а не за шумни партита. Креативни зодии са и винаги се отличават с оригинална и хубава украса по празниците. Помагат, когато някой съсед има нужда от услуги. Добри слушатели са.\r\n \r\n\r\n \r\nТе не са сред най-общителните зодии, може да не разговарят много със съседите, но когато някой има проблем вкъщи или нужда от помощ - винаги се притичват. Хубавото е, че много държат на реда и дисциплината, затова са тихи, не пречат на съседите и са организирани. Не пренебрегват задълженията си, не забравят да плащат входни такси, наблюдават за крадци и са много отговорни. Няма да имате проблеми с тях.\r\n \r\n", "date": "2019.10.08", "title": "Рак, Козирог... 5 зодии, които са мечтаните съседи"}
{"url": "https://www.dnes.bg/sport/2019/10/08/petyr-stoikov-izliza-sreshtu-dvukraten-svetoven-shampion-po-kikboks-na-senshi-4.425439", "text": "\n\r\nЕдин от младите и талантливи български бойци – Петър Стойков, е поредното силно попълнение в бойната карта на четвъртото издание на зрелищната галавечер SENSHI. Тазгодишният световен шампион по муай тай ще се качи на ринга в зала \"Конгресна\" във Варна на 26 октомври срещу изключително сериозен опонент от Сърбия. \n\r\nСледващото професионално предизвикателство за българина е в лицето на двукратния световен шампион по кикбокс за професионалисти Драган Пешич от Сърбия. Двамата ще се срещнат на ринга в двубой от категория до 70 кг по правилата на SENSHI, които са изготвени от Професионалната лига на Световния киокушин съюз и включват удари в главата, с лакти, както и хвърляния. \r\n \r\nПешич е един от най-изявените и титулувани сръбски бойци. През 2008 година печели световния шампионски пояс по кикбокс за професионалисти в Турция, а година по-късно става шампион на ISCA в Египет. През 2017 година играе за световна титла по муай тай в Хонг Конг на I-1. 36-годишният каратист е висок 173 см и има кафяв колан, степен 2-ро кю.\n                    \n                    \n                \n                \n                \n                \r\nРодният ни ас Петър Стойков е значително по-млад – на 23 години. Освен световната шампионска титла по муай тай, която завоюва по-рано през годината, той става и европейски шампион по бойния спорт за 2018 година. През 2013 година печели сребро от Световното първенство по киокушин за юноши на KWU. Висок е 178 см и за него това ще бъде трето участие на арената на галата. \n\r\nПрез април в зала \"Арена Армеец\" той надви противник от Русия в двубой по правилата на SENSHI. Големият му успех, обаче, беше през лятото в Камчия по време на първия по рода турнир SENSHI Cup. За пръв път тогава публиката имаше възможност да стане свидeтел изцяло и само на зрелищни киокушин битки по правилата на новата Професионална лига на Световния киокушин съюз, където почти всичко е позволено. Тогава Стойков направи и големия си удар на SENSHI, нокаутирайки още в първия рунд таджикистанеца Сухроб Назаров, а след това премина през двама сериозни опоненти от Русия и вдигна купата на SENSHI. \n\r\nДали Стойков ще успее да спечели отново купата на SENSHI, ще разберем на 26 октомври по време на епичното бойно шоу, което ще противопостави едни от най-добрите бойци по киокушин и кикбокс в директни двубои. Специален гост на галата ще бъде и кикбокс легендата Петер Артс, чийто четирима състезатели ще се качат също на ринга.\n\r\nОчаквайте подробности. \n\r\nVIP маси и билети за бойното шоу може да се закупят от мрежата на . Билетите са на цени от 10 лв. и 20 лв.\r\n ", "date": "2019.10.08", "title": "Петър Стойков излиза срещу двукратен световен шампион по кикбокс на SENSHI 4"}
{"url": "https://www.dnes.bg/stranata/2019/10/08/helpbook-all-inclusive-v-hotel-mrysotiia-stud-i-po-6-pyti-hodjata-pee.425411", "text": "\nВ днешния обзор от постъпилите сигнали в платформата на Helpbook.info първо ще ви запознаем с премеждията на семейство, направило резервация за All inclusive в отел Сарай в село Драгиново - ужасните условия и отношение а наред с това по 6 пъти на ден пее ходжата Ето какво пише нашият потребител.\r\n\"Тук отседнахме със семейството ми за два дни, два ужасни дни. Още с пристигането имахме проблем с резервацията, въпреки че си бях платила всичко. Дадоха ми ключ за стаята, която се оказа малка като кибритена кутийка и няма как да разпъна бебешка кошара за 7-месечната ми дъщеря. След кратка разправия ни дадоха друго стая...С влизането се усети студа и че отопление няма, отново разправия, защото съм с малко бебе...\r\n                    \n                    \n                \n                \n                \n                Дадоха ни малка духалка! Бях платила за ол инклузив, но се оказа, че такова нещо не съществува - дават по една манджа сутрин, обед и вечер, без право на избор, имаш право на една напитка, всичко останало се заплаща, заплащат се и продуктите на кока кола. Мъжът ми остана гладен буквално! Тук отварям една скоба - ще сезирам и БАБХ, сервираше се прясно мляко, представяно за домашно, с ужасен вкус и мирис.\r\nУжасна мръсотия и мизерия, ще приложа снимки, навсякъде пише че има спа, но се оказа че там нищо не работи - всичко е спряно и има налепени бележки! Няма паркинг, не е упоменато за джамията в близост, от която 6 пъти на ден пее ходжа. Абсолютно разочарование“, възмущава се авторът на сигнала. \n\r\nВ друг сигнал, постъпил при нас, с безкрайно учудване разгледахме изпратените снимки от . Монтирането на пейките е извършено доста иновативно - краката са укрепени с купчини бетон, без форма и оглед на количество и качество. Нашият потребител пита кой ги е проектирал, кой е одобрил проекта, кой го е изпълнил, кой е приел изпълнението в долупосочения вид и колко е платено за монтажа на пейките по този начин.\r\nПритеснителен сигнал постъпи и относно Според нашия потребител на въпросния участък шансът за ПТП е твърде висок, тъй като тунелът е с дъговидна форма и на самия завой е абсолютно невъзможно лек автомобил да се размине с автобус. \n\r\nВ столичния квартал \"Младост“ след дъждовете от последните дни ни изпратиха снимка от централен . Огромното количество пяна видимо затруднява пресичането на светофара, а източникът му за сега е неясен. \n\r\nОт същия район се оплакаха от : \"От близо 2 години в квартал \"Младост\" 1 има нашествие от вонещици/миризливки - става дума за бръмбара Palomena prasina. За половин час на терасата преброих 36 броя, влизат в апартаментите, кацат навсякъде. Хората, които ползват простор, не ми се мисли в какво състояние прибират прането си. Всички са пропищели! Моля, вземете някакви мерки с пръскане или по друг начин ни помогнете да се оттървем от тях!“ \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.08", "title": "Helpbook: All inclusive в хотел - мръсотия, студ и по 6 пъти ходжата пее"}
{"url": "https://www.dnes.bg/politika/2019/10/08/investicii-razvitie-borisov-vidia-bylgari-koito-se-vryshtat-ot-chujbina.425434", "text": "\nСпоред премиера Бойко Борисов българи, заминали в чужбина се връщата у нас, защото страната ни е прекрасно място за живеене.\n\r\n\"Усилията дават своите резултати - център след център, висококвалифицирани служители\", коментира той при откриването на BOSCH Инженеринг център в София Тех парк, цитиран от правителствената пресслужба. \n\r\nБорисов се похвали, че страната ни продължава да привлича чуждестранни инвеститори и припомни, че само преди дни във Варна беше открит център за споделени услуги на белгийската финансова група KBC, където ще бъдат разкрити над 300 нови работни места. \r\n \r\nПред участниците в церемонията министър-председателят Борисов подчерта, че на територията на София Тех парк се помещава и аутсорсинг центъра на Световната банка, както и че тук ще бъде разположен един от осемте суперкомпютри на ЕС. \n                    \n                    \n                \n                \n                \n                \r\n\"Прави се наука, правят се велики неща и продължава да се изгражда. Усилията ни се възнаграждават\", заяви още премиерът Борисов и допълни, че неслучайно новият председател на ЕК Урсула фон дер Лайен ни определи един прекрасен ресор. \n\r\n\"По-добър ресор не бихме и искали – това е бъдещето – образование, култура, спорт, \"Еразъм+\", университети, и това, което вие правите тук\", изтъкна Борисов при откриването на BOSCH Инженеринг център София. \r\n \r\nЦелта на центъра в София е да се превърне във водещ ИТ глобален софтуерен доставчик на производителите на автомобили. \n\r\nРазработването на софтуер за бъдещото развитие на автомобилостроенето ще постави България на световната карта като важна дестинация за автомобилния бизнес. Това от своя страна би могло да бъде повод за привличане на стратегически инвеститори в България. \n\r\nДо 2023 година в центъра ще заработят над 500 високо квалифицирани инженери.", "date": "2019.10.08", "title": "Инвестиции, развитие... Борисов видя българи, които се връщат от чужбина  "}
{"url": "https://www.dnes.bg/index/2019/10/08/hyrvatskiiat-ilon-mysk-predstavi-nai-byrzata-el-kola.425430", "text": "\n\r\nЕлектрическа суперкола, която може да ускори от 0 до 100 км/ч само за 1,85 секунди и има капацитет да измине близо 540 километра с едно зареждане? Възможно е! Хърватският Илон Мъск - Мейт Римац, представи новия модел Rimac C_Two, който е на път да сложи Tesla в малкия си джоб.\r\nПървият Rimac бе автомобилът, в който Ричард Хамънд едва не умря при снимките на втория сезон на The Grand Tour. Тогава от екзотичният електрически автомобил Concept_One имаше само две бройки.\r\nДнес компанията на 31-годишният Римац, който доскоро произвеждаше батерии за Aston Martin, Renault и Koenigsegg, може да се конкурира с тази на футуристът Мъск. За нея работят близо 600 души, фабриките й се разрастват, а новият модел ще бъде сглобяван на 54 места в Хърватия, като едно от тях е замък от 15-ти век.\r\n                \n                \n                Rimac C_Two има 1914 конски сили и ускорява от 0 до 100 с половин секунда по-бързо от Tesla. Новата суперкола не само може да измине прилично дълго разстояние само с едно зареждане, но е по-добра и в още едно измерение от Tesla – тя има Ниво 4 на автономност. Това значи, че почти може да се кара сама в изключително натоварена обстановка.\r\nСпоред лидера на Porsche, “Rimac е гениален“. Компанията му вече притежава 10% от акциите на хърватската фирма, а сега планира да купи още 5,5%. По думите му, автомобилът ще бъде легенда.", "date": "2019.10.08", "title": "Хърватският Илон Мъск представи най-бързата ел. кола "}
{"url": "https://www.dnes.bg/temida/2019/10/08/sydyt-ostavi-bankovite-obirdjii-v-aresta-te-si-priznaha.425461", "text": "Софийски градски съд постанови най-тежката мярка - задържане под стража, за двамата обвинени за банковия обир в столицата. \n\r\nИ двамата обвиняеми са признали вината си, предаде \"Фокус\".\n\r\n \r\nКражбата стана в събота след 16 ч. в банков офис, който се намира в  сградата на голям хипермаркет на столичния булевард „Европа”. След като  прибрали парите, обирджиите избягали с кола.\n\r\nАвтомобилът им беше намерен опожарен на 10 км от местопрестъплението – в района на село Мрамор.\n\r\nБанковият обир в София е планиран, а обирджиите в продължения на няколко  дни са наблюдавали обекта. Влезли са в офиса без маски, но с наведени  глави, прибрали са парите, избягали са с кола и после са я запалили.\n                    \n                    \n                \n                \n                \n                \r\nКасиерката е обяснила пред разследващите, че е прибрала парите в плик, оставила ги в сейфа, затворила го, но не го заключила.\n\r\nСлед това излязла за кратко и като се върнала, цялата сума била изчезнала. Oт банковия офис са задигнати 185 хил. лв.", "date": "2019.10.08", "title": "Съдът остави банковите обирджии в ареста, те си признаха "}
{"url": "https://www.dnes.bg/stranata/2019/10/08/studyt-otstypva-gradusite-skachat-do-23-c.425431", "text": "През нощта над страната ще преобладава ясно време. След полунощ и в сутрешните часове на места в котловините и низините на Южна България ще се образува мъгла или ниска облачност. Ще бъде почти тихо. \n\r\nМинималните температури ще са между 4 и 9 градуса, на места в котловините и низините - и по-ниски; там ще има слани. В София - около 4 градуса.\n\r\nУтре ще бъде предимно слънчево. Ще духа слаб, в източните райони - до умерен, южен вятър. Дневните температури ще се повишат и максималните ще бъдат между 18 и 23 градуса, в София - около 21 градуса.\n\r\nПо Черноморието ще бъде слънчево. Ще духа до умерен южен вятър. Максимални температури на въздуха: 18-20 градуса. Температурата на морската вода е 19-21 градуса. Вълнението на морето ще бъде 2-3 бала.\n                    \n                    \n                \n                \n                \n                \r\nНад планините ще бъде предимно слънчево. Ще духа умерен, в планинските масиви в Западна България - и временно до силен, запад-югозападен вятър. Максимална температура на височина 1200 метра - около 17 градуса, на 2000 метра - около 10 градуса.\n\r\nВ четвъртък облачността от запад отново ще се увеличи, ще бъде висока и средна. Вятърът временно ще се ориентира от запад. Максималните температури ще бъдат с още 2-3 градуса по-високи.\n\r\nПрез нощта срещу петък и в петък ще има по-значителни увеличения на облачността и на места от запад на изток ще превали, с по-голяма вероятност - в Северна България и планините. Вятърът временно ще стане северозападен и дневните температури слабо ще се понижат. До края на деня облачността над по-голямата част от страната ще се разкъса и ще намалее.\r\n ", "date": "2019.10.08", "title": "Студът отстъпва, градусите скачат до 23°C"}
{"url": "https://www.dnes.bg/business/2019/10/08/klientite-na-astral-holideiz-mogat-da-podavat-iskaniia-za-obezshtetenie.425447", "text": "Започна процеса по подаване на искане за обезщетения за туристите, ползвали услугите на \"Астрал Холидейз\", съобщи застрахователната компания, с която е работил туроператора. \n\r\nКлиентите закупили туристически услуги на подалия документи за обявяване в несъстоятелност туроператор \"Астрал Холидейз Интернешънъл“ АД, могат да се чувстват напълно спокойни, че ще получат финансова компенсация за пропадналите им почивки.\n\n\n\n\r\nБлагодарение на сключената застраховката \"Отговорност на туроператора“ с покритие от 700 000 лв. между ЗК \"УНИКА“ АД и \"Астрал Холидейз Интернешънъл“ АД, потърпевшите клиентите на туроператора ще бъдат обезщетени по реда и условията на Закона за туризма и застрахователния договор.\n                    \n                    \n                \n                \n                \n                \r\nПретенциите могат да бъдат подавани в офис на ЗК УНИКА АД, онлайн на сайта на компанията или на денонощния телефон 0700 11 50. Процесът по завеждане на искове е максимално улеснен с цел бързо обслужване на клиентите. \n\r\nИзисква се единствено попълване на уведомление за настъпила вреда без нужните допълнителни документи. Служителите на компанията обслужват клиентите при нормални условия.\n\r\nСрокът за обработка на документите е 15 работни дни, като от УНИКА въвеждат допълнителни мерки да се изплатят исковете максимално бързо. \n\r\nСпешно ще се разглеждат претенции на клиенти, на които им предстоят пътувания до края на седмицата.\r\n \r\n ", "date": "2019.10.08", "title": "Клиентите на \"Астрал Холидейз\" могат да подават искания за обезщетение"}
{"url": "https://www.dnes.bg/kino/2019/10/08/ne-viarvaite-na-amerikancite-jokera-e-brilianten.425472", "text": "\n\r\n\"Жокера“ не е филм, който ще се хареса на всички. Но все пак – нито един филм не е направен, за да се хареса на всички. \r\nВеднъж чух един човек да казва, че ще осъзнаем, че светът се побърква, когато комедиантите му спрат да се смеят. Тод Филипс е известен със своите комедии - “Поредният ергенски запой“, \"Път с предимство“, \"Старата школа“.\r\nАла самият той признава, че вече му е трудно да прави комедии, тъй като повечето хора се страхуват да не обидят някого. \"Как спориш с 3000 човека в Twitter? Не можеш“, заяви той в едно от интервютата си.  Така в свят, който е изгубил чувството си за хумор, се стига до \"Жокера“... Филм за комиксов герой, който обаче няма нищо общо с натруфеният свят на филмите, направени по комикси.\r\n                    \n                    \n                \n                \n                \n                Той е мрачен, смразяващ, неудобен, въздействаш. С една дума – брилянтен. \"Жокера“ предава чувства на неудобство. Трудно стоиш спокойно на седалката в киното. Стомаха ти се свива. Кожата ти изтръпва. Точно заради това публиката във Венеция аплодира осем минути на крака филма.\r\nИсторията на Артър Флек се различава много от тази на оригиналния Жокер в комиските на DC. До сега Батман и неговият най-голям враг вървяха ръка за ръка, но Филипс взима доброто решение да дистанцира Артър от Брус Уейн. Разбира се, семейство Уейн имат централна роля в лентата, но в нито един момент не се загатва, че Брус ще се превърне в Батман. Всъщност, във филма няма нито един прилеп.\r\nТод Филипс се гмурка дълбоко в психологията на Артър Флек. По-голямата част от филма е посветен именно на него – мъжът с психически проблеми, който животът удря под кръста непрестанно. Едва към края на лентата Флек се трансформира напълно в Жокера.\r\n\"Какво получаваш, когато пресечеш пътя на психично болен самотник с този на общество, което го изоставя и го третира като боклук? Получаваш това, което заслужаваш...“, декламира  Жокера от големия екран. Още преди да тръгне официално по кината, филмът предизвика недоволството на много хора, главно в САЩ. Появи се страхът, че лентата поставя на пиедестал култура, изпълнена с насилие и дори я оправдава.\r\nНо “Жокера“ не иска от вас да симпатизирате на Артър и да оправдаете кървавите му изблици на агресия. Не иска да го съжалявате или да го разбирате. Напротив – Филипс показва, колко болно е нашето общество и повдига много важни въпроси на деня – грижим ли се за онези, които имат нужда от нас, отнасяме ли се добре с непознатите, защо пистолети се разменят свободно, най-вече в САЩ? Все пак, хората се засягат най-много, когато някой им натика истината в очите, нали така?\r\nДори и след излизането на филма, ревютата на повечето леви и либерални медии в Америка бяха брутални.\r\n\"Ужасен“, \"плосък“, \"глупав“, бяха само част от епитетите използвани по адрес на филма. Но \"Жокера“ не е нито едно от тях. Той умело ни показва една реалност, в която обществото идолизира онези, които тъпчат по-слабите от тях и ако не започнем да се грижим един за друг, подобна крайност не е изключена, не е и оправдана.\r\nРазбира се, тази интерпретация на Жокера нямаше да е възможна без страхотния Хоакин Финикс. Всеки път, в който той се смее неконтролируемо от екрана, можеш да видиш болката в очите му. Дори да я изпиташ физически.\r\nФизически усещаш и слабото му тяло, което се извива майсторски в неестествени ъгли и танцува под звуците на невероятния саундтрак, създаден от композиторите само по сценария на филма, още преди да е заснет и първия кадър.\r\nФиникс е майстор, който със сигурност ще заслужи своя Оскар. Ако Академията реши да му го даде, разбира се. Няма да е изненада, ако политически коректната филмова сбирка, която вече значи все по-малко и по-малко за света на киното, реши да се подведе по мнението на обществото, което не иска да приеме, че светът ни се превръща в едно страшно място и виновни сме само самите ние.\r\nВсичко това е гарнирано с прекрасна операторска работа от Лорънс Шер. Визуално филмът е безупречен и показва мрачния Готъм, такъв, какъвто винаги сме си го представяли в комиксите.\r\nИ като заговорихме за Готъм, наистина ли той е толкова мрачен? Още от самото начало Артър Флек ни е представен като разказвач, на който не можем да имаме доверие. Поредица от събития във филма продължават да ни навеждат на мисълта, че част от моментите в живота на Флек се случват единствено и само в неговата глава. \r\n\r\nВ последната сцена на \"Жокера“ виждаме Артър в психиатричната клиника \"Аркам“. Стените, подът, тавана – те са напълно бели и чисти. Подобно на началото на филма, той говори с психиатърка, която много прилича на онази, която чува репликите \"Имам само негативни мисли“.\r\nНо това не е първият път, в който виждаме \"Аркам“. В останалата част от филма стените на клиниката са жълти, цялата е мръсна и мрачна. Кое е реалност?\r\nВъзможно ли е целият филм да е представял измислиците в главата на един луд и белият „Аркам“ да е истинската болница? „Имам само негативни мисли“, може и да обяснява, защо целият Готъм е толкова мрачен – така го вижда Флек.\r\nВъзможно е последната сцена всъщност да представя Жокера, много по-рано или много по-късно от времевата линия, в която се развива филма.\r\nНо в края на краищата, в края на лентата, дори самият Жокер не знае какво е истина и какво не.", "date": "2019.10.08", "title": "Не вярвайте на американците... \"Жокера\" е брилянтен! "}
{"url": "https://www.dnes.bg/crime/2019/10/08/bolno-dete-e-s-20-izgarianiia-pri-pojar-v-lom.425444", "text": "Момче на 12 години от Лом e пострадало при пожар, съобщиха от Областната дирекция на МВР в Монтана.\r\nПоради заболяване детето се придвижва с инвалидна количка.\r\nВчера по невнимание момчето е бутнало електрическа печка, тя е запалила килима и при опита си да загаси пожара момчето е обгоряло. То е получило 20% изгаряния, предимно по краката и е настанено е в болница.\r\nСъседи са видели пламъците и са повикали пожарна. Пристигналите на място пожарникари бързо са угасили огъня и са извели детето. По случая е образувано досъдебно производство, уточниха от полицейската дирекция в Монтана.\r\n ", "date": "2019.10.08", "title": "Болно дете е с 20% изгаряния при пожар в Лом"}
{"url": "https://www.dnes.bg/politika/2019/10/08/predlojenie-osem-usloviia-kym-skopie-za-pokanata-za-es.425453", "text": "Македонският научен институт настоява пред българското правителство да постави осем задължителни условия за правителството в Скопие във връзка с предстоящата покана на Република Северна Македония за ЕС.\n\r\nТова се заявява в декларация на Института относно членството на Р Северна Македония в ЕС, представена от председателя на Института доц. Александър Гребенаров.\n\r\nУсловията, посочени в нея, са да се признаят българските корени на мнозинството от населението в историко-географската област Македония, включително и в пределите на днешната Р Северна Македония, да се осъдят политическите убийства и репресии срещу българи след 1944 г., да се променят учебниците и помагалата, да се отстранят надписите върху паметници и музейни експонати с антибългарско съдържание, да се преосмислят националните празници, насочени неправомерно срещу българите и българската държава.\n\n\n\r\n                    \n                    \n                \n                \n                \n                Други задължителни условия според Института трябва да са преустановяване на езика на омразата към българите в медиите, да се признае, че официалният език според конституцията на Р Северна Македония е формиран на основата на български говори, както и да се предоставят граждански и политически права на българите, еднакви с правата на другите етноси в Р Северна Македония с включването им в конституцията.\n\r\nМакедонският научен институт призовава правителствата на двете държави да започнат директен политически диалог в духа на подписания договор и да не допуснат противоречията между Р Северна Македония и България да се превърнат в проблеми на ЕС, пише още в документа, цитиран от БТА.\n\r\nДоц. Георги Николов, заместник-председателят на Института, отбеляза важността на написаното в учебниците, тъй като съдържанието им оставя трайна следа в съзнанието. Обикновеният човек е манипулиран не само с медиите, но и с учебния материал, коментира той. Според него трябва да се обърне внимание и на музеите и начина, по който те представят историческите факти.\n\r\nЖурналистът Коста Филипов отбеляза проблема с езика на омразата. Проф. Нина Дюлгерова коментира, че битката за историята е битка за българското поколение, което идва след нас и допълни, че българите са много толерантни.\r\n ", "date": "2019.10.08", "title": "Предложение: Осем условия към Скопие за поканата за ЕС"}
{"url": "https://www.dnes.bg/akoshtete-vqrvaite/2019/10/08/test-s-kartini-razkriva-kakvo-triabva-da-promenite.425355", "text": "В живота на всеки от нас настъпва момент, в който се чувстваме сякаш сме спрели на едно място. Не виждаме път пред себе си. Днес споделяме с вас един тест с 4 картини. Изберете си една от тях и вижте какво трябва да промените.\r\n1. Отървете се от онова, което ви пречи да блеснете\r\nДошло е време да елиминирате от живота си онова, което ви дърпа назад. Твърде много сте се фокусирали върху проблемите. Ако има нездравословни взаимоотношения, които ви пречат да се отпуснете, да продължите напред, незавършени неща, време е да ги разрешите. По този начин ще отворите място за нещо ново и по-добро в живота си. Не се притеснявайте, слушайте интуицията си.\r\n2. Сега всичко е във вашите ръце\r\n                    \n                    \n                \n                \n                \n                Ако на този етап се намирате в сложна ситуация, крайният резултат от нея е във вашите ръце. Вашите решения и действия ще бъдат определящи и нищо не може да ви спре да получите желаното. Вярвайте в себе си, защото вече имате всичко необходимо, за да осъществите плановете си. Но е важно да не очаквате някой друг да се заеме с нещата вместо вас.\r\n", "date": "2019.10.08", "title": "Тест с картини разкрива какво трябва да промените"}
{"url": "https://www.dnes.bg/notifikacii/2019/10/08/stotici-ostanaha-bez-knijki-sled-oktoberfest-zaradi-trotinetki.425419", "text": "Стотици германци останаха без шофьорски книжки след Октоберфест. Причината - всички те решили да се приберат след вечер, изпълнена с много бира, не с такси а с електрически скутер.\r\nПо данни на полицията в Мюнхен, 414 души били хванати да карат ел.тротинетки под въздействието на алкхол, а на 254 от тях било отнето свидетелството за управление на автомобил. 32 пъти се наложило на полицията да предотвратява пияни хора да се качват на скутерите.\r\nВ Германия електрическите тротинетки бяха легализирани през юни. Те се класифицират като моторно превозно средство. Това означава, че за тях се прилагат всички закони, отнасящи се до шофирането под въздействието на алкохол. Но някои германци разбраха това по трудния начин по време на най-големия бирен фестивал в света.\r\n                \n                \n                Полицията признава, че скутерите представлявали ново предизвикателство за тях по време на Октоберфест, който продължава от 19 септември до 4 октомври. Тъй като и в Германия хората изоставят тротинетките си където им скимне, по време на фестивалът, създателите на приложението били принудени да забранят на потребителите си да освобождават тротинетките докато са в района на Октоберфест. Всяка вечер служители прибирали множество оставени скутери край фестивала.\r\nВластите по цял свят се опитват да намерят начин да се справят с електрическите скутери.\r\n ", "date": "2019.10.08", "title": "Стотици останаха без книжки след Октоберфест заради... тротинетки"}
{"url": "https://www.dnes.bg/crime/2019/10/08/kamion-s-praseta-se-preobyrna-shofioryt-bil-piian.425465", "text": "Камион, превозващ прасета, се преобърна на км 224 на магистрала \"Тракия\" в посока София в района на село Пшеничево, съобщи bTV.\r\n\r\nОт полицията съобщиха, че шофьорът се е качил зад волана пиян – дрегерът е отчел 1,83 промила.\r\n\r\nЖивотните останаха блокирани в камиона.\r\n\r\nДвижението в района беше затруднено, като колите се наложи да се придвижват само в изпреварващата лента.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.08", "title": "Камион с прасета се преобърна, шофьорът бил пиян "}
{"url": "https://www.dnes.bg/temida/2019/10/08/prikliuchi-razsledvaneto-sreshtu-kmeta-na-septemvri.425455", "text": "Специализираната прокуратура приключила разследването за умишлена безстопанственост срещу кмета на Септември Марин Рачев. От съобщение до медиите става ясно, че след около месец делото вече ще е в съда.\n\n\r\n\r\nЗаедно с Рачев са обвинени и трима общински служители - заместник-кметът Явор Митев, специалистът в \"Инвеститорски контрол\" Станой Милов и директорът на Дирекция \"Транспорт и околна среда\" Ангел Бончев, пише БТА. \r\n\r\nМарин Рачев е привлечен към наказателна отговорност за това, че за времето от май 2017 г. до август 2018 г. не е упражнил контрол върху общинските служители Милов и Бончев, на които е възложено отчитането на обществено имущество - те подписали приемо-предавателни протоколи за строително-монтажни работи, без да са реално изпълнени. \r\n\r\nСтава дума за обществена поръчка за ремонт на пътна и улична мрежа на територията на общината за близо 255 000 лева.", "date": "2019.10.08", "title": "Приключи разследването срещу кмета на Септември"}
{"url": "https://www.dnes.bg/notifikacii/2019/10/08/arestuvaha-zapodozrian-za-ubiistvoto-na-feldshera-v-oreshnik.425483", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗадържан е заподозряният за убийството на фелдшера в тополовградското село Орешник, съобщава \"Фокус\", като се позовава на информация на МВР. \nОсновният заподозрян е бившият рейнджър във Френския чуждестранен легион Иван Пачелиев - Димончето, на 37 години.\r\nЗа успешния край на акцията с участието на жандармерия, СОБТ, служители на ОД на МВР - Хасково, на \"Гранична полиция\" и Института по психология на МВР съобщи на брифинг главният секретар на МВР Ивайло Иванов.\r\nНеговото име нашумя през февруари миналата година, когато при опит да му бъде връчена призовка той първо се барикадира в дома си и след това стреля по полицаи. На следващия ден 20 февруари Пачелиев бе задържан при масирана полицейска акция с участието на групата \"Кобра\" и СОБТ, след което му бяха повдигнати обвинения за хулиганство и притежаване на незаконно оръжие. Той впоследствие бе освободен под гаранция от 5000 лева.\r\n                \n                \n                Както Dnes.bg съобщи, тази сутрин бе открит труп на мъж в здравната служба на село Орешник, община Тополовград. Полицията веднага пое разследването на убийството, а тялото е на 72-годишния фелдшер на селото.\n\r\nСигналът за трупа е бил подаден между 10,30 и 11 часа днес от кмета на населеното място Тодорка Арнаудова.", "date": "2019.10.08", "title": "Арестуваха заподозрян за убийството на фелдшера в Орешник"}
{"url": "https://www.dnes.bg/obshtestvo/2019/10/08/blokiraha-lekarstva-za-bolki-v-stomaha-kancerogenni-li-sa.425463", "text": "Изпълнителната агенция по лекарствата /ИАЛ/ и притежателите на разрешения за употреба /ПРУ/ на лекарствените продукти, съдържащи ранитидин, са блокирали наличните на българския пазар количества от тези лекарствени продукти. Това съобщиха от ИАЛ.\n\n\n\r\nБлокирането се извършва като превантивна мярка по повод започналия от Европейската агенция по лекарствата /ЕМА/ преглед на лекарствените продукти, съдържащи ранитидин заради съмнение за възможна контаминация с нитрозамини /NDMA/ в активните вещества, от които са произведени. Съмнението произлиза от предоставени данни на частни лаборатории извън територията на ЕС.\n\r\nВъпреки, че ЕМА изрично подчерта, че няма препоръка за прекратяване на употребата на ранитидин-съдържащи лекарствени продукти, повечето ПРУ в ЕС и в трети страни предприемат спиране на продажбите на тези лекарствени продукти като предпазна мярка, допълниха от ИАЛ.\n                    \n                    \n                \n                \n                \n                \r\nРанитидин е активно вещество, което се използва за намаляване на производството на киселина в стомаха при болни със стомашна язва или гастроезофагеален рефлукс, а NDMA е класифициран като вероятен канцероген при хора въз основа на изследвания върху животни. Той присъства в някои храни и в някои източници на вода, но не се очаква да причини вреда при поглъщане в малки количества.\n\r\nПациентите не следва да преустановят лечението с ранитидин, без да се консултират с лекаря си, тъй като рискът от спиране на лекарството е значително по-голям от риска от продължаване на приема до следващата консултация с него. На пазара има други лекарства с други активни съставки, които имат същите терапевтични показания, припомниха от ИАЛ.", "date": "2019.10.08", "title": "Блокираха лекарства за болки в стомаха, канцерогенни ли са? "}
{"url": "https://www.dnes.bg/obshtestvo/2019/10/08/mamolozi-iskat-skok-na-klinichnata-pyteka-za-rak-na-gyrdata.425487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Световния месец за борба с рака на гърдата хирурзи–мамолози представиха своите предложения за промяна на цените на клиничната пътека за лечение на онкозаболяването, която в момента е 1300лв. По данни на Световната здравна организация в България тази диагноза се поставя на над 4 000 жени годишно. \n\nКогато чуят диагнозата \"рак на гърдата\" повечето жени смятат, че операцията е неизбежна. В последните години обаче тя не е водещият метод за лечение на опасната болест. \n\r\n\"Имунотерапията е най-новият метод за лечение на тези заболявания и тези лекарства, които се вкарват в организма на пациента, събуждат имунитета на човека, за да се справи с туморните клетки\", споредя онкологът д-р Росица Кръстева.\n                    \n                    \n                \n                \n                \n                \r\nПървото и най-важно нещо обаче е първоначалната диагностика.\n\r\nХирурзи-мамолози предлагат разделяне на две на клиничната пътека за лечение на рака на гърдата, като биопсията да бъде обособена в отделна такава на стойност 800 лева. \n\r\nОт фондация \"Експерти срещу рака\" настояват Здравната каса да поеме и гръдните импланти. \n\r\nВсички предложения ще бъдат внесени в Българския лекарски съюз и Здравната каса, ", "date": "2019.10.08", "title": "Мамолози искат скок на клиничната пътека за рак на гърдата"}
{"url": "https://www.dnes.bg/index/2019/10/08/viunsdorf-malkata-moskva-v-syrceto-na-iztochna-germaniia.425402", "text": "\n\r\nНа около 40 километра от Берлин се намира малкото градче Вюнсдорф. То е дом на 6000 души.  Но преди 30 години в него живеят над 80 хиляди души. 75 хил. от тях са мъже, жени и деца дошли от Съветския съюз.\r\nВъв Вюнсдорф е намира една от най-големите военни бази в Европа и един от най-големите лагери на Червената армия извън СССР. Той бил толкова голям, че бил познат като \"Малката Москва“ - всеки ден редовни влакове тръгвали към руската столица. Вътре в базата имало училища, магазини, болници и места за отдих.\r\nВюнсдорф става лагер на Съветския съюз след погрома на нацистка Германия в края на Втората световна война. Но неговата история като военен лагер започва още преди 70 години.  Преди да се появят първите бараки, мястото било тренировъчно стрелбище за Пруската армия. После се появила железопътната линия, а до началото на Първата световна война Вюнсдорф вече бил дом на 60 хил. войници и най-голямата база в Европа.\r\n                \n                \n                През 1935 година мястото се превръща в централно управление на Вермахта. Под ръководството на Хитлер Вюнсдорф се превръща в мощна военна крепост. Нацистите строят под базата подземни тунели, стаи за комуникация и бункери, които да ги предпазят от падащите бомби. Нарекли ги \"Цепелин“. Войната приключила, дошла Червената армия...\r\nКогато руснаците поемат контрола над Вюнсдорф, източногерманците започват да наричат лагера „Забранения град“. Съветските войници спират целия трафик към и и около базата си. Издигат статуя на Ленин в двора, украсяват стените си с картини от дома.\r\n“Присъствието на съветски войници в Източна Германия било зашеметяващо, казва кореспондентът на BBC в Москва Стийв Росенбърг. - Във Вюнсдорф имало 800 гарнизона, половин милион съветски войници. За Москва, това била ключова точка в Европа.“\r\nНо през 1989 година пада Берлинската стена. Желязната завеса се вдига, а съветската империя започва да се разпада. Тогава Москва прибира своите войници обратно у дома. След себе си те оставят 98300 патрона, 47000 боеприпаси и боклук, включително химикали, масло, стара боя, гуми, батерии и азбест.\r\nХладилници, телевизори и всякаква електроника също били изоставени в магазините. Семействата трябвало да си тръгнат толкова бързо, че дори не взели цялата си покъщина. Някои оставили и домашните си любимци, чиито скелети и до днес могат да бъдат открити във Вюнсдорф. Москва вярвала, че силата и влиянието й ще остане завинаги в Източна Германия, ала съдбата отредила базата да остане напълно изоставена.\r\nДнес я посещават само фотографи и хора, които обичат да се разхождат из изоставени сгради. По стените й още личи присъствието на СССР – картини с комунистическа пропаганда и съветски монументи показват какъв е бил живота в съюза. Залепени вестници са използвани като основа за полагането на тапети, заглавията им още могат да бъдат разчетени.\r\n\"Тръгнахме си с чувство на голяма историческа несправедливост. Ние и нашите западни съюзници бяхме стигнали Германия по едно и също време, но ние бяхме единствените, които напускаха страната, казва пред BBC последният руски войник, който напуска Германия през 1994 г. Антон Терентиев. - Страната, която помогна най-много за побеждаването над фашизма си тръгна. Но другите останаха. Защо?“", "date": "2019.10.08", "title": "Вюнсдорф – Малката Москва в сърцето на Източна Германия"}
{"url": "https://www.dnes.bg/zvezdi/2019/10/08/heili-biibyr-s-prikazna-roklia-za-svatbata.425469", "text": "Седмица след като официално Хейли и Бийбър сключиха брак за втори път на пищна церемония, Хейли Болдуин сподели детайлни кадри на своята сватбена рокля.\r\nТоалетът е изцяло в бяло, а нейн дизайнер е Върджил Абло. Булката избра описваща тялото кройка с гол гръб и А-линеен силует, който се допълва от огромен шлейф, дълги ръкави и перлени инкрустации.\r\n\r\nТози надпис се открои в края на шлейфа, изписан с обемни бели букви и създаващ неописуемо усещане за романтика и безрезервна любов.\r\n„Благодаря ви, че вдъхнахте живот на моята визия и че създадохте роклята на мечтите ми. Ти и екипът ти Off White сте страхотни и аз съм безкрайно благодарна, че носих вашето красиво творение“, написа в знак на благодарност Хейли Бийбър.\r\n                    \n                    \n                \n                \n                \n                Освен забележителната рокля, Хейли се спря и на тоалет на Vivienne Westwood за репетицията на сватбата.\r\n", "date": "2019.10.08", "title": "Хейли Бийбър с приказна рокля за сватбата"}
