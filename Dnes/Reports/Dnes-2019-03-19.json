{"url": "https://www.dnes.bg/business/2019/03/19/moje-li-dve-bolni-banki-da-napraviat-edna-zdrava.405081", "text": "Германия все пак излезе с решение на дълбоките проблеми в една от най-големите световни банки: да я направи част от още по-голям проблем. Хората, които съблюдават финансовата система на Европа, трябва да са готови за последствията, ако този план не свърши добре, коментира Bloomberg възможната сделка за сливане между базираната във Франкфурт Deutsche Bank и конкурента ѝ Commerzbank - ход, който Министерството на финансите на Германия насърчава от месеци.\r\nРезултатът ще бъде гигант с активи от около 1,8 трилиона евро, което се равнява на повече от половината от годишната икономическа продукция на Германия. Обединената банка ще бъде трета по големина в Европа след британската HSBC и френската BNP Paribas.\r\n                    \n                    \n                Сделката е краткосрочен отговор на един политически взривоопасен въпрос - какво да правим с една страдаща, но системно важна финансова институция? След поредица от неуспешни усилия за преструктуриране Deutsche Bank се превърна в нещо, което собственият ѝ финансов директор описва като „порочен кръг от спадащи приходи, перманентно повтарящи се разходи, понижаване на рейтингите и увеличаване на разходите за финансиране“, засилвани от многобройни международни проверки на регулатори за пране на пари. Предложеното сливане ще осигури краткотрайна почивка, но е малко вероятно да се решат основните проблеми.\r\nКомбинираната банка ще бъде в състояние да свие разходите си чрез съкращаване на персонала. Сделката обаче няма да намали конкуренцията от стотици регионални банки от публичния сектор, които предоставят сравнително евтино финансиране. Това няма да помогне на Deutsche да разбере как да се справи с правните си проблеми и няма да ѝ помогне да съживи или да се освободи от инвестиционното си банкиране. Всъщност, усложненията от сливането имат потенциала да отклонят вниманието от реалните проблеми, които трябва да бъдат разгледани от двете институции и от цялата банкова индустрия на Германия.\r\n", "date": "2019.03.19", "title": "Може ли две болни банки да направят една здрава? "}
{"url": "https://www.dnes.bg/notifikacii/2019/03/19/10-dni-predi-brexit-es-speshno-regulira-pravilata.405099", "text": "Европейският съюз прие серия регламенти, които уреждат функционирането на различни сектори в случай на напускане на Великобритания без сделка.\r\n10 дни преди насрочената дата на развода европейските министри на ЕС гласуваха нови регламенти за транспорта, социалните плащания, стипендиантите на програма “Еразъм”, рибарите и стоките с двойна употреба. Те ще се прилагат, ако до края на месеца Великобритания се ангажира със същите мерки спрямо ЕС.\n\r\nСъюзът ще удължи лицензите на влаковете “Евростар” които свързват Лондон с Париж, Брюксел и Амстердам с 3 месеца. Британските авиокомпании, имащи слотове на летища в ЕС, ще могат да ги използват при същите условия за още 12 месеца, а лицензите за безопасност - с 9 месеца. При автомобилните превози на товари удължението е за 9 месеца. До края на годината британските рибарски кораби ще бъдат приемани в европейските пристанища, а рибарите, които прекратяват дейността си заради затварянето на британските води ще могат да разчитат на помощ от европейския рибарски фонд.\r\nСъгласно новите правила, започналите обучение по студентския обмен “Еразъм” ще могат да го завършат като ще получават договорените средства за това. Трудовите стажове на британците в ЕС и на европейците, работили на Острова преди Brexit ще продължат да се зачитат. Регламентът обаче не покрива прехвърляемостта на социалните обезщетения.\n                \n                \r\nПредстои ЕС да приеме още два регламента - за краткосрочните визи и за задълженията на Лондон към европейския бюджет след напускането.\n\r\nМеждувременно европейските министри обсъдиха искане за евентуално удължаване на Brexit. Темата ще се дискутира на срещата на върха на ЕС в четвъртък, ако дотогава Тереза Мей поиска повече време. Според дипломати, ЕС би бил склонен на дълга отсрочка, ако Великобритания приеме, че договорените вече условия за напускане няма да се предоговарят. Удължаването на Brexit може да е по-кратко, ако Лондон иска само време, за да намери решение как да процедира, след като британският парламент отхвърли, както сделката за напускане, така и излизане без сделка.\n\r\nЕС може да даде неопределено по срок удължение на напускането при мотивирано искане от страна на Обединеното кралство, като за решението е необходимо единодушие на оставащите 27 страни.\n\r\nСпоред главния преговарящ за Brexit Мишел Барние ЕС ще прецени евентуално искане, след като види мотивите и прецени какви ще са последствията от удължаване на Brexit, тъй като “това ще означава отлагане на несигурността”. Барние заяви, че европейските лидери ще искат да видят конкретен план от Обединеното кралство преди да вземат решение дали да приемат евентуално искане за удължаване на оставането на Лондон в Съюза след 29 март. \n\r\nЕС продължава да държи на сделката си като “единствената възможност за регулирано оттегляне на Великобритания”. Барние посочи, че като уважителни причини могат да се смятат искане на повече време за ратифицирането на сделката или пък промени в политическата декларация, която очертава бъдещите отношения, но не самото споразумение за раздялата.\n\r\n“Не искаме в края на евентуална отсрочка да се окажем в същата ситуация като днес”, заяви главният преговарящ на Съюза.\n\r\nТой предупреди, че отлагане без конкретен план ще увеличи икономическите щети за ЕС поради несигурността и може да има и “политическа цена” за Съюза.\n\r\nТереза Мей съобщи след заседание на правителството, че ще пише до председателя на Съвета на ЕС Доналд Туск с искане за отлагане на напускането заради задънената улица, до която стигна британският парламент. Очаква се тях да поиска отсрочка до 30 юни и възможно ново отлагане до 2 г. Това ще означава, че в Обединеното кралство ще има избори за Европейски парламент на 23-26 май.", "date": "2019.03.19", "title": "10 дни преди Brexit ЕС спешно регулира правилата"}
{"url": "https://www.dnes.bg/zvezdi/2019/03/19/i-po-malkiiat-sin-na-bekym-s-izvestno-gadje.405085", "text": "След като Бруклин Бекъм замени бившата си приятелка – Клоуи Грейс Мориц с модела Хана Крос, стана ясно, че по-малкият му брат Ромео също излиза с известно момиче.\n\r\nВторият син на Дейвид и Виктория Бекъм се среща с Мили Боби Браун от сериала \"Странни неща\" на Нетфликс, предаде Daily Mail.\n\r\nОказа се, че Виктория Бекъм не била против тяхната връзка и дори била върл фен на актрисата.\n\r\nСпоред The Sun, 16-годишният Ромео и 15-годишната Мили се срещат отскоро и не спират да афишират любовта си. Двамата се запознали през 2016 г. на събитие, посветено на 70-годишнината на УНИЦЕФ, където актрисата и Дейвид Бекъм биват отличени.\r\nПродължават да поддържат връзка в социалните мрежи, която постепенно преминала в нещо по-сериозно. Пред изданието, източник близък до двамата разкрил, че връзката им е в начален етап.\r\n                    \n                    \n                Повече подробности по темата четете в ", "date": "2019.03.19", "title": "И по-малкият син на Бекъм с известно гадже"}
{"url": "https://www.dnes.bg/business/2019/03/19/rodni-firmi-falirat-pri-smiana-na-ikonomicheskiia-model.405060", "text": "Възприетият в България икономически модел след началото на Прехода никога не е давал резултати. Смяната му е добра идея, тя обаче ще доведе много компании до фалит. Това каза , , в ефира на .\r\n\"От доста време насам българската икономика разчита на външния пазар. Това донякъде е добре, но не и когато се очаква икономически застой и средата е толкова несигурна – Великобритания се колебае за начина, по който да напусне Европейския съюз (ЕС), а страни като Франция и Германия се опитват да крепят устоите на блока с нови споразумения\".\r\n                    \n                    \n                Според госта тази несигурна среда поражда необходимост външният пазар да бъде заменен от вътрешния, което обаче изисква увеличение на заплатите и съответно - на покупателната способност на гражданите.\r\n\"При ръст на работните възнаграждения ще има фирми, които няма да могат да осигурят заплатите, които служителите ще искат. Това ще доведе до освобождаването на ресурс, който да се вложи в създаването на нови дружества, които ще стартират качествено ново производство. Процесът ще е болезнен, тъй като той ще премине през фалита на множество компании. Пазарната икономика обаче е точно това\", посочи той.\r\nСарийски отбеляза, че рецесия предстои и ефектът ѝ ще е по-тежък от този на предишната криза от 2008 г.\r\n\"От 2009 г. насам реално няма нещо, което да поддържа икономиката, освен печатането на пари\". Според госта новата криза ще \"охлади\" и пазара на недвижими имоти у нас.\r\n\"При ниските лихви и миграцията на все повече хора към големите градове, увеличението на цените на жилищните имоти е неизбежно. Проблемът е, че горивото, което движи този процес, е напът да свърши\", добави гостът.\r\n.", "date": "2019.03.19", "title": "Родни фирми фалират при смяна на икономическия модел? "}
{"url": "https://www.dnes.bg/health/2019/03/19/za-kakvo-e-polezna-himalaiskata-sol.404986", "text": "Розовата хималайска сол несъмнено е една от най-популярните в последно време. Въпреки че много хора смятат полезните ѝ свойства за пресилени и съмнителни, тя заслужава специално място на трапезата като заместител на традиционната готварска сол, богата предимно на натрий.\r\nПолзите от хималайската сол надхвърлят нейните стандартни употреби. Тя помага в разкрасяването, подмладяването на кожата, отпускането и релаксацията. Можете да я добавите във ваната си, да си направите маска за лице или коса с нея, да накиснете уморените си крака.\r\n\r\nИзвлича се от Хималаите в частта им откъм Пакистан. Тя е натурално розова и рядко се налага допълнително оцветяване. Цветът си хималайската сол дължи на богатото наличие на широка гама микроелементи, най-вече магнезий и калий.\r\n                    \n                    \n                Освен че богатството на тези важни минерали прави хималайската сол полезна в контрола на кръвното налягане, тя има и други ползи за здравето и красотата.\r\n\r\nНаправете си баня за крака с хималайска сол. Тя ще помогне на кожата да запази влагата вътре в клетките, което прави усвояването на минералите по-качествено. Ако желаете можете да добавите магнезиеви люспи към горещата вана с хималайска сол. Това ще направи усвояването на елементите още по-добро.\r\n\r\nОткраднете си малки моменти на свежест и блаженство благодарение на хималайската сол. В подходяща бутилка с дозатор за спрей смесете 1 с. л. хималайска сол с 1 ч. л. лавандулово масло, мента или евкалипт. Долейте шишето с вода. Разклатете и завийте капачката. Можете да се спасите от лятната жега с помощта на този спрей.\r\n", "date": "2019.03.19", "title": "За какво е полезна хималайската сол? "}
{"url": "https://www.dnes.bg/obshtestvo/2019/03/19/smetnata-palata-pita-partiite-se-baviat-koga-shte-se-otchitat.405082", "text": "Две седмици преди крайния срок отчети са подали само 29 партии от всички 131 регистрирани, съобщават от Сметната палата и напомнят за задължението по закон.\r\nФинансовите отчети трябва да се представят в Сметната палата на хартиен и електронен носител. Това задължение се отнася за всички регистрирани партии, които не са прекратили дейността си с влязло в сила решение на Софийския градски съд.\r\nПрез 2018 г. е прекратена дейността на 19 партии по информация от регистъра на политическите партии в Софийския градски съд.\r\nДо 15 април Сметната палата ще публикува на интернет страницата си представените от политическите партии финансови отчети за 2018 г. и списъците на дарителите им, наименованията на партиите, които не са подали отчети в срок, както и списък на партиите, получили държавна субсидия през предходната година.\n                    \n                    \n                \r\nАко партиите не се отчетат в срок, имуществената санкция е от 5 000 до 10 000 лв., губи се и правото на държавна субсидия до провеждането на следващи избори за народни представители.\r\nИма и възможност Софийският градски съд да постанови разпускане на политическата партия, когато не са представени годишни финансови отчети в Сметната палата за две последователни години.\r\n ", "date": "2019.03.19", "title": "Сметната палата пита: Партиите се бавят, кога ще се отчитат?"}
{"url": "https://www.dnes.bg/notifikacii/2019/03/19/jylti-jiletki-nahluha-pri-britanskiia-iuridicheski-syvetnik.405100", "text": "Протестиращи с жълти жилетки нахлуха днес в офиса на Джефри Кокс, главния юридически съветник на британското правителство, намиращ се в центъра на Лондон, предаде Ройтерс, цитиран от БТА.\n\r\nТелевизионни кадри показаха протестиращите пред сградата, развяващи знамена, а лондонският всекидневник \"Ивнинг стандард\" съобщи, че те скандирали за оставката на Кокс.\n\r\nЛондонската полиция съобщи в Туитър, че е получила искане за нейната намеса с уточнението, че протестиращите са в офиса на Кокс. \"Полицаите са на място и действат. Засега няма арести\", се казва в поста на полицията в Туитър.\n\r\nОбстановката в и около сградата остава неясна. Няма коментар от офиса на Кокс, който изигра водеща роля в преговорите с Европейския съюз за постигането на споразумението за Брекзит между премиерката Тереза Мей и Брюксел. \n                \n                \r\nИменно той бе човекът, който даде оценката, че юридическите рискове относно т.нар. ирландски предпазен механизъм по границата остават непроменени, въпреки допълнителните гаранции, предоставени от ЕС. \n\r\nТова негово становище беше ключовата причина депутатите в долната камара на парламента решително до отхвърлят споразумението при второто му гласуване миналата седмица.", "date": "2019.03.19", "title": "Жълти жилетки нахлуха при британския юридически съветник"}
{"url": "https://www.dnes.bg/science/2019/03/19/ucheni-kartografiraha-okeanskoto-dyno-ima-10-000-planini.405026", "text": "Повече от 5000 неизвестни досега подводни планини бяха включени в най-пълната карта на океанското дъно, съставена от учени от института \"Скрипс\", съобщи в. \"Индипендънт\".\nПланините са открити по данни от спътници, които регистрират и най-малките промени в океанската повърхност, дължащи се на подводни структури.\n\r\nТочният брой на подводните планини не е известен, но вероятно е към 10 000.\n\r\nКартата ще послужи за прогнози на промените в климата и за корабоплаването. През 2005 г. американска ядрена подводница се сблъска с пълна скорост с неизвестен подводен връх край Гуам и това показа до каква степен океанската среда е неизследвана, пише БТА. \n                    \n                    \n                \r\nНовите технологии помагат много за картограифрането на океанското дъно, изтъкна ръководителят на екипа д-р Дейвид Сандуел. Докато преди пет години специалистите са можели да регистрират структури с височина над 2 км по спътникови данни, сега височината им е около 1,5 км.\n\r\nНАСА е планирала да изстреля спътника SWOT до две години, който ще регистрира възвишения с височина 1 км на морското дъно.", "date": "2019.03.19", "title": "Учени картографираха океанското дъно: Има 10 000 планини "}
{"url": "https://www.dnes.bg/notifikacii/2019/03/19/myj-ubi-jena-si-v-botevgrad-policiiata-go-izdirva.405098", "text": "42-годишен мъж е убил жена си на улица в Ботевград. Полицията го издирва.\r\nКъм 17.30 часа на тел. 112 е получен сигнал за жена с прободна рана на улица в кв. \"Васил Левски\" в Ботевград, съобщават от МВР.\r\nНа място незабавно са изпратени екипи на полицията и \"Спешна помощ\". Установена е самоличността и е констатирана смъртта на 37-годишната жена. \r\nПо първоначални данни, 42-годишен мъж от града е нанесъл смъртоносни удари на съпругата си при битов скандал. \r\nПредприети са полицейски действия за издирване на заподозрения, както и процесуално-следствени действия на мястото на извършеното престъпление.", "date": "2019.03.19", "title": "Мъж уби жена си в Ботевград, полицията го издирва"}
{"url": "https://www.dnes.bg/notifikacii/2019/03/19/obryshtat-li-gryb-na-evropa-proizvoditelite-na-koli.405089", "text": "\r\nДинамичните събития около проточилото се напускане на Великобритания от Европейския съюз (ЕС) са една от основните причини за задаващия се индустриален колапс.\r\nHonda, Nisan, Ford, Jaguar Land Rover, Dyson и General Motors (GM) планират рокади в производствените си процеси. И това не е чудно - нека не забравяме, че през 2017 г. GM продаде Opel и Vauxhall.\r\nВеднъж щом заводите на Honda и Jaguar затворят врати, работата си биха изгубили повече 8000 служители, основната част от които са британски поданици.\r\nДруг съществен фактор е цялостното преструктуриране на автомобилостроенето, свързано с масовото навлизане на електромобилите най-късно до 2040 г. В цяла Европа регистрираните коли с електромотори са достигнали 6% за 2018-та, а година по-рано делът е бил 4,8%, твърдят от компанията за индустриални автомобилни проучвания JATO.\r\nС подобни темпове до средата на века двигателите с вътрешно горене ще се срещат основно в Източна Европа, Близкия Изток и Африка.\r\nОказва се все пак, че не само политическите решения се явяват пречка, а проблеми възникват и вътре в бранша.\r\nUber, Alphabet и Tesla повишиха сериозно конкуренцията на пазара, особено в надпреварата за намиране на най-доброто екологично решение за транспорта. Това принуди традиционните компании да свият разходите си и дори да сключат партньорски договори с някои от заклетите си конкуренти през годините. NYT дава за пример януарското споразумение между Ford и Volkswagen по програмите им за автономните електромобили, както и плана от февруари на BMW и Daimler да инвестират общо 1 млрд. евро в разработването на услуги за споделено пътуване и изграждане на захранваща система за електрически коли.\r\nНалице са още примери с Audi, IBM, Intel, Mobileye, Fiat Chrysler и Google, които свидетелстват за настъпването на нова ера в бизнеса.\r\nПовече за пазара на коли в Европа вижте в ", "date": "2019.03.19", "title": "Обръщат ли гръб на Европа производителите на коли?"}
{"url": "https://www.dnes.bg/obrazovanie/2019/03/19/predlagat-integralen-test-za-10-kl-na-principa-na-sat-ili-toefl.405059", "text": "Да бъде обсъдена идеята за въвеждане на интегрален тест вместо изпити за назубрени уроци се ангажира председателят на Комисията по образованието и науката Милена Дамянова на срещи с учители от Силистра.\r\nПо време на разговорите с педагози от Дулово беше предложено да има интегрален тест на принципа на SAT или TOEFL, вместо изпити по предмети за учениците от десети клас при завършване на образователния етап.\r\nВ срещата участва и министърът на образованието и науката Красимир Вълчев, съобщиха от пресцентъра на НС.\n\r\nНа срещите педагозите изразиха одобрението си за промяната на изпита по български език и литература, чиито две части бяха обединени в една, така както изисква Законът за предучилищното и училищното образование.\r\n                    \n                    \n                \"Колегите дадоха своите предложения за евентуално бъдещо въвеждане на подобен интегрален тест, като някои от тях подчертаха, че той не е непознат за системата“, подчерта Дамянова. Тя посочи, че идеята на подобен тест е да провери уменията на учениците като цяло, а не дали знаят уроците по отделните предмети наизуст. По темата предстои обаче широка дискусия, добави председателят на Комисията по образованието и науката.\n\r\nНа срещите с преподавателите от района председателят на Милена Дамянова изслуша предложенията за по-добра работата в училищата и детските градини, както и за предизвикателствата пред учителите.\r\nПари по европейските и национални програми има достатъчно и е необходимо единствено професионална работа за тяхното изпълнение беше отбелязано по време на разговорите.\r\nМинистър Красимир Вълчев подчерта, че приоритет в работата на Министерството на образованието и науката са подобряване на материалната база и модернизиране на процеса на обучение.", "date": "2019.03.19", "title": "Предлагат интегрален тест за 10 кл. на принципа на SAT или TOEFL"}
{"url": "https://www.dnes.bg/sofia-film-fest/2019/03/19/kino-za-nezriashti-s-irina-i-snimka-s-iuki.405054", "text": "През тази година София Филм Фест продължава своята мисия да привлича незрящата публика в кинозалите, като изпълнява нейното желание да адаптира и  показва изцяло български филми. В програмата \"Кино за незрящи\" са включени две премиерни родни заглавия, които са пригодени за свободно възприемане  от хората с нарушено зрение.\n\r\nПълнометражният дебют на Надежда Косева \"Ирина\" е първият български  филм, адаптиран за незрящи хора в звукозаписно студио. Филмът разказва историята на младата Ирина, принудена да изхранва семейството си. В момент на безизходица тя се съгласява да стане сурогатна майка. В хода на бременността Ирина преоткрива живота и себе си, разбира какво е да обичаш и прощаваш...\n                    \n                    \n                \r\nВторият филм от програмата ще бъде дублиран на живо от актьори в залата. Това е режисьорския дебют на Лъчезар Аврамов \"Снимка с Юки\", създаден по едноименния разказ от сборника на Мирослав Пенков \"На Изток от Запада“.\r\nСюжетът разказва за Георги и приятелката му Юки, която е японка. Двамата се запознават по време на емигрантския си живот в Канада. След много опити да имат дете, те се решават на ин-витро процедури, като избират да се подложат на манипулацията в България.\r\n\"Снимка на Юки\" може да гледаме на 21 март от 14.00 часа, а \"Ирина\" на 25 март от 14.00 часа. Филмите ще бъдат представени от своите автори пред публиката. Прожекциите са отворени за всички зрители, което отново ще предизвика силна емоционална връзка между \"зрящи и незрящи – един до друг в залата.“\n\r\nКучета водачи отново са добре дошли в Дома на киното, където ще се проведат и двете прожекции.\n\r\nБилетите за двете прожекции са на преференциална цена от 5 лв.  За придружители входът е свободен. За останалите зрители важат стандартните цени на 23-тия СФФ – 9/7 лв.", "date": "2019.03.19", "title": "\"Кино за незрящи\" с \"Ирина\" и \"Снимка с Юки\""}
{"url": "https://www.dnes.bg/science/2019/03/19/kacaneto-na-lunata-skypo-nasa-i-roskosmos-deistvat-zaedno.405083", "text": "Роскосмос и НАСА постигнаха предварително неформално споразумение за полет до Луната, съобщава ТАСС.\n\n\n\r\n\"Бяха взети неформални решения и за полета в лунна орбита, и по кацането. Имайки предвид мащабните ресурси, които ще са нужни за осъществяване на проектите, те трябва да станат обект на международно сътрудничество\", заяви  Дженифър Фогарти, официален представител на американското космическо ведомство по програмите за изследване на човека, цитиран от БТА.\r\nНАСА и Роскосмос дадоха старта на руско-американския изолационен експеримент \"Сириус\".\n\r\nВ края на месец септември 2017 година в рамките на конгреса по астронавтика в австралийския град Аделаида беше подписано съвместно заявление на Роскосмос и НАСА, което свидетелстваше за намерението на партньорите да работят съвместно над реализацията на инициативи по усвояване на космоса. Ставаше дума за планиране на работата по създаването на посещаема станция в окололунното пространство.", "date": "2019.03.19", "title": "Кацането на Луната - скъпо, НАСА и Роскосмос действат заедно"}
{"url": "https://www.dnes.bg/notifikacii/2019/03/19/evropa-e-v-goliama-opasnost-ekstremizmyt-se-nadiga-povsemestno.405069", "text": "Европейските разузнавания вече от години са установили заплахата от нападения на ултрадесни елементи, каквито бяха извършени в новозеландския град Крайстчърч, и са засилили наблюдението над подобни движения.\n\r\nВъв Франция и във Великобритания, в Германия и в Италия разузнавателните служби сигнализират от години насам за рисковете, породени от растящата поляризация на обществото - нищо чудно някой да нападне мюсюлманите в тези страни в името на борбата срещу джихадизма или имиграцията, пише Франс прес.\n\r\n\"Европа е в голяма опасност: екстремизмът се надига повсеместно и ние - вътрешните служби, пренасочваме в момента ресурсите си, измествайки поглед към крайната десница, която чака само конфронтация. (. . .) Значи трябва да предвидим нещата и да блокираме всички тези групи, които може в един момент да разпалят сблъсъци между общностите\", прогнозира през май 2016 г. Патрик Калвар, тогава директор на Главната дирекция за вътрешна сигурност DGSI /френското контраразузнаване/.\n                \n                \r\n\"В различните западни страни констатираме от четири-пет години нарастване на броя на престъпленията, свързани с омраза и на терористично насилие от страна на крайнодесни групи. Това се дължи според мен на растящата поляризация, подхранила екстремизма не само от страна на джихадистите, но и от страна на крайната десница\", заяви в петък по Си Ен Ен Питър Нюман, директор на Международния център за изследване на радикализацията ICSR в Лондон.\n\r\n\"Взети заедно, различните видове политически радикализъм (радикалният ислямизъм, ултралевите и крайната десница) представляват приоритетната опасност, която застрашава страната ни\", отбеляза във френския всекидневник \"Фигаро\" Ерик Делбек, експерт по сигурността.\n\r\nАтаките от страна на крайната десница често се представят като реакция на джихадистките атаки. Така например Брентън Тарант, нападателят от Крайстчърч (50 убити) твърди в манифеста, с който обяснява действията си, че е искал по-специално да отмъсти за Ебба Окерлунд - момиченце, убито при джихадистки атентат в Швеция през 2017 г.\n\r\n\"В Обединеното кралство основните контекстуални активатори на крайнодясно насилие, по-специално от страна на единични извършители, изглежда се пораждат - поне отчасти, от процес на взаимна радикализация\", анализира през януари Греъм Маклин от университета в Осло, в статия в \"Си Ти Си Сентинъл\", научно издание на американската военна академия Уест Пойнт.\n\r\nПопълнения в силите на реда\n\r\nВ тази страна \"близо 50 на сто\" от хората, определени като \"будещи сериозно безпокойство\" в програмата за борба с радикализацията, \"са от крайната десница\", заяви в понеделник държавният министър по сигурността Бен Уолъс и подчерта, че \"във Великобритания със сигурност може да се случи\" нападение като това в Крайстчърч.\n\r\n\"Тази идеология се държи под наблюдение там наред с ислямисткия тероризъм\", посочи в понеделник центърът за изследвания по сигурността \"Суфан\", при все че според оценка на висши полицейски служители от 9 страни членки на ЕС от февруари 2018 г. ислямисткият тероризъм остава основна заплаха.\n\r\n\"Срещу нас действат по-малък брой лица, с по-слаба координация и организация\", заяви през 2017 г. Кресида Дик, шефката на Скотланд Ярд.\n\r\nСлед години борба с джихадизма разузнаванията адаптират действията си към заплаха, доста променена през периода от т. нар. оловни години до 80-те, когато се разгаря за последно с буйни пламъци крайнодясното насилие в Европа - независимо че и впоследствие се случват изолирани акции, понякога зрелищни като атаките, извършени от Андерш Брайвик в Норвегия през 2011 г. (77 убити).\n\r\nВ Германия например личният състав на разузнавателните служби, действащи срещу десния екстремизъм, ще бъде увеличен с 50 на сто през 2019 г., съобщи в края на декември шефът на контраразузнаването Томас Халденванг, установил, че \"от известно време има ново развитие в крайната десница\" из тази страна, където през последните години бяха разбити редица неонацистки групички. \n\r\nПоследна засега бе \"Революцията Кемниц\", чиито седмина членове са подготвяли според полицията акция през октомври, на годишните чествания на обединението на страната през 1990 г.\n\r\nГермания впрочем сформира служба за дерадикализация, критикувана все по-остро заради слабите й постижения.\n\r\nПо примера на джихадисткия интернационал, създаден благодарение на социалните мрежи, някои от тези крайнодесни групи се опитват да изградят глобални структури, но не успяват истински да се обединят.\n\r\nБританската група \"Национално действие\" например стоеше \"в центъра на международна мрежа (. . .), поддържаща връзки с активисти от Германия, балтийските страни, Скандинавия\", посочва Маклин.\r\n \r\n/БТА/\r\n ", "date": "2019.03.19", "title": "Европа е в голяма опасност: Екстремизмът се надига повсеместно!"}
{"url": "https://www.dnes.bg/notifikacii/2019/03/19/chovekyt-koito-se-opita-da-spre-ubieca-ot-kraistchyrch.405014", "text": "48-годишният афганистанец Абдул Азис Уахабзада става свидетел на кървавия атентат в една от джамиите на Крайстчърч и смело се изправя срещу убиеца Брентън Тарант, за да предотврати още по-голямо кръвопролитие.\n\r\nСлед като покосява 41 души в джамията Ал Нур в центъра на Крайстчърч, 28-годишният Брентън Тарант се отправя към друга джамия в един от крайните квартали на града. По това време в джамията Линууд за петъчната молитва са се събрали между 80 и 100 души, сред които е и Абдул Азис Уахабзада.\n\r\nОт две години и половина афганистанецът живеел в Нова Зеландия, където има магазин за мебели и домашни потреби. На 15 март – денят, в който Тарант пристига в джамията Линууд с явното намерение да убие колкото се може повече хора, 48-годишният афганистанец случайно се намира близо до изхода на молитвения дом, когато проехтяват и първите изстрели.\n                \n                \r\n\"Тъкмо беше привършила първата част от петъчната молитва, когато някой от първите редици на богомолците изкрещя, че се избиват наши мюсюлмански братя и сестри\", казва Уахабзада в интервю за. Прикривайки се зад четящото устройство за кредитни карти, което му било под ръка, той напуснал молитвения дом и видял навън кола, блокираща пътя към входа на джамията.\n\r\nДо нея стоял мъж с военно кепе на главата. \"Попитах го кой е, а той ме погледна и започна да ругае\", спомня си афганистанецът.\n\r\n\n\r\nТочно в този момент нападателят бил невъоръжен: след стрелбата в Ал Нур и след като успял да убие още няколко души и в джамията Линууд, Брентън Тарант явно бил привършил патроните и изтичал до колата. \"Пушката, с която беше застрелял трима души в джамията, беше захвърлена на земята. Очевидно е искал да вземе ново оръжие, за да продължи да убива\", казва Уахабзада.\n\n\n\n\r\nВ този момент афганистанецът проумял, че мъжът пред него не е никакъв военен, а терорист, и се нахвърлил срещу него с устройството за разчитане на кредитни карти - единственият твърд предмет, с който той разполагал в онзи момент. \n\r\nНападателят обаче успял да избегне удара, извадил от колата друго автоматично оръжие и започнал да стреля срещу неочаквания си противник. Афганистанецът се скрил зад коли, които тъкмо паркирали. До едно мъртво тяло на земята той видял захвърлената пушка на атентатора, пресегнал се да я вземе и натиснал спусъка. Но оръжието било без патрони.\n\r\nПосле извикал на стрелеца: \"Излез, тук съм\" - с надеждата да привлече вниманието на нападателя и по този начин да предотврати по-голяма кървава баня. Но въоръженият мъж вече бил влязъл в джамията, за да убива. \n\r\nУахабзада хукнал след него и не след дълго видял, че нападателят отново излиза навън, за да вземе ново оръжие и още патрони. Взел пушка от колата, стрелял с нея и по неочаквания си преследвач, след което захвърлил оръжието и седнал зад волана на автомобила, с който бил пристигнал. \n\r\nВ този момент афганистанецът замерил колата с празната пушка, която още държал в ръце. Тя счупила едно от стъклата на автомобила. Възможно е това да е уплашило атентатора, който навярно е помислил, че стрелят по него. Той бързо потеглил с колата, а Уахабзада се опитал да го следва, но колата свила зад ъгъла и изчезнала.\n\r\nПред Дойче веле героят от Крайстчърч разказва, че не е изпитвал страх, заставайки очи в очи с атентатора - мислел само как да предотврати избиването на още хора. Вътре в джамията били десетки, включително и четирите му деца, както и съпругата му. \n\r\n\"Не изпитвах страх. Човек не бива да се страхува от друг човек. Страхопочитание изпитвам само към Създателя. Показах на нападателя, че не се страхуваме от него. Обратното - той се уплаши от нас. Затова и избяга, макар че го преследвах с голи ръце\", казва Уахабзада.\n\r\nОцелелите богомолци от джамията, както и много чужди медии почитат афганистанеца като герой. Той пък смята, че всеки, \"у когото е останала някаква човещина\", би постъпил по същия начин. С решителната си намеса Уахабзада вероятно е предотвратил и още по-голяма трагедия, тъй като двама полицаи по-късно забелязали колата с разбитото стъкло, спрели Тарант и го задържали.\n\r\nПри нападенията в петък в две джамии в Крайстчърч австралийският десен екстремист Брентън Тарант уби общо 50 души, десетки бяха настанени в болница с различна степен на наранявания. Жертвите са на възраст между 3 и 77 години. \n\r\nОсвен Уахабзада има и още един герой от Крайстчърч: 71-годишният афганистанец Дауд Наби също се е опитал да спре Тарант, но бил застрелян от него.\r\n \r\n", "date": "2019.03.19", "title": "Човекът, който се опита да спре убиеца от Крайстчърч"}
{"url": "https://www.dnes.bg/politika/2019/03/19/shefkata-na-cik-dovolna-spravili-se-dobre.405092", "text": "\nСъвсем скоро конституираната на 20 март 2014 г. Централна избирателна комисия ще отиде в историята. \r\nТака че днес членовете й отчетоха дейността си за 5-годишния мандат като постоянно действащ и независим държавен орган. \n\n\n ЦИК е организирала 5 национални избора, 2 национални референдума, 119 частични и местни избори, подпомогнала е организирането и произвеждането на 14 местни референдума, отчете председателят на комисията Ивилина Алексиева. \n\r\nОценката и бе лаконична: \"Справихме се добре\".\n\r\nЗа целия си мандат ЦИК е провела 719 заседания и е приела над 5170 решения. \n                    \n                    \n                \r\nЗа четири национални избори ЦИК е назначила общо 124 районни избирателни комисии /РИК/ и 1910 секционни избирателни комисии /СИК/ извън страната, а за общите местни избори - 265 общински избирателни комисии /ОИК/, отчете още Алексиева. \n\r\nТя информира, че за всички видове избори ЦИК е извършила общо 126 регистрации на партии и 30 на коалиции, като за изборите за членове за европейски парламент от България и за изборите за президент и вицепрезидент комисията е извършила 17 регистрации на инициативни комитети.\n\r\nОтчетени бяха още регистрациите на организации и наблюдатели на изборите в страната и извън нея, на застъпниците на социологическите агенции, извършени от ЦИК. В законовите правомощия на комисията са още контролът върху отпечатването на бюлетините от БНБ и други специализирани печатници за всички видове избори, техническите изисквания към електронната система за машинно гласуване и експерименталното му и реално провеждане, припомни Алексиева, цитирана от БТА.\n\r\nЗа периода 2014 - 2019 г. за провеждането на изборите в страната са работили 333 097 души, разгледани и решени са били 2575 жалби, разкрити са 61 664 изборни секции, а отпечатаните бюлетини са 78 милиона. Общо гласувалите във всички избори са 22 982 916 българи. \n\r\n\"Новият състав на ЦИК ще има една добра основа. Книжата и принципните решения са подготвени\", посочи Ивилина Алексиева.\n\r\nСпоред нея основно предизвикателство пред новия състав ще бъде организирането на машинното гласуване и киберсигурността. Обществената поръчка за машините е готова и след 1-2 заседания на ЦИК ще може да бъде обявена, каза Алексиева в отговор на въпрос.\n\r\nТя изрази своята убеденост, че ще има много добра приемственост в ЦИК. \"Силна воля, упоритост, последователност и никога да не се предават и да следват закона и вътрешните си убеждения. Тогава ЦИК ще остане на това ниво и ще се издигне на по-високо\", пожела на наследниците на сегашния състав председателят на ЦИК.\n\r\nЧаст от настоящия състав на ЦИК, подобно на ситуацията през предходния мандат, ще продължи за работи и в новия. Решението е на партийните централи, издигнали своите кандидати. Нов ще бъде председателят на ЦИК. Очаква се бившият конституционен съдия Стефка Стоева да смени на поста Ивилина Алексиева.", "date": "2019.03.19", "title": "Шефката на ЦИК доволна, справили се добре "}
{"url": "https://www.dnes.bg/index/2019/03/19/dariia-dio-bove-publichnoto-izkustvo-e-simvol-na-demokraciiata.405072", "text": "\n\r\n\r\n\r\n                \n                \r\n\r\n\r\nНе мога да отговоря директно на неговия въпрос, защото не мога да съм сигурна какво е имал предвид точно. Но аз не бих сложила черта между публичното и частното изкуство.  Това е по-скоро разликата между изкуството, показвано в местата, които са изградени за това срещу изкуството, показано в публичното, отворено пространство, където могат да го видят всички.\r\nВлизането в галерия или музей е жест. И не всеки прави този жест, защото културата може да е плашеща. Хората се страхуват, че изостават от обществото, защото не разбират това, което виждат. Особено когато говорим за съвременно изкуство.  Но когато това изкуство се превръща в публично, то е пред очите ти. Ти пак може и да не го разбираш, но го виждаш, защото е за всички.\r\n\r\nМоже и да звучи глупаво, но публичното изкуство е най-вече свързано с материалите. Това, което показваш вътре, не би показал навън.  Арт инсталациите трябва да са от солиден материал, който може да оцелее в различно време.\r\nРазбира се, не мислиш за един проект по един и същи начин, ако е навън и ако е в галерия. Трябва да се съобразяваш с различни регулации, защото в публичното пространство те са много.  Например, има един проект, който ние наричаме Льо Бльонж, който сега започва в няколко града в Европа. Той представлява една нощ пълна с изкуство навсякъде по улиците.\r\nПрез 2016 г. го проведохме в Пале дьо Токио в Париж и се срещнахме с изключително много хора, всеки от които имаше свои правила. Но беше много интересно, защото вътре в Токио си правим каквото поискаме, но ако искаме да го направим извън него, се сблъскваме с много проблеми, за които дори не бихме помислили.\r\nПо същия начин с този проект в София на Sariev+Markov -  за да сложим произведение на изкуството някъде, трябва да го обсъдим с хората, които отговарят за публичните пространства. Дали локацията е добра, дали е безопасно, дали не представлява проблем за охраната му.\r\n\r\nВсъщност, това няма значение, защото те ще я видят така или иначе. И дори и да не се спрат, за да я погледат за 10 минути, ще е пред тях. Ще е част от всекидневния им живот, от обстановката. Разбира се, че е по-добре ако се спрат и помислят върху това, което виждат, но да имаш подобно произведение, което да е част от всекидневния ти живот, също е жест.\r\n\r\nТова е добър въпрос, защото понякога артистите може и да не бъдат похвалени. Те правят това, което им харесва и най-вече – те са отражение на обществото.  Артистите са нужни на обществото, защото те ни показват какви сме всъщност. А на хората не винаги им харесва.\r\nТака че, не мисля, че е нужно да се допитваме до обществото. Това важи и за всяко изкуство, всъщност. Трябва ли да питаме хората какво искат да видят във филм или в някоя галерия? Например краят в „Ромео и Жулиета” е прекалено тъжен, трябва ли да го променим?\r\n\r\nФранция има история с публичното изкуство, която е много древна - още преди много векове, когато сме имали крал. Сега министърът на културата продължава тази традиция. Но както това е работа на правителството, така може и да е жест на гражданите, както обяснявам в моята лекция.  Всеки човек може да реши да сътори нещо,  като улично изукство например. Интересно е, че то съвсем до скоро не се сямташе въобще за вид изукство. Но сега вече е уважавано от всички. Графитите са изкуство.\r\n\r\nЗа пръв път идвам в България, така че не мога да определя точно. Но по това, което виждам, да, има традиция за изкуство на публично простраство, но по-скоро официално, от вече минали времена, без да са се изявили много модерни творци. Но пък ситуацията е много вълнуваща, защото винаги трябва да бъде дадено начало на нещата.\r\nВече има няколко локации, които са подготвени.  Както мястото на бившия мавзолей, където вече можем да видим една работа, за която има желание да бъде продължена. \r\n\r\nКато куратор работя с много хора и всеки от тях успява да ме впечатли с нещо. Не бих могла да избера свой любимец, а и не би било честно спрямо останалите.\r\n\r\nКристо е страхотен артист, истински визионер. В онези години, начинът, по който финансираше сам всичките си проекти, беше впечатляващ. Направо лудост. А около Пон Ньоф имаше толкова трудности, дори скандал, тъй като е историческо място, което не би трябвало да се докосва. Но го посетих като малко момиче и винаги ще го помня. Казах си \"Уау, това е възможно?!” Проектът все пак бе много успешен сред публиката, но политиците не бяха много щастливи...\r\n\r\nИзкуството е като свободата на словото. Но ако то е обидно за някого, значи не е добро. В смисъл, ако те обижда само защото не го разбираш, това е нещо друго. Но ако е расистко или антисемитско, това е неприемливо.\r\nАз, като куратор виждам много неща, които не разбирам, но не казвам \"О, това е глупаво”. Опитвам се да го разбера по-добре.\r\n\r\nТези малки инциативи са начало. Разбира се, не е лесно. Хората имат навика първо да казват \"не\", после да помислят и да кажат \"да\". Най-лесната реакция винаги е не или „не го разбирам”. Така че трябва да има усилие от всяка страна. Но си заслужава, защото без изкуството, животите ни ще бъдат толкова сиви и скучни. \r\n\r\nТо ще продължи да съществува и да се развива. Защото това е символ на демокрацията. Хората казват какво мислят чрез него. На места като Ню Йорк това е традиция. Разбира се че може да не го харесваш, дори аз не харесвам всяка творба. Но в това е красотата – да го погледнеш и да се замислиш над него, по пътя към работа или училище. \r\n ", "date": "2019.03.19", "title": "Дария дьо Бове: Публичното изкуство е символ на демокрацията"}
{"url": "https://www.dnes.bg/world/2019/03/19/sankciite-sreshtu-moskva-niama-da-vyrnat-krim-na-ukraina.405048", "text": "За пет години Русия направи всичко възможно да приобщи Крим към своята територия - включително със строежа на моста през Керченския пролив, чрез инвестиции, чрез показност. За нея въпросът може и да е приключил, но Украйна и международната общност няма как да признаят анексирането. Санкциите срещу Москва обаче не са начинът Крим да се върне на Украйна. Това каза , , в ефира на .\r\n„Международната общност наложи санкции върху определени лица в Русия, върху операциите на някои руски банки в чужбина и върху специфични сектори за страната. Москва наложи обратни санкции с ограничения на вноса на някои продукти. Икономиката обаче просто се адаптира към тези наказателни мерки и в един момент негативният им ефект изчезва“.\r\n                    \n                    \n                Според Калфин въпросът с анексирането на Крим няма да намери решението си скоро.\r\n„Има стратегически и военни причини Крим да бъде анексиран към Русия, те също трябва да бъдат отчетени“.\r\nГостът коментира и енергийната зависимост на Европейския съюз (ЕС) от Русия. Той отбеляза, че около 40% от доставките на природен газ в блока се изпълняват именно от Руската федерация.\r\n„За момента няма алтернативи на газови доставки, които да бъдат конкурентни на пазарна основа, може би ще се появят. Все още обаче инфраструктурата е повече, отколкото алтернативите“.\r\nКалфин коментира и предстоящите избори в Украйна, като според него резултатите след тях може да се окажат изненадващи.\r\n„Украинското общество е много разделено. То е объркано от своите лидери и това беше факт още при гласуването на отношенията с ЕС, откъдето започна целият конфликт... Украйна не трябва да бъде разкъсвана между Русия и блока“. \r\n.", "date": "2019.03.19", "title": "Санкциите срещу Москва няма да върнат Крим на Украйна "}
{"url": "https://www.dnes.bg/stranata/2019/03/19/helpbook-signali-dupki-mrysotiia-izkriveni-kolcheta.405045", "text": "\nВ платформата на Helpbook.info получихме обезпокоителен сигнал лично от управител на туроператорско дружество, който е наемател на помещение в Несебър. По думите му в началото на март се появила фирма, която предприела поставянето на ограда пред единствения вход за офиса му.\r\nНа снимките се вижда бял бус, който е запречил входа и допълнително ограничава достъпа до помещението. Според  Закона за  устройство на територията се предвижда наличие на проект и разрешение за строителство на ограда, с цел тя на никой да не пречи. Авторът на сигнала апелира към ДНСК и ГДНП за проверка, като моли да се вземат всички необходими мерки, за да се премахнат ограниченията за достъп и привличане към отговорност, ако бъде установено нарушение.\n                    \n                    \n                \r\nПреминаваме към сигнал за повторно на пешеходната част на бул. \"Черни връх\". В средата на януари потребител засне изкривени колчета и подаде сигнал към район \"Лозенец\", откъдето  предприеха мерки и възстановиха пътните съоръжения. Месец по-късно положението е същото - някой отново е съкратил завоя и е налетял на огражденията. \n\r\nПолучихме снимки от район \"Искър\" за обширен пътени разрушен асфалт: \"На ул. \"Димитър Пешев\", в близост до ул. \"Капитан Любен Кондаков\", пътната настилка е в безобразно състояние! Грамадни дупки, изровен и напукан асфалт, и то на завой. Изпотрошихме си колите, а плащаме огромни данъци!“\n\r\nЗавършваме днешния обзор със сигнал за . На фона на изрисувано българско знаме са разпръснати всевъзможни мебели отдавна излезли от употреба като стари дивани, седалки на коли и щайги. Според автора на сигнала мястото представлява сборище на пияници, клошари и съмнителни личности. След всяка тяхна седянка на мястото остават празни бутилки, боклуци и мръсотия. \"Така вместо да имаме приятна, макар и необлагородена зелена площ, всеки ден се разминаваме с купчина стари мебели, боклуци. Надявам се все някога ще можем да разходим децата си около блока без притеснения на едно малко по-приятно място.“\n\r\nТова са само малка част от постъпилите сигнали при нас. Ако видите нередност, проблем, с който се сблъсквате всеки ден и искате да подадете сигнал - направете го онлайн в платформата на Investor Media Group!\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.03.19", "title": "Helpbook сигнали: Дупки, мръсотия, изкривени колчета..."}
{"url": "https://www.dnes.bg/akoshtete-vqrvaite/2019/03/19/heili-i-djystin-polzvat-edin-shampoan.404936", "text": "Хейли и Джъстин Бийбър се ожениха през септември миналата година и стават все по-близки. Моделът призна, че тя и съпругът ѝ използват един и същи шампоан. Но пък не се мажат с еднакви кремове за грижа на кожата. Това е така, защото овлажнителят на Хейли е създаден специално за нея - от нейна кръв.\r\n\"Мъжът ми и аз всъщност използваме един и същи шампоан под душа. Но определено не използваме едни и същи продукти за грижа на кожата. Аз се мажа с крем на др. Барбара Стърм, който е направен по специална формула, с моята кръв. Не мисля, че той би искал да се маже с нещо такова.\"\r\n\r\n\r\n \r\n \r\n ", "date": "2019.03.19", "title": "Хейли и Джъстин ползват един... шампоан"}
{"url": "https://www.dnes.bg/notifikacii/2019/03/19/nazarbaev-s-ostavka-no-ostava-bashta-na-naciiata.405094", "text": "Президентът на Казахстан Нурсултан Назарбаев обяви в телевизионно обръщение днес, че подава оставка от президентския пост след тридесет години начело на богатата на петрол страна в Централна Азия, предаде Ройтерс.\r\nСедемдесет и осем годишният Назарбаев оглавяваше бившата съветска република от 1989 г., първо като комунистически лидер, а после като президент.\r\n\"Взех нелекото решение да прекратя пълномощията си като президент. Тази година се навършват 30 години, откакто заемам поста на висш ръководител на страната ни. Бях удостоен от моя велик народ с огромната чест да стана първият президент на независим Казахстан\", посочи Назарбаев в обръщението към сънародниците си, цитиран от ТАСС.\r\n                \n                Той каза, че решението му влиза в сила още утре, но не посочи конкретна причина за него, отбелязва Асошиейтед прес. Съгласно конституцията временно изпълняващ длъжността президент до края на мандата ще бъде председателят на Сената (горната камара на парламента) Касим-Жомарт Токаев, който ще положи клетва утре, каза Назарбаев.\r\nПрезидентът, помогнал за привличане на десетки милиарди долари от чуждестранни енергийни компании, съобщи, че остава председател на Съвета за сигурност, който по закон разполага със значителни правомощия при определянето на вътрешната и външната политика на страната.\n\r\n\"Оставам председател и на партия \"Нур Отан\" (\"Светло отечество\"), както и член на Конституционния съвет\", каза той.\r\nДосегашният държавен глава ще продължи да се ползва с разширени пълномощия и след оттеглянето си благодарение на гласуван през 2018 г. закон и на статута си на \"Баща на нацията\", който му гарантира съдебен имунитет и влиятелна позиция, подчертава Франс прес.\r\nНазарбаев е преизбиран няколко пъти с огромно мнозинство. На миналите избори през 2015 г. той спечели нов петгодишен мандат с близо 98 процента от гласовете. Досега обаче той не е назовавал категорично свой приемник.\r\nНазарбаев обяви че се оттегля по-малко от месец след като внезапно уволни правителството, упреквайки го за лошите икономически резултати. След това той обеща социални мерки на стойност от няколко милиарда евро, за да отговори на нарастващото недоволство на населението по-малко от година преди следващите президентски избори, отбелязва АФП.\r\nНазарбаев е в много добри работни отношения с руския си колега Владимир Путин. Председателката на руския Съвет на федерацията (горната камара на парламента) Валентина Матвиенко каза, че оставката му е неочаквана и много сериозна. (БТА)", "date": "2019.03.19", "title": "Назарбаев с оставка, но остава \"Баща на нацията\""}
{"url": "https://www.dnes.bg/crime/2019/03/19/jena-ot-popovo-dade-7000-leva-na-izmamnici.405067", "text": "Възрастна жена от Попово е дала на извършители на телефонни измами сумата от 7000 лева, съобщават от Областната дирекция на МВР в Търговище. \n\r\nПо време на обаждането, с което тя е въведена в заблуждение, тя била в дома си заедно със своя роднина, която по нареждане на измамниците напуснала жилището. \n\r\nИзмамата станала в понеделник. Мъж, представящ се за старши инспектор от Попово, помолил 73-годишната жена за съдействие при провеждането на операция по задържането на извършители на телефонни измами. \n\r\nПо-младата родственица трябвало да нареже вестници във формата на банкноти, които да занесе в района на кооперативния пазар в града, за да бъдат задържани измамниците. Когато тя напуснала жилището, възрастната жена била убедена по телефона да пусне парите - общо 7000 лева, от балкона на апартамента си в централната част на града. Образувано е досъдебно производство.\n                    \n                    \n                \r\nОт началото на годината това е втората регистрирана телефонна измама в Попово. При първата - през януари, 86-годишна жена бе дала 985 лева. Куриерът - 51-годишен мъж от поповското село Априлово, бе задържан благодарение на бързите действия на служителите на полицията.\r\n ", "date": "2019.03.19", "title": "Жена от Попово даде 7000 лева на измамници"}
{"url": "https://www.dnes.bg/world/2019/03/19/samotata-na-tereza-mei-stava-vse-po-otchetliva.405035", "text": "Британският премиер Тереза Мей възнамеряваше днес да подложи на гласуване своята сделка за Brexit за трети път в Британската Камара на общините. Планът обаче няма да сработи.\r\nПозовавайки се на съществуващо от 17-и век правило, председателят на Камарата на общините Джон Бъркоу отказа да подложи на ново гласуване споразумението, договорено с Европейската комисия, без изменения. Според прецедент от далечната 1604 г. парламентарните правила постановяват сходни по същество предложения да не могат да се подлагат на гласуване повече от веднъж през една и съща парламентарна сесия, напомни той.\r\nТака вероятно и ние, журналистите, ще си спестим третата част на серията статии „Мей се провали сериозно със сделката си за Brexit\". Ще отпадне и обичайният просветителски текст със заглавие от типа „А какво всъщност представлява резервният механизъм\".\r\n                    \n                    \n                Така опитът на Мей да спечели мнозинството за сделката си с Brexit в третия ѝ опит се провали в зародиш, а нейната самота достига нов връх.\r\nСега тя може само да се надява на срещата на върха през тази седмица лидерите на ЕС да се споразумеят за удължаване на срока. Разбира се, това не е 100% сигурно, решението трябва да бъде единодушно. За да се стигне до съгласие обаче, британците би трябвало да имат най-малкото представа за това как искат да продължат в преговорите.\r\nВ подготовка на срещата на върха във вторник ще се състои среща на върха на министрите по европейските въпроси. Там ще участва и министърът по европейските по въпроси на Франция Натали Лоазо. В понеделник тя разкри пред Journal du Dimanche, че е кръстила своя котарак Brexit заради неговата нерешителност. Лоазо разказа как всяка сутрин нейният домашен любимец мяука силно и иска да излезе навън, но когато му отвори вратата, той отказва да напусне дома.\r\n\r\n \r\n ", "date": "2019.03.19", "title": "Самотата на Тереза Мей става все по-отчетлива"}
{"url": "https://www.dnes.bg/obshtestvo/2019/03/19/proletta-idva-s-viatyr-i-dyjd-temperaturite-shte-se-ponijat.405068", "text": "През нощта над Западна България ще е предимно ясно, а над останалите райони облачността ще е значителна. В сутрешните часове на места, главно в източните райони, видимостта ще е намалена. Минималните температури ще бъдат предимно между 3 и 8 градуса.\r\nВ сряда облачността ще се увеличава и вплътнява и на места в югоизточната половина от страната ще има превалявания от дъжд. Вятърът ще се ориентира от север-североизток и ще е до умерен. С него ще нахлува сравнително студен въздух и температурите слабо ще се понижат, като максималните ще бъдат 15-20 градуса, според прогнозата за времето на НИМХ.\r\nПо Черноморието облачността ще е значителна. На отделни места ще превали слаб дъжд. Ще духа слаб до умерен вятър от север-североизток. Максималните температури ще бъдат 10-13 градуса. Температурата на морската вода ще бъде 8-9 градуса. Вълнението на морето ще бъде около 2 бала.\r\n                    \n                    \n                над планините ще е предимно облачно. На много места ще има слаби валежи от дъжд, над 1800 метра - от слаб сняг. Ще духа слаб до умерен вятър от север-североизток. Максималната температура на височина 1200 м ще бъде около 8 градуса, на 2000 м - около 1 градус.\r\nВ четвъртък над Западна и Централна България облачността ще бъде предимно значителна. На места там ще има превалявания от дъжд. Ще продължи да духа слаб до умерен север-североизточен вятър. Дневните температури ще са предимно между 13 и 18 градуса, сутрешните - между 3 и 8 градуса.\r\nВ петък валежи са малко вероятни. Облачността ще се разкъса и ще намалее до предимно слънчево. Ще се понижат минималните температури, а дневните ще започнат да се повишават.\r\nАтмосферното налягане ще се повишава и ще е по-високо от средното за  месеца. Астрономическата пролет ще настъпи на 20 март в 23 часа и 58  минути. (БТА)", "date": "2019.03.19", "title": "Пролетта идва с вятър и дъжд, температурите ще се понижат"}
{"url": "https://www.dnes.bg/obshtestvo/2019/03/19/po-strog-rejim-5-neizvineni-v-uchilishte-bez-pomoshti-godina.405096", "text": "\nСоциалните помощи ще бъдат строго обвързани с редовното посещение на децата от семейството в училище.\r\nДепутати от ГЕРБ внасят законови промени в тази връзка, съобщиха на брифинг в парламента от партията.\r\nАко едно дете има 3 дни отсъствия от предучилищната група в детската  градина или 5 учебни часа неизвинени отсъствия в един месец от една  учебна година, семейството се лишава от месечна помощ за дете за срок от  една година, гласи промяната.\r\nСегашният режим при същия брой отсъствия  предвижда лишаване от помощта само за съответния месец.\r\nДепутатът Светлана Ангелова заяви, че предложеният строг режим цели родителите да бъдат ангажирани с това децата им да ходят на училище редовно.\r\n                    \n                    \n                11 хил. души и над 1100 екипа на терен работят целогодишно не толкова по първоначалното записване в училище, а по осигуряване на ежедневното присъствие, коментира просветният министър Красимир Вълчев.\r\nСпоред него са необходими санкции и те са оправдани от гледна точка на това, че образованието е задължително до 16 години. \"За да бъде реализирано това право на детето, ние трябва да задължим родителя\", посочи министърът.\r\n ", "date": "2019.03.19", "title": "По-строг режим: 5 неизвинени в училище - без помощи година"}
{"url": "https://www.dnes.bg/stranata/2019/03/19/bitata-ot-vyzpitatel-v-lovech-progovori-obijdaha-me-na-maika.405088", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Момичето, което стана известно с нанесен побой над него от страна на учител, проговори пред Bulgaria ON AIR. \n\r\nВъзпитателят, който се е опитвал да спре боя, вече е напуснал училището по своя молба. Във Facebook започна подписка в негова подкрепа, а момичето, което е удряно от учителя, беше нападнато в мрежата с обидни думи. \n\r\nТийнейджърката е от бедно семейство и със специални образователни способности, сега тя си търси ново училище.\n\r\n\"Нищо психическо няма, както обясняват, че е била за клиника. Тя трябва да се учи със специалисти, то е доказано и аз съм дала там документ, че трябва да се работи повече с нея\", заяви майката на момичето.\n                    \n                    \n                \r\nНе е ясно колко добре е работено от страна на специалистите с момичето. Според директорката ученичката често имала инциденти със съученици, а самото дете разказа, че повече от веднъж е било унижавано в клас.\n\r\n\"Те идват и се закачат. Говорят глупости за мен. Започват да ме обиждат на майка\", сподели то.\n\r\nСпоред нея това е довело и до инцидента от миналата седмица. Трудностите за семейството на момичето тепърва започват. Освен с бедността и трите си деца, сега трябва да търсят и ново училище за нея.\n\r\n ", "date": "2019.03.19", "title": "Битата от възпитател в Ловеч проговори: Обиждаха ме на майка! "}
{"url": "https://www.dnes.bg/politika/2019/03/19/ninova-obvini-pravitelstvoto-oshtetiava-pensionerite.405097", "text": "Соцлидерката Корнелия Нинова скочи срещу новата пенсионна формула и обвини, че правителството провежда \"целенасочена и последователна политика, с която ощетяват българските пенсионери\".\n\n\n\n\r\nПо-рано днес пък премиерът Борисов разпореди на социалния министър Бисер Петков и на шефа на НОИ Ивайло Иванов да не се допуска намаляване на пенсията на нито един пенсионер.\n\r\nСлед спешната среща в Министерския съвет вицето Томислав Дончев увери, че няма да има намаляване на пенсиите, за тези които тепърва ще излязат в заслужена почивка.\n\r\nПравителствата на Борисов с различни партньори - АБВ или \"Обединени патриоти\", провеждат целенасочена и последователна политика, с която ощетяват българските пенсионери и бъдещите такива. Това коментира лидерът на БСП Корнелия Нинова на пресконференция в централата на партията. От 2015 г. досега БСП е последователна срещу тази реформа, посочи тя.\n                    \n                    \n                \r\n\"Днес заявяват, че няма да има ощетени и такава била волята на премиера, само че питам ние премиерско-волева република ли сме или законово-парламентарна република\", каза Нинова, цитирана от БТА.\n\r\nЛидерът на БСП отбеляза, че заради новите правила, от 68 хиляди души, които се очаква да се пенсионират от 1 януари 2019 г., около една трета ще бъдат ощетени и ще получат по-ниски пенсии.\n\r\n\"Разбрахме, че волята на премиера била да няма ощетени, само че два пъти волята на премиера беше да има ощетени\", коментира Нинова и посочи, че реформата е направена на две стъпки - през 2015 г. и през 2018 г.\n\r\nТя отбеляза, че през 2015 г., когато е гласувана пенсионната реформа \"Калфин\", ГЕРБ и АБВ са приели да отпадне възможността бъдещите пенсионери да избират трите години, които са най-благоприятни за тях, и при изчисляването на пенсията ще се взима само осигурителният доход за периода след 31 декември 1996 до датата на пенсиониране.\n\r\nНинова посочи, че през 2018 г. от ГЕРБ и \"Обединени патриоти\", които щели да се борят за 300 лева минимална пенсия, отново са потвърдили, че трите години стаж няма да могат да се посочват от пенсионерите, и са записали, че периодът, който ще се взима, е от 1999 г. до пенсионирането. Тя отбеляза, че БСП е била против тази реформа и през 2015 и през 2018 г. Тъй като днес чуваме, че се твърди, че това е било консенсусно решение, извадих стенограмите от дебатите, посочи лидерът на БСП. Не сме участвали в този консенсус, заяви тя.\n\r\nНинова коментира, че в момента цари пълен хаос и тепърва ще се изчислява колко ще бъдат засегнати. Това се прави преди приемането на закона, отбеляза тя.\n\r\nЗаместник-председателят на ПГ на \"БСП за България\" Драгомир Стойнев коментира, че този хаос си има и цена и отбеляза, че най-вероятно утре ще има сделка между Цветанов и Марешки. Искаме да знаем какъв е предметът на тази сделка, посочи той и поиска медиите да присъстват на срещата между ГЕРБ и \"Воля\". Искаме да разберем каква ще бъде цената на оцеляването на кабинета на ГЕРБ, посочи Стойнев. По думите му това е \"сделката на годината\".", "date": "2019.03.19", "title": "Нинова обвини: Правителството ощетява пенсионерите"}
{"url": "https://www.dnes.bg/notifikacii/2019/03/19/narkoticite-v-evropa-pyrvenci-v-klasaciiata-germancite.405040", "text": "Къде в Европа употребяват най-много наркотици? Отговор на този въпрос търси група учени, които се заемат да изследват отпадни води от 73 града в Европа в най-голямото подобно изследване. \n\r\nОказва се, че германският град Ерфурт \"води\" в изследването. Според отпадните води на града именно там се използват най-много метамфетамини, сравнено с останалите градове, пише английското издание на DW. \n\r\nУчените са търсели следи от четири вида наркотици - амфетамини, кокаин, екстази и метамфетамини. \n\r\nПроби от водата били взимани дневно и така учените успели да изчислят колко и каква дрога е била най-често употребявана от жителите на градовете в период от седмица. В лабораториите са търсени метаболити - вещества, които остават в човешката урина, след като наркотикът бъде разграден от тялото. \n                \n                \r\nИзследователите са установили, че на всеки 1000 жители на Ерфурт се падат 211,3 мг метамфетамини. Кемниц, който също е в Източна Германия, е втори в списъка, със 196,2 мг за 1000 човека. \n\r\nЕвропейският център за мониторинг на наркотиците и пристрастяванията отбелязва, че употребата на метамфетамини във всичките градове, спада. \n\r\n\"Традиционно употребата на метамфетамини е по-скоро ниска и е концентрирана в Чехия и Словакия\", отбелязват от европейската агенция. \n\r\nСега обаче наркотикът е все по-често употребяван и в Източна Германия и Северна Европа, особено във Финландия. \n\r\nГермания води и в класацията по употребата на Амфетамини. Саарбюкен води с 407,4 мг за 1000 души. На второ място е... Рейкявик. В столицата на Исландия обаче средната употреба е далеч по-ниска. \n\r\nБерлин също намира място сред първенците по употреба на наркотици. Осло, Антверпен и Лахти също са сред \"нарко столиците\". \n\r\nБогатите западни страни традиционно са с най-високата употреба на кокаин. Наркотикът обаче не е толкова популярен в Източна Европа. \n\r\nВсъщност, учените установяват, че употребата на кокаин отчита ръст, а не спад, както при останалите наркотици. Според тях достъпът до него става все по-лесен. \r\nПоследният наркотик, за чиято употреба учените са събирали данни, е екстази. От десетките градове, попаднали в проучването, холандските Амстердам и Утрехт водят с най-висока употреба. \n\r\nБез изненада, учените посочват, че употребата на кокаин и екстази скача рязко през почивните дни. Метамфетамините пък \n\r\n\n\r\n ", "date": "2019.03.19", "title": "Наркотиците в Европа: Първенци в класацията... Германците! "}
{"url": "https://www.dnes.bg/health/2019/03/19/5-nachina-da-podobrite-metabolizma-si.404985", "text": "Ако се чувствате неенергични и непрекъснато уморени, дрехите ви отесняват необяснимо и непрекъснато ви се яде нещо сладко, метаболизмът ви най-вероятно се е забавил. Някои заболявания също оказват влияние върху метаболизма. При нарушения в метаболитните процеси много често страдат нивата на кръвната захар и инсулина. Отклоненията в тях показват, че организмът се затруднява в обработването на глюкозата, което повишава нивата на инсулин, а това от своя страна е предпоставка за складиране на мастна тъкан вместо освобождаването на енергия.\r\nКак да дадете тласък на метаболизма си? Как да го накарате да се ускори и да върнете отново стройната си фигура и енергичността си?\r\n\r\n                    \n                    \n                \r\nНе правете грешката да поставяте въглехидратите под общ знаменател. Правете разлика между полезните и вредните, между бързо и бавно разграждащите се. Не ги премахвайте от менюто си, защото тялото ви има истинска нужда от тях. Просто не приемайте от вредните бързо разграждащи се и наситени с рафинирани захари въглехидратни десерти, тестени изделия и лакомства. Наблегнете на зеленчуците и бъдете по-внимателни с количеството плодове без да ги изключвате.\r\n\r\nКакво се има предвид тук? Да консумирате само истински храни, които не са преработени, пакетирани или трансформирани по някакъв начин. Това са плодове, зеленчуци, меса, риба, зърнени храни, ядки. Всичко онова, което е претърпяло някаква обработка, различна от вашата подготовка за консумация, не трябва да влиза в менюто ви.\r\n", "date": "2019.03.19", "title": "5 начина да подобрите метаболизма си"}
{"url": "https://www.dnes.bg/notifikacii/2019/03/19/erdogan-otmenihme-smyrtnoto-nakazanie-da-gi-hranim.405076", "text": "Турският президент Реджеп Ердоган за пореден път изрази готовност за връщане на смъртното наказание в Турция, предаде ТАСС. \n\r\n„Допуснахме грешка, когато отменихме смъртното наказание. Струва ми се, че това е било грешка. Защо? В нощта на 15 юли (2016 г., при опита за преврат) загинаха 251 наши граждани, войници, полицаи. Даже ако те (превратаджиите) прекарат живота си зад решетките (при строг режим), ме дразни фактът, че трябва да ги храним. Ако в тази връзка парламентът ни вземе решение за връщане на смъртното наказание, аз ще го одобря,“ каза Ердоган, който говори на предизборен митинг в град Ерегли, информира турската телевизия НТВ.\n\r\nТурският лидер през август миналата година изрази готовност за връщане на смъртното наказание в Турция.\n                \n                \r\nДискусиите за връщането на смъртното наказание в Турция бяха възобновени след опита за преврат на 15 юли 2016 г. Президентът не изключва възможността за провеждане на референдум по този въпрос, припомня БТА.\n\r\nЕрдоган и днес коментира терористичния акт в Нова Зеландия, извършен на 15 март.\n\r\n„Ако правителството на Нова Зеландия не направи това, което е необходимо, ние ще го направим. В такъв случай ще водим преговори с правителството на тази страна. Терористът трябва да понесе най-сурово наказание“, добави Ердоган.\n\r\nПри нападението в петък в две съседни джамии в новозеландския град Крайстчърч бяха убити 50 души и 50 души бяха ранени. Турски медии съобщиха за трима ранени турски граждани при стрелбата.\n\r\n ", "date": "2019.03.19", "title": "Ердоган: Отменихме смъртното наказание да ги храним?!"}
{"url": "https://www.dnes.bg/obshtestvo/2019/03/19/kakva-e-tainata-na-uspeha-razkazva-biznes-lider-ot-glow.405032", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бизнес лидери разкриват тайните на успеха си. Българският модел и маркетолог Цвета Калейнска, която стана известна през 2010 г. с победата си в конкурса \"Мис България САЩ\", се занимава с благотворителна дейност още от 12-годишна. \r\nВ момента се е фокусирала в обучението на млади момичета чрез лидерска академия \"Glow\". Активно участва и в дейности, свързани с повишаването на грамотността сред младежите. \r\n\"Събираме интелигентни деца, желаещи да се учат. Разделяме ги на групи всеки ден, така че да могат да се запознаят с всички, да намерят свой кръг и да видят, че желанията и мечтите им могат да бъдат подкрепени от други хора\", сподели пред Bulgaria ON AIR Цвета Калейнска.\r\nЦвета е лице на националната кампания \"Да напълним Студентски град с книги\" под патронажа на българския президент Росен Плевнелиев.", "date": "2019.03.19", "title": "Каква е тайната на успеха? Разказва бизнес лидер от \"Glow\""}
{"url": "https://www.dnes.bg/akoshtete-vqrvaite/2019/03/19/top-3-zodii-koito-iskat-da-izbiagat-ot-bylgariia.404937", "text": "Светът е огромен и някои хора искат да посетят много места, да опознаят различни култури и цивилизации, да се сближат с хора от други среди, да се отдадат на нови приживявания. Ето кои са трите зодии, които трябва за известно време да поживеят в чужбина.\r\n\r\n \r\nТова са зодиакалните знаци, които най-много обичат запознанството с нови хора, пътуванията, приключенията и опитването на нови неща. Искат да видят нови и екзотични места, да се потопят в чуждите за тях култури - това е невероятна тръпка за тях! Винаги са готови за далечни пътувания, за тях никога няма културен шок и бариери. Интересно им е да опитат чуждите ястия и да се запознаят с различни традиции. От малки мечтаят да поживеят в чужбина.\r\n \r\n\r\n \r\nАко могат, биха били приятели с всички хора на планетата, постоянно биха общували с чужденци. Държат да имат голям и разнообразен приятелски кръг. Интересно им е да комуникират с хора от други държави, да чуват техните мнения и виждания, да се учат от техния опит. Често се сприятеляват с чужденци. Нямат предразсъдъци и рядко съдят околните. Би им било любопитно да поживеят в друга страна, да срещнат много нови и различни от тях хора, да опознаят чужди обичаи, да посетят екзотични места.\r\n \r\n", "date": "2019.03.19", "title": "Топ 3 зодии, които искат да избягат от България"}
{"url": "https://www.dnes.bg/politika/2019/03/19/sami-shte-im-e-trudno-sds-tyrsiat-koaliciia-za-evrovota.405025", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛидерът на СДС Румен Христов заяви в \"България сутрин\", че му предстоят преговори с ГЕРБ и Движение \"България на гражданите\", за да стане ясно дали десните ще се явят заедно на евроизборите.\n\r\n\"Времето напредна и не е никак добре да се прави коалиция в последния момент. Трябва да се подберат кандидати. Да се направи предизборна кампания. От тази гледна точка изоставаме и затова трябва да бързаме с предстоящи преговори. Когато отделни формации преговарят, винаги има нужда от напасване. \n\n\r\nТова не е първи случай в историята на десница да ни подканват да се обединим. Европа е заплашена от настъпващи крайнолеви, крайнодесни, националисти. За това именно ЕНП гарантира просперитета на България в Европа\", каза Христов.\n                    \n                    \n                \r\nТой допълни, че опцията самостоятелно явяване на СДС на евроизборите не стои на дневен реди и партията ще направи всичко по силите си да успее да се яви в коалиция с друга формация.\n\r\n\"Едната опция е самостоятелно явяване. Ние обаче няма да успеем да вкараме депутат в европарламента, тъй като гласовете са разхвърляни между много формации. Другият вариант е коалиция. Там нещата се забавиха. Вратата обаче не е затворена. Ще проведа срещи с другите две формации - ГЕРБ и Движение \"България на гражданите\". Ние доказахме, че сме в опозиция на ГЕРБ.\r\nСега ще говорим за евроизборите, а не за вътрешна политика. Ще обсъдим по какъв начин да помогнем ЕНП да получи повече депутати в европарламента. Утре сутринта ще имаме среща с Бойко Борисов и Цветан Цветанов. При съгласие от тяхна страна ще искаме да имаме представител в европарламента\", заяви лидерът на СДС пред.\n\r\n ", "date": "2019.03.19", "title": "Сами ще им е трудно: СДС търсят коалиция за евровота"}
{"url": "https://www.dnes.bg/notifikacii/2019/03/19/bylgarin-buistva-v-park-v-rim-raniava-policai.405041", "text": "Български гражданин предизвика паника и страх в най-големия римски парк „Вила Памфили”. \n\r\nМлад мъж, за когото впоследствие се установило, че е българско гражданство, нападнал без никаква причина двама възрастни минувачи на алея в парка, съобщи в. ”Месаджеро”, цитиран от „“.\n\r\nТой ударил по лицето единия от тях, след което друг минувач се впуснал след него, за да го спре, тъй като явно бил в объркано състояние. \n\r\nЩом го настигнал, последвал втори удар на българина, този път по лицето на друг възрастен минувач, след което нападателят пак се впуснал да бяга. \n\r\nОпитващият се да го спре италианец повикал случайно минаващата патрулна кола на полицията, които тръгнала по дирите на българина. Дошли на помощ и други три полицейски коли.\n                \n                \r\nОперацията по задържането му се оказала по-трудна от предвиденото, защото мъжът освен че бил в превъзбудено състояние, не говорел италиански и нямал документи у себе си.\n\r\nПетима полицаи били необходими, за да възпрат българина. Той обаче успял да рани и полицая, който му слагал белезниците. Едва по-късно се установило гражданството на нападателя.", "date": "2019.03.19", "title": "Българин буйства в парк в Рим, ранява полицай"}
{"url": "https://www.dnes.bg/notifikacii/2019/03/19/otkriha-myrtyv-myj-s-rana-v-gyrdite-v-stara-zagora.405036", "text": "Труп на мъж е намерен около 18:00 часа на 18 март в Станционната градина в Стара Загора, информира \"Дарик\".\n\r\nМъжът е на видима възраст около 60 години, открит е на една от централните алеи на парка, прободен с нож в гърдите.\r\nДо късно снощи се извършваше оглед на местопроизшествието. Една от версиите е, че става дума за самоубийство.", "date": "2019.03.19", "title": "Откриха мъртъв мъж с рана в гърдите в Стара Загора "}
{"url": "https://www.dnes.bg/temida/2019/03/19/ubiistvoto-v-ruse-vliza-v-syda-severin-s-tri-obvineniia.405055", "text": "Окръжната прокуратура в Русе внесе в съда обвинителния акт срещу Северин Красимиров за убийството на 30-годишната Виктория Маринова - административен директор на ТВН. Това съобщиха Румяна Арнаудова, говорител на главния прокурор и Георги Георгиев, окръжен прокурор на Русе. \n\nСрещу Красимиров са повдигнати три обвинения - за блудство, за изнасилване и за умишлено убийство, извършено по особено мъчителен начин за пострадалата и с особена жестокост, предаде БТА.\r\nПо думите на Арнаудова случаят от 6 октомври миналата година разтърси България не само с жестокостта, с която бе извършено престъплението, но и с изключително неприятния факт на внушения, направени от определени кръгове срещу българските институции и държава.\r\n                    \n                    \n                \"Внушения за това, че в България журналисти, които се борят срещу корупцията и извършват разследвания срещу корумпирани длъжностни лица, биват убивани. Този случай се оказа, че е чист криминален случай\", заяви още Арнаудова.\r\nГеоргиев обясни, че се касае за криминално престъпление, извършено по сексуални подбуди.\n\r\n ", "date": "2019.03.19", "title": "Убийството в Русе влиза в съда, Северин - с три обвинения "}
{"url": "https://www.dnes.bg/sofia/2019/03/19/patriotichno-ili-ne-izrisuvaha-levski-i-botev-na-garajna-vrata.405027", "text": "\n\r\nПреди дни се появи снимка в социалните мрежи, на която се вижда как млад мъж работи по картина, която е изрисувана на гаражна врата в столичния квартал \"Лозенец\".\n\r\nСамата картина представлява лицата на Христо Ботев и Васил Левски на фона на българския флаг. Във Facebook идеята беше коментирана от много потребители, а мненията са полюсни - от похвала за работата, до критики и обвинения в криворазбран патриотизъм.\n\r\nАвтори на картината са художниците Захари и Михаела, които са работили по поръчка на собственика на гаража Николай Михакловски. Той сподели в ефира на \"България сутрин\", че е много доволен от резултата, а това което вижда го прави щастлив.\n                    \n                    \n                \r\n\"Надявам се и хората, които минават, да се сещат за тези хора\", каза Михайловски.\r\n, че идеята на собственика на гаража е била много добра, както и локацията. Той сподели, че има много подобни картини в по-малките населени места у нас, докато в София липсват и по думите му е хубаво да се правят. А героите, които могат да се изобразяват, са много - не само Ботев и Левски.\n\r\n\"Отне доста време, не предполагахме, но я правихме 9 дни, защото врата е метална и метеорологичните условия много влияеха на целия процес и това усложни работата\", разказа младият художник. Захари обясни, че е работил с голямо притеснение, защото на личностите, които е изобразявал, трябва да се отделя много внимание.\n\r\nДругата част от екипа, който е реализирал идеята на собственика на гаража - Михаела, разказа, че реакциите на хората, които са ги видели докато работят, са били много различни.\n\r\n\"Много силен интерес имаше. Хора казваха браво, защо тук, каква е идеята. Други пък питаха дали ще стане\", допълни още тя.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.03.19", "title": "Патриотично или не? Изрисуваха Левски и Ботев на гаражна врата"}
{"url": "https://www.dnes.bg/obshtestvo/2019/03/19/zaplahi-i-tormoz-sled-protesta-na-medsestrite.405031", "text": "Заплахи за уволнение, преместване в друга болница. Такива сигнали е получила омбудсманът Мая Манолова от медицински специалисти от цялата страна след националния им протест с искане за по-добро заплащане и по -добри условия на труд в сектора. \n \"Получих съобщения за отправени заплахи и предприети действия срещу организатори и участници в протестите от  София,  Варна, Бургас, Пазарджик,  Монтана,  Казанлък, Габрово, Велинград. Предоставени са данни, включително аудиозаписи, за директни заплахи за уволнение, както и за други прояви на натиск\", алармира Манолова. \n\r\nКато пример тя посочва, че ден след участието си в протеста, медицинска сестра е била командирована от ръководството на една столична университетска болница в друга болнична структура, без да бъдат предупредени преките ѝ началници за това, без да е инструктирана за новото работно място. \n                    \n                    \n                \r\nДруга сестра в същата болница е заплашена с уволнение, неизвестни на какво законово основание. \r\nИма и сигнали, че в някои случаи, представители на местната власт са се опитвали да окажат въздействие на протестиращите медицински работници. \n\r\n\"Като омбудсман подкрепям исканията на медицинските специалисти, намирам ги за напълно справедливи и настоявам да бъде намерен механизъм за гарантиране на техните трудови възнаграждения, осигуряването на нормални условия на труд, както и за разглеждане на останалите проблеми и искания\", коментира Манолова.\n\r\nСпоред нея е напълно недопустимо оказването на натиск под каквато и да е форма срещу хора, протестиращи в защита на своите права и професионални интереси.\r\n \r\nТака че тя ще поиска от прокуратурата да извърши проверка и да предприеме съответните законни действия. \n\r\nМанолова призовава здравния министър Кирил Ананиев  излезе с официална позиция, в която ясно да осъди посегателството върху гражданските права на протестиращите професионалисти по здравни грижи, като по този начин разсее всякакви съмнения, че явно или мълчаливо стои зад тях.", "date": "2019.03.19", "title": "Заплахи и тормоз след протеста на медсестрите "}
{"url": "https://www.dnes.bg/notifikacii/2019/03/19/aneksiiata-na-krim-razdelenie-mejdu-bratski-narodi-s-13-hil-jertvi.405046", "text": "Анексията на Крим е действие, което доведе до разделение и война между братски народи с 13 хил. жертви. Това каза , , в ефира на .\r\n\"След анексията беше изграден мост, който свързва Русия и Кримския полуостров. Този мост донякъде затваря Азовско море, тъй като ограничава височината на корабите, които могат да плават в него\".\r\nЦялото ръководство на Русия с президента Владимир Путин лъжеше най-откровено световната общественост. Първо нахлуха чужди войски без опознавателни знаци, като след време Москва призна за тях, коментира той.\r\n                \n                „Президентът Путин призна, че специални части са гонили тогавашния украински президент Янукович, за да го изкарат, тъй като е щял да бъде разстрелян. А Янукович им трябваше да подпише, че кани руски войски в Украйна, за което Киев го съди за предателство“.\r\nРепресии или терор срещу украинци или руснаци не е имало в Украйна преди 2014 г., заяви Стефанов.\r\n\"След 2014 г. патриотичният възторг в Русия мина всякакви граници и рейтингът на Путин се покачи рязко\".\r\nВ момента руснаците отхвърлят пенсионната реформа, а рейтингът на Путин се понижи, отбеляза журналистът.\r\n\"Нито един от големите руски мобилни оператори не иска да отиде в Крим заради санкциите, които са наложени. Санкциите удрят руския народ и населението в Крим доста тежко. Търговията е ограничена, а цените са се повишили\".\r\nТуристическият поток в Крим също намалява, посочи още той.\r\n\"Режимът на Владимир Путин забрани на военни и полицаи да отиват в страни членки на НАТО\". \r\n.", "date": "2019.03.19", "title": "Анексията на Крим - разделение между братски народи с 13 хил. жертви "}
{"url": "https://www.dnes.bg/stranata/2019/03/19/parite-ne-dostigat-vse-poveche-pensioneri-rabotiat.405009", "text": "Броят на пернсионерите, които продължават да работят у нас постоянно расте от 2014 г., като само за последните две години желаещите са се увеличили с 18 500, показват данни на Националния осигурителен институт (НОИ). В момента у нас 146 000 българи, излезли в пенсия са на трудовия пазар, предава \"Монитор\".\r\n\"Задължително търсещите работа пенсионери държат да бъдат осигурявани за пенсия, с което целят да повишат размера на отпусканата им вече“, обясняват от Агенцията по заетостта. \n\n\n Всеки месец по 1871 пенсионери търсят работа чрез бюрото по труда. Жените, които продължават да се осигуряват за пенсия и след излизането си в заслужена почивка, взимат превес над мъжете.\n                    \n                    \n                \r\nМалко над 1200 от всички, които се записват месечно на борсата, са именно от нежния пол. Дамите най-често намира работа в детски заведения, като продавачи, помощник-готвачи, хлебопроизводители, шивачки, медицински сестри или фармацевти.\n\r\nМъжете пък обикновено започват като охранители. Веднага след тях се нареждат шофьорите, строителните работници и животновъдите. От Агенцията по заетостта уточняват още, че пенсионерите предпочитат гъвкавото работно време или непълния работен ден.\n\r\nПо данни на осигурителния институт от всички почти 150 000 нашенци, които са останали на трудовия пазар, малко над 100 000 са с пенсия за стаж и възраст. Всеки четвърти българин от третата възраст, който продължава да работи, е намерил препитание в столицата.\n\r\nВеднага след София се нарежда Пловдив. В дъното на класацията са Силистра, Търговище и Кърджали. Освен тях още 34 482-ма под пагон продължават да се трудят. Това означава, че 23 на сто от всички работещи пенсионери са полицаи, военни или пожарникари.\n\r\nСредната възраст на служителите на МВР е 57 г., а възнаграждението около 800 лв. Най-високи заплати след пенсиониране нашенци под пагон взимат в София - 1221 лв., а най-ниски в Благоевград – 795 лв. Възнагражденията на военните и полицаите във Варна, Пловдив, Шумен и Стара Загора са най-близки до тези в столицата – по около 1000 лв.\r\nСъщевременно единствено в София жените под пагон успяват да достигнат хилядарка. Подобна е и ситуацията при работещите, които взимат пенсия за осигурителен стаж и възраст – най-ниски са предлаганите възнаграждения в Благоевград, следвани от Кюстендил и Ловеч.\r\n ", "date": "2019.03.19", "title": "Парите не достигат: Все повече пенсионери работят"}
{"url": "https://www.dnes.bg/obshtestvo/2019/03/19/spartan-izpylni-donorska-zadacha-rano-sutrinta.405053", "text": "Смолет C-27J “Spartan” е изпълнил донорска задача рано тази сутрин, съобщиха от ВВС.\r\nСамолетът от 16-та транспортна авиогрупа Враждебна на Военновъздушните сили е излетял от летище София за летище Горна Оряховица в 06.30 часа.\r\nТой е осигурил въздушен транспорт на медицински екип от ВМА - София за органна трансплантация от МБАЛ - Велико Търново.\r\nИзпълнението на задачата е било по искане на Министерството на здравеопазването и заповед на началника на отбраната.\r\nЕкипажът на самолета е бил в състав командир майор Пламен Дончев, помощник-командир старши лейтенант Стелиян Стоянов и борден инженер капитан Пламен Пехливанов.\r\nВ 11:17 часа самолетът е кацнал обратно на летище София след успешно изпълнение на задачата.\r\n ", "date": "2019.03.19", "title": "\"Спартан\" изпълни донорска задача рано сутринта"}
{"url": "https://www.dnes.bg/temida/2019/03/19/sydyt-v-haskovo-ekstradira-obvinen-za-terorizym-kiurd.405057", "text": "Окръжният съд в Хасково постанови екстрадация в Турция на киргистански гражданин от кюрдски произход, обвинен за терористични действия в южната ни съседка, съобщава БТА.\n\nРустем Юзбаши е на 36 години. Той е издирван от прокуратурата в град Диджле, провинция Диарбекир с червена бюлетина чрез Интерпол за случай от 2006 година. Тогава, според обвинението, той поставил взривно устройство в населено място в Турция до границата с Ирак. Според турската страна е снабдявал и с боеприпаси терористична групировка. \n\r\nЮзбаши е открит в България по време на престоя му в Центъра за мигранти в Бусманци по съвпадение на дактилоскопични отпечатъци и снимка в средата на януари тази година. Преди това той влязъл нелегално у нас като бежанец, след което започнала процедура по признаване на хуманитарен статут.\n                    \n                    \n                \r\nПред съда Юзбаши заяви, че не е терорист, че не е участвал в атентати и че е преследван заради кюрдския си произход. Той каза още в дадената му последна дума, че не желае да бъде екстрадиран. Днешното решение на магистратите може да бъде обжалвано или протестирано пред Пловдивския апелативен съд.\n\r\nНа делото присъства и дипломат от Генералното консулство на република Турция в Пловдив.", "date": "2019.03.19", "title": "Съдът в Хасково екстрадира обвинен за тероризъм кюрд "}
{"url": "https://www.dnes.bg/cars/2019/03/19/zaradi-risk-ot-pojar-ferrari-izteglia-nad-2000-koli-v-sasht.405047", "text": "Представителството на Ferrari в Северна Америка обяви сервизна акция, която ще засегне повече от 2000 автомобила, продадени в САЩ. \n\r\nВ документ на Националната администрация по безопасност на движението се съобщава, че сепараторът на горивния филтър може да се пропука, което създава риск от пожар. Според италианския производител проблемът не е в самите автомобили, а от дефект в частите, доставени от външна фирма.\n\r\nЗасегнатите модели са 488 GTB, 488 Spider, произведени в периода 2018-2019 г., както и LaFerrari Aperta. Проблемът е открит при общо 2150 автомобила от тези модели. До откриване на дефекта се е стигнало, след като клиенти на няколко дилъра на марката в Щатите са подали оплаквания. \n                    \n                    \n                \r\nСобствениците на засегнатите модели ще бъдат инструктирани да посетят сервиз чрез съобщение на цифровото табло. За отстраняване на проблема ще бъде заменена всяка една дефектна част, като разходите ще са за сметка на компанията-производител.\r\nСервизната акция стартира на 14 април.\r\n", "date": "2019.03.19", "title": "Заради риск от пожар: Ferrari изтегля над 2000 коли в САЩ"}
{"url": "https://www.dnes.bg/politika/2019/03/19/borisov-se-razporedi-nito-edin-nov-pensioner-da-ne-byde-oshteten.405064", "text": "Премиерът Бойко Борисов разпореди на социалния министър Бисер Петков и на шефа на НОИ Ивайло Иванов да не се допуска намаляване на пенсията на нито един пенсионер. \n\n След спешна среща в Министерския съвет вицето Томислав Дончев увери, че няма да има намаляване на пенсиите, за тези които тепърва ще излязат в заслужена почивка. \n\r\nТой подчерта, че и тази година правителството ще отпусне 53 млн. лв.\n\r\nУправителят на НОИ Ивайло Иванов уточни, че на бъдещите пенсионери ще бъдат изчислени пенсиите по двете формули - по старата и по новата, и за всеки случай ще се прецени по коя формула човек ще получи по-висока пенсия, като ще се гарантира по-благоприятния размер. \n                    \n                    \n                \r\nТова ще стане с компенсационни механизми за допълване на разликата.\n\r\nВероятно предстоят законодателни реформи.\n\r\nИванов и лидерът на КТ \"Подкрепа\" Димитър Манолов увериха, че става въпрос за много малки разлики в пенсиите - от порядъка на двайсетина лева. \n\r\nВ понеделник беше публикуван предварителен анализ на НОИ за ефекта от отпадането на трите години за периода 1997-1999 год. Той е правен на база симулация за бъдещите пенсионери. \n\r\nПо думите на Бисер Петков данните показват, че промяната ще се отрази благоприятно за повече от 60% от пенсионерите, за някои ще има неутрален ефект, а за около 30 на сто ще има намаление на пенсиите, което ще е в рамките на до 5 процента. \n\r\nТой припомни, че промяната касае само бъдещи пенсионери, а не такива с вече отпуснати пенсии.\r\nТомислав Дончев добави, че правителството има амбицията да осигурим 50-53 млн. лв. за великденски добавки за пенсионерите.\r\nСпоред него вероятно решението ще бъде взето още тази седмица.", "date": "2019.03.19", "title": "Борисов се разпореди: Нито един нов пенсионер да не бъде ощетен!"}
{"url": "https://www.dnes.bg/stranata/2019/03/19/berkovsko-selo-se-skara-za-snaha-kyrvavo-mele-mejdu-svatove.405062", "text": "Берковското село Боровци осъмна със сериозен скандал между сватове. Мъжете се сбили след битов скандал, в който главно лице е била снахата в семейството, информира полицията в Монтана. \n\r\nРъкопашният бой е станал около 21:30 вечерта в понеделник. Първоначално семействата започнали бурен скандал, но в разгара на караницата се стигнало и до жесток побой.\r\nВ мелето са пострадали няколко души, които са получили средни и тежки телесни повреди. Близката до произшествието кола също е с материални щети. \r\n \r\nМестопроизшествието е посетено от полицията. По случая е извършен оглед и е образувано досъдебно производство.", "date": "2019.03.19", "title": "Берковско село се скара за снаха – кърваво меле между сватове"}
{"url": "https://www.dnes.bg/akoshtete-vqrvaite/2019/03/19/poli-genova-v-uchebnicite-po-muzika.404934", "text": "Поли Генова е горда, че нейна песен влиза в учебната програма по \"Музика\" за 10-ти клас. Това обяви самата певица в социалните мрежи. Става дума за песента \"Героите\". Този хит е посветен на родителите на преждевременно родените бебета.\r\n\"Реших да даря малко сила и кураж, посвещавайки песента си на тях и на другите герои - техните родители, които всяка секунда се борят за живота на децата си\", сподели Поли малко преди премиерата на парчето.\r\n \r\n", "date": "2019.03.19", "title": "Поли Генова в учебниците по музика"}
{"url": "https://www.dnes.bg/notifikacii/2019/03/19/prilikite-katastrofite-na-etiopskiia-737-max-i-na-lion-air.405066", "text": "Дни след падането на етиопския Boeing, бяха намерени сходства между тази самолетна катастрофа и трагедията с машината на Lion Air. Това доведе до спиране на полетите с модел 737 MAX. Намерените черни кутии преди дни показаха, че наистина има много общи моменти между двете самолетни катастрофи. Но спецификации не бяха дадени.  Ето какво на пръв поглед е общото между двете трагедии според CNN. \n\r\nНай-очевидната прилика е моделът на самолета – Boeing 737 MAX 8, който според компанията е най-добре продаващата се тяхна машина. В света има 350 такива самолета, собственост на 54 оператори.\r\nЕстествено, след като са еднакви, то и софтуерът, с който оперират е един и същ. Системата за автопилот била  Maneuvering Characteristics Augmentation System (MCAS), нововъведение за Boeing. Тя има функция, която автоматично понижава носа на самолета, ако получи данни от сензорите, че той лети прекалено бавно или неестествено. Сензорът на АОА изпращат информация до компютрите на самолета за ъгъла на носа по отношение на въздушния поток над и под крилата, за да се определи дали самолетът ще се спре.\r\n                \n                Жан Пол Тюардек споделя пред CNN, че още в началото е видял проблеми в системата, която разчитала само на един сензор. Ако той се повреди, тя естествено спира да работи.\r\nИ двата самолета катастрофират минути след като излитат – машината на Етиопските авиолинии пада 6 минути по-късно, а тази на Lion Air – 13 минути.  Екипажите и на двата полета са изключително опитни. Пилотът на първия паднал Boeing имал повече от 6000 часа във въздуха, а на втория – 8100.\r\nТе са изпратили сигнал, че нещо не е наред. Пилотът на Lion Air е обявил, че не могат да се справят със системата за автопилот, преди да се разбият в океана, а този на Етиопските авиолинии е съобщил за проблем и поискал да се върне на пистата секунди преди да изчезне от радара.\r\nДо 30 дни Етиопия трябва да публикува пълният доклад, който ще разясни допълнителните връзки между двата полета и какво се е слуило с тях. \r\n ", "date": "2019.03.19", "title": "Приликите: Катастрофите на етиопския 737 MAX и на Lion AIR"}
{"url": "https://www.dnes.bg/notifikacii/2019/03/19/sila-ocelial-prosti-na-tarant-ubiistvoto-na-syprugata-mu.405000", "text": "Оцелял при атаката срещу джамии в Нова Зеландия в петък каза, че прощава на нападателя Брентън Тарант, че е убил съпругата му, предаде Ройтерс и БТА.\n\r\n59-годишният Фархид Ахмед, който се придвижва с инвалидна количка, заяви пред агенцията, че би искал да се срещне с Тарант и да му каже: \"Въпреки това те обичам.\"\n\r\n\"Не приемам какво направи... ти взе погрешно решение, пое в погрешна посока, но аз искам да вярвам в теб. Че ти имаш голям потенциал в сърцето си\", обърна се Ахмед към 28-годишния Тарант.\n\r\nВ петък австралийският десен екстремист уби 50 човека в две джамии в град Крайстчърч - най-смъртоносната атака в историята на Нова Зеландия.\n\r\nАхмед, който се придвижва с инвалидна количка, откакто бил блъснат от кола, разказа, че във фаталния ден се молил в преддверие на джамията Ан Нур, а не в главното помещение, както обикновено, когато нападателят нахлул. Мъжът помислил, че това е последният ден от живота му, тъй като било невъзможно да избяга с инвалидната си количка. Тарант обаче не влязъл в това преддверие и Ахмед все пак успял да излезе и да се скрие зад кола. Оттам той наблюдавал масовото убийство.\n                \n                \r\nСъпругата му Хусна, която била в другия край на джамията, била застреляна от Тарант.", "date": "2019.03.19", "title": "Сила: Оцелял прости на Тарант убийството на съпругата му"}
{"url": "https://www.dnes.bg/stranata/2019/03/19/ne-plashtash-taksa-za-vhoda-gotviat-sankcii-sreshtu-neizriadnite-sysedi.404998", "text": "Граждани предлагат редица идеи как да намалеят неизрядните съседи в блоковете. Неплатените такси за общите части на входа да се събират с местните данъци и такси гласи едно от предложенията, залегнали в предстоящите промени в Закона за етажната собственост.\n\r\n\"Огромен е интересът на обществото към промените, които в момента изработваме за подобряване на управлението на етажната собственост\", каза Гергана Благиева, директор на дирекция \"Жилищна политика\" в Министерството на регионалното развитие и благоустройството, пред bTV. \n\r\nГраждани искат санкции срещу неизрядни съседи, част от парите, дължими и неплатени към етажната собственост, може да да се подават към общината, която да ги събира в последствие заедно с местните данъци и такси, каза Благиева.\n                    \n                    \n                \r\nДо 15 април се събират предложения, които ще бъдат обсъждани за включване към новите текстове на закона.\n\r\nВ момента собствениците на имоти имат повече права отколкото задължения и е много трудно налагането на санкция към собственик, който не изпълнява решенията на общото събрание в етажната собственост и който не плаща дължимите такси за управление и поддръжка на общите части в сградата. Затова се предлага завишаване на задълженията на собствениците и увеличаване правата на общото събрание за санкции към неизрядните собственици. Ефектът, който търсим, е изпълнението и контролът за изпълнение на правилата за управление и поддръжка на общите части в сградата да се повиши, както и да се повиши ангажираността към собствеността. Освен към жилището, трябва да се полага необходимата грижа и към общите части, които са дял от всяко жилище, обясни Благиева.\n\r\nИмало предложения да отпаднат таксите за асансьор за живеещите на първи и втори етаж, но това по думите на експерта не е добро решение. Защото по същата логика живеещите на първия етаж трябва да бъдат изключени от поддръжката на покрива, но той е обща част и средствата за него се дължат от всички живущи. \n\r\n\"Затова ще търсим механизъм за по-справедливо разпределение на таксите в зависимост от етажа и дела в общата собственост\", каза още Гергана Благиева.", "date": "2019.03.19", "title": "Не плащаш такса за входа? Готвят санкции срещу неизрядните съседи"}
{"url": "https://www.dnes.bg/obshtestvo/2019/03/19/kak-padna-odrin-prez-1913-g-i-zashto-e-propiliana-pobedata.404968", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Превземането на Одринската крепост през март 1913 е нещо изключително. То демонстрира духа на една нация, възкръснала след 5-вековно иго, разказа академик Георги Марков в \"Операция: История\" по Bulgaria ON AIR.\r\nОдринската крепост е била построена под ръководството на барон Колмар фон дер Голц, пруски генерал, служил и в османската и в германската армии. Считало се, че крепостта може да бъде превзета само от пруска войска. Въпреки това, под ръководството на генералите Никола Иванов и Георги Вазов, най-тежките укрепления в Източния сектор на отбраната са превзети само за четири часа и половина.\r\n                    \n                    \n                Особена е ролята на 23-ти шипченски полк и 10-и родопски полк, а гвардията на Георги Мархолев пленява Шукри паша.\n\r\nПо-късно сърбите повтарят пленяването на Шукри паша и дори го заснемат с кинокамера, така те си приписват част от заслугите за превземането на Одрин. Там е имало само две сръбски дивизии, но те не са участвали в атаката, довела до падането на крепостта.  За съжаление ние винаги сме били слаби в пропагандата, обощи историкът.\n\r\nПо думите му в Лондон е сключен много добър за България мирен договор, при това гарантиран от Великите сили. Ние получаваме цяла Източна Тракия до линията Мидия - Енос, огромна част от Беломорието - включително Дедеагач и Кавала, както и голяма част от Македония, но нашият елит не проявява прозорливост. \r\n\"Нас винаги ни е теглело към Охрид. Историческият романтизъм е надделял над историческия прагматизъм. В историята няма \"ако\", но ако България не беше пропиляла този мир и не беше последвала Втората балканска война, можеше да има съвсем друга историческа съдба. Основната вина е на цар Фердинанд, но не само негова, за съжаление той е бил хазартен играч, а и управляващите тогава са се били главозамаяли от успехите и силата на нашата армия\", разказа академикът.", "date": "2019.03.19", "title": "Как падна Одрин през 1913 г. и защо е пропиляна победата?"}
{"url": "https://www.dnes.bg/muzika/2019/03/19/bashtata-na-kobaka-gledkata-beshe-strashna.405001", "text": "Бащата на загиналия нелепо рапър Кобака бил първият, който го открил задушен в гаража с неговата приятелка.\n\r\n\"Гледката беше страшна. Страшна. На никого не пожелавам да загуби по такъв начин детето си. Костадин ми беше слабостта. Угаждал съм му за всичко, а може би не е трябвало\", заяви бащата Асен, цитиран от \"Монитор\". \n\r\nВ неделя около 7 часа сутринта той е открил труповете на сина си и новата му приятелка Валентина в автомобила \"Мерцедес\" в кооперация в Пловдив.\n\nПреди да се отдадат на плътските си удоволствия Костадин и случайно срещнатата няколко часа по-рано 34-годишна жена се заключили в гаража. Тя била семейна и с две деца. Във фаталната вечер казала на близките си, че отива на тържество. С Кобака явно се запознали в дискотека и след купона там се пренесли в новия му апартамент.\n                    \n                    \n                \r\nЖилището обаче не било обзаведено и вместо да отидат на хотел, се качили в паркираната в гаража кола. Станало им студено и запалили двигателя, което довело до смъртта им. Когато близките им започнали да им звънят по телефоните от събота сутринта, те вече били мъртви, са категорични разследващите.\n\r\nКостадин и Валентина са издъхнали едновременно и в смъртта им няма данни за насилие, считат от полицията в Пловдив. Случилото се е нещастие и инцидент, но не и двойно убийство. Според криминалисти гледката в гаража наистина е била потресаваща. Най-вероятно заради газовете от ауспуха на леката кола любовниците са заспали и са починали в съня си.", "date": "2019.03.19", "title": "Бащата на Кобака: Гледката беше страшна!"}
{"url": "https://www.dnes.bg/notifikacii/2019/03/19/isliamska-dyrjava-shte-mysti-sled-atakite-v-nova-zelandiia.405002", "text": "Групировката \"Ислямска държава\" се закани да отмъсти за атаката срещу две джамии в Нова Зеландия в петък, при която австралийският екстремист Брентън Тарант уби 50 души.\n\r\n\"Сцените на убийствата в двете джамии в Нова Зеландия ще събудят изпадналите в летаргия джихадисти и ще мотивират почитателите на халифата да отмъстят\", казва говорителят на \"Ислямска държава\" Аби ал Хасан ал Мухаджер на 44-минутен аудиозапис.\n\r\nНовозеландската премиерка Джасинда Ардърн пък обеща да не позволи нападателят да получи известността, към която се стреми.\n\n\n\n\n\"Мога да ви уверя в едно нещо - че няма да ме чуете да произнасям името му\", каза тя пред репортери.\n                \n                \r\nАрдърн отбеляза, че нападателят \"очевидно е имал редица причини да извърши тази ужасяваща терористична атака. Една от тях е била да спечели популярност\", посочи тя и изрази увереност, че това може да не бъде допуснато.\n\r\nСтремежът на Тарант да придобие известност личи ясно от това, че той разпрати преди атаката манифест и показа на живо нападението в социални мрежи, припомня БТА.\n\r\nНа извънредно заседание на новозеландския парламент, свикано след най-смъртоносното нападение в историята на страната, министър-председателката обеща масовият убиец да \"понесе цялата строгост на закона\".\n\r\nНовозеландската премиерка призова жителите на страната да окажат подкрепа на опечалената мюсюлманска общност в страната. В Нова Зеландия днес се подготвят първите погребения на убити при атаката.\r\nНовозеландските власти са издали 65 визи на роднини на жертви.\n\r\nНападателят уби общо 50 души в две джамии. Още 50 човека бяха ранени. 30 от тях остават в болницата в Крайстчърч. Девет от ранените са в критично състояние. Четиригодишно дете е било транспортирано в болница в Окланд в критично състояние.\n\r\nРедица новозеландски компании премахнаха днес рекламите си от социалните мрежи. те взеха това решение, след като нападателят от Крайстчърч показа на живо атаката във Фейсбук и постна в Туитър линкове към манифеста, в който изложи своите идеи.", "date": "2019.03.19", "title": "\"Ислямска държава\" ще мъсти след атаките в Нова Зеландия"}
{"url": "https://www.dnes.bg/obshtestvo/2019/03/19/nova-formula-20-000-bylgari-s-po-niski-pensii-neutralno.405003", "text": "Новата пенсионна формула ще ощети 21 043 българи, които предстои да се пенсионират. Това сочи предварителен анализ на Националния осигурителен институт. От института пргонозират, че през 2019 г. над 67 000 нашенци ще навършат необходимите години за придобиване на пенсия за възраст и стаж, като 31 на сто от тях ще получат по-ниски пари за старини. Това означава, че само за тази година близо 21 000 възрастни ще бъдат ощетени.\n\r\nПричината за по-ниските пенсии на част от възрастните е отпадането на трите най-добри години от 1997 до 1999г. От тази година в пенсионната формула се взима предвид осигурителният доход на кандидата за пенсия, натрупан след 1 януари 2000 г. без да се включват трите най-добри години от времето преди това.\n                    \n                    \n                \r\nАнализът сочи, че парите ще паднат с до 8%, заради изчислен по-нисък индивидуален коефициент. Към момента намаление на размера на индивидуалния коефициент се наблюдавало предимно при хората, които в периода 1997 -1998г. са се осигурявали за по-малък брой месец на високи доходи. \n\r\nСъщевременно 56.8% от бъдещите пенсионери щели да повишат дохода си. Без промяна ще останат размерите на индивидуалните коефициенти на 11.9% от пенсионерите.\n\r\nЗаключението на НОИ е, че новата формула е неутрална от гледна точка на системата. Очаква се в бъдеще делът на негативно засегнатите да продължи да намалява.\n\r\nПо-рано социалният министър Бисер Петков обяви, че формулата за изчисляване на пенсиите ще бъде сменена, ако анализът на НОИ покаже, че ощетява възрастните хора.\n\r\n\"Нека видим какво ще покажат данните, които НОИ ще представи, и тогава ще се прецени наистина дали има основание нещо да се променя\", коментира Петков. ", "date": "2019.03.19", "title": "Нова формула, 20 000 българи с по-ниски пенсии. Неутрално"}
{"url": "https://www.dnes.bg/stranata/2019/03/19/piian-no-silen-radomirec-maltretira-bremenna-kotka.405004", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБабаит бе заснет от камери как рита котка, а жестокостта към животното не му стига. Той заплашва с пистолет и хората, които се грижат за животното. Това са заснели охранителни камери в Радомир, съобщава Bulgaria ON AIR.\n\r\nСвидетел на инцидента стана Емануел Марианов, който завършва поредната си нощна смяна, когато пред кафенето, в което работи идват трима души.\n\r\n\"Докато си редим вътре нещата се чу силно измяукване. Докато излезем няма нищо, хората си седяха\", разказва Марианов.\n\r\nТой излиза да провери какво се случва и вижда Марио Богословов с компания. Решава да прегледа охранителните камери. На кадрите се вижда как двама мъже удрят бременната котка и я вдигат за опашката, след което я удрят в земята.\n                    \n                    \n                \r\nНа следващата сутрин работещите в кафенето отиват да потърсят сметка на Марио, който е заснет от видеокамерата. Той се оправдава, че животинката е искала да го надере и нахапе и затова я е ритнал. Предстои извършителите да се открият и да бъдат наказани. \n\r\nСпоред закона, човек, който е нарантил животно умишлено може да лежи в затвора от 1 до 3 години и да бъде глобен от 1000 до 5000 лева.", "date": "2019.03.19", "title": "Пиян, но \"силен\": Радомирец малтретира бременна котка"}
{"url": "https://www.dnes.bg/index/2019/03/19/receptata-dnes-leshta-s-shunka-v-multikukyr.404893", "text": ":\r\n1 чаша леща\r\n1 чаша нарязана целина\r\n1 чаша нарязани моркови\r\n1 чаша нарязан лук\r\n2 скилидки чесън, пресовани\r\n1 и ½ чаши нарязана пушена шунка\r\n½ чаена лъжичка босилек\r\n¼ чаша сушена мащерка\r\n½ супена лъжица риган\r\n1 дафинов лист\r\n¼ чаена лъжичка черен пипер\r\n1 литър разтворен пилешки бульон\r\n1 чаша вода\r\n8 чаени лъжици доматена паста\r\n \r\n:\r\n \r\nСмесете всички предварително подготвени съставки в купата на мултикукъра. Залейте с вода и бульон. Гответе на слаб огън за 8 часа или на по-висока температура за 4 часа. Извадете дафиновия лист преди сервиране.\r\n\r\n", "date": "2019.03.19", "title": "Рецептата Dnes: Леща с шунка в мултикукър "}
{"url": "https://www.dnes.bg/snimka-na-denia/2019/03/19/toplo-vreme-dnes-na-mesta-shte-prevali-i-pregyrmi.405005", "text": "Днес преди обяд ще e предимно слънчево. След обяд над планинските райони и на отделни места в Южна България ще се развива купеста и купесто-дъждовна облачност и там ще превали краткотраен дъжд, възможно е и да прегърми. \n\r\nДневните температури слабо ще се понижат и максималните ще са между 18 и 23 градуса, съобщиха от Националния институт по метеорология и хидрология към БАН.\n\r\nВятърът ще се ориентира от северозапад, ще е слаб, в Северна България - до умерен. Атмосферното налягане е близко до средното за март и още малко ще се повиши.\n\r\nНад Черноморието ще е предимно слънчево, след обяд с временни увеличения на облачността, но без валежи. Ще духа слаб югоизточен вятър. Максималните температури ще са от около 12 градуса на север до 18 градуса на юг. Температурата на морската вода е 8-9 градуса. Вълнението на морето ще е 3 бала.\n                \n                \r\nНад планините преди обяд ще е предимно слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Вятърът ще е слаб до умерен - по високите части ще е от югозапад, в ниските ще се ориентира от север. Максималната температура на височина 1200 метра ще е около 11 градуса, на 2000 метра - около 4 градуса.", "date": "2019.03.19", "title": "Топло време днес, на места ще превали и прегърми"}
{"url": "https://www.dnes.bg/rusia/2019/03/19/ruska-eskadrila-bombardirovachi-tu-22m3-akostira-v-krim.405006", "text": "Русия разположи ескадрила стратегически бомбардировачи-ракетоносци Ту-22М3 на Кримския полуостров, предадоха ТАСС и БТА, цитирайки председателя на комисията по отбраната и сигурността в Съвета на федерацията Виктор Бондарев.\n\r\nТези самолети могат да носят ядрено оръжие, отбелязва Ройтерс.\n\r\nРуският сенатор заяви, че Москва е взела това решение в отговор на разполагането от НАТО на системи за противоракетна отбрана в Румъния, което той нарече \"сериозно предизвикателство\". По думите му бомбардировачите са разположени във ВВС базата в Гвардейск, което \"кардинално променя баланса на силите в региона\".\n\r\nСенаторът отбеляза, че в периода, когато Крим се е намирал под контрола на Украйна, е съществувала възможност руският флот да бъде блокиран в Черно море. Според него за базирането на руския Черноморски флот в Крим Москва е плащала всяка година на Украйна около 100 млн. долара и през цялото време е била шантажирана със заплахата договорът да не бъде продължен.\n                    \n                    \n                \r\n\"Ако не беше оперативното връщане на Крим и Севастопол в състава на Русия, тези територии биха станали протекторат на САЩ. Американците мълниеносно биха разположили там свои бойни комплекси. В случай на война би било възможно безпрепятствено да се поставят прегради пред нашите кораби: например, да се минира дъното на Босфора\", заяви Бондарев, цитиран от ТАСС.\n\r\nСпоред него в момента такъв сценарий на развитие на събитията е \"напълно изключен, тъй като ракетните комплекси \"Искандер\" всеобхватно контролират черноморското крайбрежие по цялото му протежение, включително и Босфора\".", "date": "2019.03.19", "title": "Руска ескадрила бомбардировачи Ту-22М3 акостира в Крим"}
{"url": "https://www.dnes.bg/sofia/2019/03/19/6-nabora-hlapeta-za-13-864-mesta-v-zabavachkite-v-sofiia.405008", "text": "Шест набора хлапета ще се борят за 13 864 свободни места в столичните детски градини за предстоящата учебна 2019-2020 година. От тях 1014 бройки ще бъдат за малчугани с хронични заболявания, а 701 за деца със специални образователни потребности (СОП). Това стана ясно от обявените места в електронната система за прием, пише \"Монитор\".\n\r\nНадпреварата е за родените през 2013, 2014, 2015, 2016, 2017 и 2018 г. През последните годините най-големия недостиг на места е в яслените групи, където се разкриват 6029 бройки. В първа яслена група ще бъдат приети 1949 деца, от тях 207 с хронични заболявания, а 4 със СОП. Във втора яслена група пък ще влязат 3450 малчугани, от тях 410 с хронични заболявания, а 9 със СОП. Тази година се очаква да бъдат приети около 2000 повече деца в яслите. Увеличението идва от решението на Столичния общински съвет в яслена група да се приемат до 23 хлапета, а не както досега до 18. \n                    \n                    \n                \r\nДо 9 май родилите ще могат да подават документи на децата си в електронната система, а на 11 май ще бъде обявено първото класиране.\n\r\nОт последните промени в наредбата за прием в детските градини и подготвителни групи става ясно, че през предстоящата учебна няма да има разлика в точките за постоянен, или настоящ адрес в административния район на детската градина. И двата адреса ще носят по 2т. \n\r\nОт \"Московска\" 33 затягат контрола за непосещаващите, но записани за детска градина и ясла малчугани. Ако хлапетата не тръгнат на ясла до 60 дни и на градина до 30 дни след началото на учебната година, ще бъдат отписани. \n\r\nДосега можеха да отлагат този срок с медицински бележки. Друга промяна в правилата за прием е, че бележките от личен лекар за удостоверяване, че детето страда от хронична болест няма да важат, а ще трябва родителите да предоставят решение от ТЕЛК. Намалява се и квотата за прием на хлапета с хронични заболявания от 5 на 3 в група. Само 2, вместо 3 деца със специални образователни потребности ще може да има в една група.", "date": "2019.03.19", "title": "6 набора хлапета за 13 864 места в забавачките в София"}
{"url": "https://www.dnes.bg/stranata/2019/03/19/prodyljava-izdirvaneto-na-izcheznaloto-2-godishno-dete.405007", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Спасителната операция по издирването на изчезналото дете от бургаското село Равнец продължава и днес.\n\r\nИздирването бе прекратено вчера вечерта, а днес продължава в светлата част на деня. В късния следобед на 18-и март в операцията се включи и хеликоптер, предаде .\n\r\nОт полицията разпространиха снимка на малкия Юлиан. От там уточняват, че детeто има вроден недъг и влачи едното си краче и едва ли може да стигне далече.\n\n\n\r\nЗасега отхвърлят версията, че то е отвлечено. Майката се надява детето да бъде открито. За последно момченцето е видяно към 18.30 часа на 17 март до лозов масив в края на селището.В деня на изчезването си момченцето е било облечено със светла връхна дреха с дълъг ръкав.\n                    \n                    \n                \r\nЮлиян Иванов Митков (Онур) бил там заедно със свои близки, които празнували рожден ден в стопански двор в района, уточниха от полицията. Оттогава от него няма и следа. Семейството им има 14 деца. Преместили се от Несебърско в Равнец преди няколко години.\n\r\nВ издирването на детенцето са включени части на полицията, жандармерията, жителите на цялото село също са на крак. Районът се претърсва сантиметър по сантиметър. \n\r\nПризовават се гражданите, разполагащи с някаква информация за местонахождението на детето да сигнализират незабавно на тел. 112 или в най-близкото поделение на МВР.\n\r\n ", "date": "2019.03.19", "title": "Продължава издирването на изчезналото 2-годишно дете"}
{"url": "https://www.dnes.bg/sofia/2019/03/19/protest-romi-ot-fakulteta-ne-iskat-romi-ot-vietnamskite-obshtejitiia.405015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За протест се готвят жителите на кв. \"Факултета\" заради идеята роми от Виетнамските общежития в София да бъдат преместени. \n\r\nНедоволството е подсилено от плановете ромите да бъдат настанени в контейнери, превърнати в домове. За тях е отделен район около поликлиниката в кв. \"Факултета\". До тук се стигна след като част от Виетнамските общежития бяха съборени след масови протести в кв. \"Красна поляна\". \n\n\n\r\n2,4 млн. лв. са предвидени за преобразуването на транспортни контейнери в общежития, които ще бъдат построени на мястото на зелено игрище, където играят децата от \"Факултета\". Именно там трябва да бъдат настанени ромите, които в момента обитават Виетнамските общежития.\n                    \n                    \n                \r\nХората от \"Факултета\" бяха категорични в \"България сутрин\", че ако ромите бъдат преместени, след няколко дни от 60 семейства ще станат стотици. Те също така се притесняват, че престъпността в квартала ще нарасне.\n\r\n\"Не искаме да се настанят тук, защото между тях има редовни хора, но те са малко. Другите са събрани от всички краища на България.  Тук не е място, на което могат да бъдат настанени 50-60 семейства. След дни ще станат стотици\", обясни жител на квартала пред . \n\r\nХората обясниха, че ромите ще бъдат настанени на място, което общината е била предвидила да бъде спортно игрище. \n\r\n\"Навсякъде казват за интеграция, а ние местим с 200 метра хората!\", възмущават се жителите на \"Факултета\". \n\r\nХората обясниха, че от години в квартала роми и българи живеят заедно, но са твърдо против настаняване на хора от Виетнамските общежития. \r\n \r\n\"Самите роми не искат тези роми да идват. 90% от жителите имаме нотариални актове на къщите си от 70-80 години. Ще има протести докато това нещо не бъде премахнато от тук. При нас няма проблеми, те започват именно при Виетнамските общежития. Това нещо трябва да се спре. Ще затваряме булеварди ако трябва. Консултирали сме се с адвокати\", заяви един от протестиращите.\n\r\n ", "date": "2019.03.19", "title": " Протест! Роми от \"Факултета\" не искат роми от Виетнамските общежития"}
{"url": "https://www.dnes.bg/obshtestvo/2019/03/19/da-vlezesh-v-obuvkite-na-nezriashtite-taksa-niama-predizvikaite-se.404895", "text": "На какво мирише София? Как звучи? Кое къде е? Каква е историята на пространството, в което се разхождаме и върху което стъпваме?\n\r\nСъс завързани очи външното става вътрешно, а предизвикателството е наистина голямо. \n\r\nГрадът, улиците, по които минаваме всеки имат и друго измерение, когато разчиташ на белия бастун или на куче водач. \n\r\nКолко пъти на ден прескачате неравности, заобикаляте \"скачащи\" плочки, преминавате на другия тротоар, защото ненадейно пред вас се оказва паркирана кола, колчета, пресичате на пешеходна пътека, чакате \"зелено\" на светофара. И всичко това правите механично, без да се замисляте дори, разчитате на очите си. \n\r\nА ако не виждате, зрението ви е напълно или частично нарушено? Можете ли да влезете в обувките на незрящите?\r\n                    \n                    \n                Предизвикайте се! Това ще ви предложат Анита и Ралица от фондация \"Сенегрия\". Двете имат една съдба. Зрението им е буквално изгорено от голяма доза кислород в кувьоза още първите дни след раждането им. Само че това не им е попречило нито да завършат университет, нито да работят. Те не се оплакват, не се самосъжаляват.\n\r\nНапротив – те ще ви предложат нещо, която ще ви промени.  Ще ви разходят със завързани очи, ще ви покажат забележителностите на София от една нова гледна точка. Стига разбира се да сте готови да се поставите на тяхно място. Двете са екскурзоводите на тактилния тур SightFeeling.\n\r\nТакса за него няма, ако някой иска може да направи дарение на фондацията. \n\r\nСборният пункт е пред Музея за история на София – бившата Централна баня всеки четвъртък от 18:30 часа и събота по обед от 13:00 часа.\n\r\nАко човек за малко изгуби възможността да вижда, изостря другите си сетива. В случая е важно и доверието, защото групата се синхронизира, движи се в индианска нишка, сплотява се. \n\r\nАнита и Ралица ще ви водят със сигурни стъпки, дори ще се изненадате колко бързо вървят. \n\r\nТе са уверени в себе си, а вие ще трябва да разчитате на тях. Ще ви е страх, ще се чувстване изгубени, объркани, паникьосани. Ще искате очите ви да не са завързани. \n\r\nЩе се бутнете я в колчетата на тротоара, я в някоя стена, може дари да се сблъскате с изнервен пешеходец, който да кресне \" \"Гледай къде вървиш!\". Ако забележи, че сте в група с незрящи може и да се смути и да извини, но може и да изсумти сърдито. \n\r\n\"Трудно е да се ходи по толкова разбити тротоари, а като вали дъжд и има локви, какво става?\", питам Рали. Тя ми отговаря  шеговито: \"Като минеш през една - две и после няма значение\". \n\r\nСлед няколко пресечки си давам сметка, че Анита и Ралица са герои. Рали разчита само на белия бастун, а Ани има своите очи на четири лапи – кучето водач Лъки. \n\r\nПредлагат ми си купим кафе. Водят ме до закусвалня, откъдето те двете често си пазаруват. Казват ми, че кафето е 50 стотинки. Бъркам в портфейла, нямам стотинки. Вадя банкнота. Само че не знам дали са 5, 10 или 20 лева. Разчитам да честността на продавачката. Връща ми ресто, дава ми кафето в ръка, захарче. И какво да правя с пакетчето от него, не знам къде е кошчето за боклук, не го виждам. Ами слагам си боклука в джоба. \n\r\n\"Вечер като се прибера изхвърлям един куп неща\", признава си Ралица. \n\r\nМоята разходка свършва. Отвързвам си очите. Светът отново става цветен, но вече знам, че той може и да е различен.\n\r\nПредизвикайте се!\r\n \r\n", "date": "2019.03.19", "title": "Да влезеш в обувките на незрящите. Такса няма, предизвикайте се! "}
{"url": "https://www.dnes.bg/obshtestvo/2019/03/19/lekari-vs-nap-agenciiata-s-dostyp-do-medicinskoto-dosie.405010", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДжипитата скочиха срещу предложението НАП да има достъп до медицински данни. От съсловните организации на медиците предупреждават, че за нуждите на фискалния контрол данъчните ще могат да преглеждат всички лечения и изследвания, назначени на един пациент. \n\r\nСпоред личните лекари тези промени ще нарушат лекарската тайна. Всичко започва заради новата наредба на НАП за новите касови апарати. Според медиците ако приходната агенция следи в реално време дали личните лекари издават касов бон, тя получава достъп до медицинските досиета на всички пациенти.\n\r\nЗаместник-председателят на сдружението на общопрактикуващите лекари д-р Николай Брънзалов заяви, че част от пациентите са обезпокоени от новата наредба.\n                    \n                    \n                \r\n\"Част от пациентите не се обезпокоени от промените, други обаче приемат идеята с крайни резерви\", заяви той пред . \n\r\nОт неправителствения сектор поясняват, че всеки един пациент трябва сам да решава, с кого да споделя информация за медицинското си състояние. \n\r\nОт НАП са категорични – агенцията не изисква данни за здравословното състояние на пациентите, като това било обяснено на брашновите организации и разработчиците на медицински софтуер. Лекарите обаче алармират и за други евентуални проблеми, които могат възникнат.\n\r\n ", "date": "2019.03.19", "title": "Лекари vs. НАП: Агенцията с достъп до медицинското досие?"}
{"url": "https://www.dnes.bg/zvezdi/2019/03/19/kali-sykrushena-i-bashtata-na-tretoto-i-dete-aut.405013", "text": "Фолкпевицата Кали има три деца от трима различни мъже. Тя за първи път призна официално, че вече и третият не е до нея. За разривът на отношенията й с Влади се говори отдавна, но ето че Кали се изповяда и в ефир. И не крие, че е излязла от тази връзка напълно съкрушена.\n\r\n\"Това не е първата ни раздяла - имаме няколко раздели с него през годините. Ние нямахме спокойна връзка. Имахме връзка пълна с много емоции. Но имахме много любов между нас. Това е типичен пример за \"обичаме се, но не можем да бъдем заедно\", разказа изпълнителката в \"Папараци\".\n\r\nСпоред нея причините за раздялата са обидите и липсата на доверие от страна на Влади, липсата на смирение и готовност да се справи с другите й две деца, да поеме отговорност към домакинството на семейството и да приеме приятелите й. \n                    \n                    \n                \r\n\"Все пак това е само моята гледна точка, в една раздяла винаги участват двама души, от които всеки има своята вина\", допълва изпълнителката.\n\r\n\"Аз съм изключително трудна, устата, не млъквам и никога не избирам подходящия момент да кажа това, което мисля... Но в края на краищата, така ни е било писано. Аз можех да направя скандали, да трещя, но аз нямам тази сила. Аз имам силата да продължа да те обичам и след края. Аз обичам всеки един човек, с който съм била – Иван, бащата на Георги, Антон – бащата на Марк, които са мои приятели към днешна дата, хора, на които мога да се облегна и да потърся в труден момент, както и половинките до тях. А за Влади, за тези шест месеца, за любов не мога да говоря, но успях да му простя дълбоко в себе си, успях да разбера, че всичко, което е казал, не е за мен, то е за него\", каза още Кали.\r\n ", "date": "2019.03.19", "title": "Кали съкрушена: И бащата на третото й дете аут!"}
{"url": "https://www.dnes.bg/notifikacii/2019/03/19/arestuvaha-treti-zapodozrian-sled-strelbata-v-utreht.404999", "text": "Трети заподозрян е бил арестуван след стрелбата в трамвай в холандския град Утрехт вчера, при която бяха убити трима и ранени петима души, предаде ДПА, като се позова на в. \"Телеграф\".\n\r\nХоландският ежедневник цитира полицията. Повече подробности не бяха дадени.\n\n\n\n\r\nВчера бе арестуван предполагаемият стрелец - роденият в Турция Гьокмен Танъш, на 37 години. По непотвърдени данни в миналото Танъш е пътувал до Чечня, след което е бил арестуван по подозрения във връзки с групировката \"Ислямска държава\".\n\r\nПолицията отбеляза, че e възможно той да е стрелял срещу свой роднина по \"семейни причини\" и след това да е прострелял други хора, които се опитали да помогнат.\n                \n                \r\nЗадържан бе и втори заподозрян, но и за него не бяха дадени подробности.\n\r\nХоландските антитерористични власти понижиха тази вечер нивото на терористична заплаха за провинция Утрехт с една степен - от пета на четвърта, след като бе задържан главният заподозрян за стрелбата.\n\r\n(БТА)", "date": "2019.03.19", "title": "Арестуваха трети заподозрян след стрелбата в Утрехт"}
{"url": "https://www.dnes.bg/usa/2019/03/19/kakto-beshe-obeshtal-trymp-dariava-zaplatata-si.405011", "text": "Президентът на САЩ Доналд Тръмп публикува в Тwitter снимка на чек за 100 000 долара, който е написал наскоро на министерството на вътрешната сигурност, предадоха Асошиейтед прес и ТАСС.\n\r\nКато кандидат на президентските избори през 2016 г. Тръмп обеща да не взима президентската заплата, която възлиза на 400 000 долара годишно, ако бъде избран.\n\r\nПо закон президентът на САЩ трябва да получава възнаграждение, но откакто встъпи в длъжност, той дарява тримесечните си възнаграждения на различни федерални министерства и агенции, пише БТА.\n\r\n\"Печатът не обича да пише за моите дарения, а на мен не ми и трябва\", написа в Тwitter Тръмп. Президентът на САЩ увери, че ако не даряваше заплатата си, е щяло да има \"много негативна реакция от страна на ФАЛШИВИТЕ МЕДИИ\".\r\n ", "date": "2019.03.19", "title": "Както беше обещал, Тръмп дарява заплатата си"}
{"url": "https://www.dnes.bg/notifikacii/2019/03/19/videoto-sys-strelbata-na-tarant-nezalichimo-zashto.405018", "text": "Докато Брентън Тарант бяга с колата си от новозеландска джамия, където предполагаемо попада на стрелба, само 10 души гледат видеото, което предава на живо във Facebook, сочи архивирана версия на страницата му.\r\nНо видеото, което показва убийството на десетки хора в джамията, вероятно е гледано милиони пъти в различни формати в интернет. Видеото е записано и препубликувано от множество сайтове, на места с по-слаби ограничения и в най-тъмните кътчета на интернет, където е достъпно само със специален софтуер, пише в свой анализ WSJ.\r\nТози уикенд Facebook и YouTube на Google продължаваха да работят по това да държат видеото далече от платформите си.\r\nМасовото клониране на клипа подчертава каква е реалността в ерата на предаването на живо. Тези видеа просто не могат да бъдат изтрити.\r\n                \n                Софтуерът за изкуствен интелект не е достатъчно добре развит, за да засича напълно съдържание с насилие, докато то се предава, твърдят експерти. А широко разпространен софтуер позволява на хората на мига да запишат и да създадат копие на онлайн видео. Това означава, че въпросното съдържание в момента живее на телефоните и компютрите на хората, показвайки колко малък контрол имат големите технологични платформи върху съдбата на един клип, след като е публикуван.\r\nАрхивираната версия на Facebook страницата на Тарант посочва, че видеото е било премахнато само няколко минути, след като той е спрял излъчването, твърди компанията за разследвания в социалните мрежи Storyful. Facebook твърди, че е била уведомена от полицията в Нова Зеландия малко след излъчването на живо.\r\nНо вече е късно. Всеки с линк към видеото е можел да го запише.\r\nКак става разпространението след това вижте в продължението ", "date": "2019.03.19", "title": "Видеото със стрелбата на Тарант - незаличимо. Защо?"}
{"url": "https://www.dnes.bg/stranata/2019/03/19/ubiistvoto-na-plyha-lekari-pak-v-zashtita-na-d-r-dimitrov.405023", "text": "Пловдив се събужда с поредното дело за убийството на  Георги Джевизов – Плъха. Пред Съдебната палата на града са се събрали съседи в защита на на рентгенолога доктор Иван Димитров, съобщава \"\". \n\n\n\n\r\nОт своя страна майката на убития се обяви с искания за най-голямата възможна присъда. На 2 март 2018 година нейният син бе застрелян при опит за кражба в гаража на д-р Иван Димитров. Лекарят го убил с незаконно притежаван пистолет \"Валтер\". \n\r\nПред Съдебната палата е шефът на УМБАЛ \"Пловдив\" д-р Аргир Аргиров, където работи д-р Иван Димитров. Има и други лекари от болницата, които са дошли да окажат морална подкрепа на лекаря.  \n                    \n                    \n                \r\nМедиците са събрали подписка, която ще бъде внесена в Окръжния съд в Пловдив. \n\r\n\"Доктор Димитров работи в УМБАЛ \"Пловдив\" от 2007 г. Сред колегите си е познат като коректен и всеотдаен професионалист, проявяващ загриженост и внимание към пациентите\", се казва в подписката. В нея се посочва още, че докторът многократно е споменавал пред колеги, че съжалява за случилото се.\r\n ", "date": "2019.03.19", "title": "Убийството на Плъха: Лекари пак в защита на д-р Димитров"}
{"url": "https://www.dnes.bg/notifikacii/2019/03/19/oferta-visshe-obrazovanie-angliiski-po-800-lv-za-3-meseca.405016", "text": "Както всяка година, така и тази, преди стартът на летния туристически сезон бизнесът тръгна да набира персонал за курортите ни. \n\r\nНай-търсени са сервитьори, бармани и камериери. \n\n\n Средната заплата във Варна е 800 лева, а изискванията са средно или висше образование според позицията и владеене на поне един чужда език – английски, руски или немски. \n\r\nОсвен това работата е сезонна и договорите са за по три месеца. Така че българите с нужната квалификация рядко кандидатстват и за пореден път молдовци и украинци ще бъдат наети за работа в курортите ни. \n\r\nСпоред Константин Занков, експерт от Институт за анализи и оценка на туризма, основният проблем заради които хотелиерите не успяват да наемат персонал, е твърде кратният сезон. \n                \n                \r\n\"Имаме един тримесечен сезон, което определено е проблем. Успешната формула за един успешен туристически бизнес е да работи около 10 месеца в годината. Идеята е, че той започва от април или март, когато се правят конгресен туризъм, тимбилдинг туризъм, спортни подготовки, вече минава в летния туристически сезон, есента отново се правят събития, конгресен туризъм. Вече после имаме зимни празници и вече хотелът затваря за някакви реновации през януари и февруари\", коментира той пред БНТ. \n\r\nВ България обаче хотелите стоят затворени през повечето време и няма как да се заплаща на персонал. \n\r\n\"И когато дойде Великден, тепърва започваме да подбираме персонал, да обучаваме персонал, което определено няма как да бъде една устойчива формула\", посочи Занков. \n\r\nСпоред него е нужда концепция на държавно ниво за туризма, така както е в съседните ни държави. \n\r\nКато пример той посочи Турция, която лятото привлича туристи за почивка, но пред есента и пролетта се е наложила като дестинация за спортна подготовка.\n\r\n\"Държавата и бизнесът работят заедно, има дори дотация през ниските сезони, инвестират повече в реклама\", допълни експертът.\n\r\nА по нашето Черноморие още в средата на септември всичко затваря и запустява. \n\r\nСпоред него хотелиерите дори и да предлагат много качествена услуга, но през есента гостите им няма откъде да си купят сувенир, къде да пият кафе, къде да обядват или вечерят извън хотела, в който са отседнали. \n\r\n\"При нас всичко спира изведнъж, а ние трябва да продаваме цялостното изживяване\", настоя Занков. ", "date": "2019.03.19", "title": "Оферта: Висше образование, английски... по 800 лв. за 3 месеца"}
{"url": "https://www.dnes.bg/sofia/2019/03/19/chasti-ot-stolicata-ostavat-bez-voda-v-sriada-vijte-kyde.405024", "text": "\"Софийска вода” временно ще прекъсне водоснабдяването в някои части на столицата\n\r\nНа 20 март 2019 г. (сряда), във връзка с изпълнение на инвестиционен проект за реконструкция на уличен водопровод на ул. \"Иван Вазов\" Център, се налага спиране на водоподаването от 09:00  до 21:00 часа на клиентите на \"Софийска вода”, живеещи в района на: ул. \"Иван Вазов\" от ул. \"Г. С. Раковски\" до ул. \"6-ти септември\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Иван Вазов\" ъгъла с ул. \"Г. С. Раковски\".\n                    \n                    \n                \r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\n\r\nНа 20 март 2019 г. (сряда), във връзка с монтаж на спирателни кранове на ул.\"Козлодуйски бряг\" с. Мировяне, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Чавдар войвода\", ул. \"Парашутист\", ул. \"Ястреб\", ул. \"Орлин\", ул. \"Козлодуйски бряг\", ул. \"Христо Ботев\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Христо Ботев\" ъгъла с ул. \"Чавдар войвода\".\n\r\nНа 20 март 2019 г. (сряда), във връзка с изграждане на ново сградно водопроводно отклонение на ул. \"Батареята\" местност \"Батареята\" община \"Кремиковци\", се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: местност \"Батареята\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Батареята\" ъгъла с бул. \"Ботевградско шосе\".\n\r\nНа 20 март 2019 г. (сряда), във връзка с направа на връзка на уличен водопровод на ул.\"Коце Петров Бургов\" кв. \"Кумарица\" гр. Нови Искър, се налага спиране на водоподаването от 10:00 до 17:00 часа на клиентите на \"Софийска вода”, живеещи в района на:\n\r\nул.\"Коце Петров Бургов\", ул. \"Свещеник Юрдан Ангелов\", ул. \"Леярска\" №1, №1А, №3, №5\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. .\"Коце Петров Бургов\" ъгъла с ул. \"Свещеник Юрдан Ангелов\".", "date": "2019.03.19", "title": "Части от столицата остават без вода в сряда – вижте къде"}
{"url": "https://www.dnes.bg/sofia/2019/03/19/sofiia-raste-no-i-poskypva.405029", "text": "За първи път три града споделят първото място в класацията за най-скъпите за живот градове. Това са Париж, Сингапур и Хонконг, сочи проучването на \"Икономист интелиджънс юнит\", което сравнява цените в 133 населени места.\n\r\nАвторът на доклада Роксана Славчева посочва, че Париж е в челната десетка от 2003 г. и е \"изключително скъп\" за живот. Средната цена на дамска подстрижка например е 119,04 долара. За сравнение тя струва 73,97 долара в Цюрих и 53,46 долара в Осака, пише БНР.\n\r\n\"Европейските градове имат по-високи цени за домакинство, лична грижа и в категория забавление\", отбелязва Славчева.\n\r\nСлед трите класирани на първо място следват градовете Цюрих, Женева, Осака, Сеул, Копенхаген, Ню Йорк, Тел Авив и Лос Анджелис.\n                    \n                    \n                \r\nНай-евтиният град пък е венецуелската столица Каракас, където едно кафе струва 0,62 долара. Преди него са Дамаск и столицата на Узбекистан Ташкент. \n\r\nКъде е София?\n\r\nСофия се е издигнала с 29 места в сравнение с миналата година, когато се е нареждала на 119 място. Сега столицата ни се нарежда на 90-та позиция, като това се дължи на увеличението на цените на хранителни стоки, комунални услуги и на забавленията.", "date": "2019.03.19", "title": "София расте, но и поскъпва! "}
{"url": "https://www.dnes.bg/notifikacii/2019/03/19/ot-daniia-priznaha-za-razdiala-s-kraev.405017", "text": "Времето на Божидар Краев в датския Мидтиланд изтича. Ръководството на клуба обмисля раздяла с българския национал, съобщава местното издание “Хернинг Фолкеблад”.\r\n21-годишният атакуващ полузащитник беше привлечен от Левски срещу 400 000 евро през лятото на 2017 година, но така и не се наложи в състава, а в последните седмици дори не попада в групата.\r\nВ Левски следят ситуацията около бившия си футболист и може да го привлекат под наем през лятото.", "date": "2019.03.19", "title": "От Дания признаха за раздяла с Краев"}
{"url": "https://www.dnes.bg/sofia/2019/03/19/pochina-doc-d-r-igor-damianov-bivsh-ministyr-na-obrazovanieto.405030", "text": "Почина министърът на образованието в правителството на НДСВ доц. д-р Игор Дамянов. Новината за кончината съобщи неговият бивш съпартиец Владимир Дончев.\r\n\"Отишъл си е Игор Дамянов, добър учен и почтен човек. Работеше тихо и без шум около себе си така, както трябва да се работи в политиката. Той обаче не стана политик. Поклон!\"\n\r\nИгор Дамянов е роден в Лом на 1 август 1953 г. Син на проф. Симеон Дамянов и Ечка Дамянова. \n\r\nПрез 1977 година завършва история в Софийския държавен университет. От 1978 г. е преподавател по история в катедра \"Международни отношения\" на ВИИ \"Карл Маркс\", а от 1991 г. - редовен доцент по \"Нова и най-нова обща история\" към катедра \"Международни отношения\" в УНСС. Чете лекции по история на международните отношения, политическа история на Европа и САЩ и история на балканските страни.\n                    \n                    \n                \r\nОт 1996 до 1999 г. е зам.-декан на факултет \"Международна икономика и политика\"; пред този период ръководи и дирекция \"Бакалавърска степен на обучение\". През ноември 1999 г. е избран за първи зам.-ректор на УНСС, отговарящ за учебната работа.\n\r\nОт март 2001 г. става директор на Центъра по публична администрация към Института за следдипломна квалификация при УНСС.\n\r\n ", "date": "2019.03.19", "title": "Почина доц. д-р Игор Дамянов, бивш министър на образованието "}
{"url": "https://www.dnes.bg/obrazovanie/2019/03/19/istinata-za-skandalniia-zapis-v-78-su-govoriat-uchiteli-i-roditeli.405028", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Смущаващ запис, направен по време на педагогически съвет, разбуни духовете. Директорът на столичното 78 СУ \"Христо Смирненски\" Банкя Весела Неделчева отправя призиви и дори заповядва на учители да не влизат в контакт с родителите на учениците. Аудиозаписът е разпространен от Националния комитет за качествена и иновативна образователна система. Оттам посочват, че това не е първият сигнал за \"безобразно лошо отношение на директорката не само към родителите, но и към учителите\".\n\r\nПред председателят на Националния инициативен комитет за качествена и иновативна образователна система инж. Васил Николов посочи, че това е в пълен противовес с цялата образователна система в България.\n\n                    \n                    \n                \r\n\"Безцеремонното поведение на г-жа Весела Неделчева обаче не ни изненадва, тъй като подобни неща продължават години наред. Многократно са подавани сигнали, свъразани с неправомерни действия спрямо учители и злоупотреби\", отбеляза още той.\n\r\n\"Разпространеният запис е в рамките на няколко секунди. Думите на директора може дори да не са били в тази насока. Дори не сме сигурни, че това е гласът на Весела Неделчева\", посочи пък председателят на Синдикат \"Образование\" д-р Юлиян Петров в студиото на \"България сутрин\".\n\r\nИ коментира, че директорите на българските училища създавали изключително добър формат на комуникация с родителите на учениците. \n\r\nСпоред директора на столичното 51 СУ Асен Александров сигурността на децата е на първо място. В последните години обаче се наблюдавала тенденцията, че ценност номер едно сред българските ученици е да бъдат популярни.\n\r\n\"Затова те носят в себе си записващи устройства, разпространяват клипове и т.н. Това обаче е тревожно и дори е забранено\", допълни Александров в студиото на Златимир Йочев и Гергана Венкова.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n ", "date": "2019.03.19", "title": "Истината за скандалния запис в 78 СУ - говорят учители и родители"}
{"url": "https://www.dnes.bg/index/2019/03/19/resheno-radev-naredi-evroizborite-shte-sa-na-26-mai.405038", "text": "Изборите за евродепутати ще се проведат на 26 май. Президентът Румен Радев насрочи вота с указ, съобщиха от прессекретариата на държавния глава. \n\n Партиите ще открият официално предизборните си кампании месец по-рано. \r\nКандидатските листи трябва да бъдат регистрирани в Централната избирателна комисия 40 дни преди вота. \r\nБългария има 17 евродепутати, избрани на третите за страната избори за ЕП, които се проведоха на 25 май 2014 г. \r\nТолкова ще трябва да изпратят българските гласоподаватели и на 26 май. \r\nЕвропейският парламент сега има 751 депутати. Техният брой обаче може да бъде намален след Brexit.\r\nВеликобритания има 73 евродепутати. ЕП предложи наскоро 22 от тези места да бъдат преразпределени между други страни членки, а 51 - да бъдат премахнати.\r\n ", "date": "2019.03.19", "title": "Решено! Радев нареди: Евроизборите ще са на 26 май"}
{"url": "https://www.dnes.bg/stranata/2019/03/19/nov-sezon-star-problem-deficit-na-gotvachi-barmani-kamerierki.405019", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа прага на летния сезон бизнесът у нас отново се изправя пред стар проблем - липсата на кадри. Хотелиерите са пуснали още през януари обяви за набиране на персонал за морето. Притиснати от дефицит на готвачи, бармани, сервитьори и камериерки, те обещават и по-високи заплати.\n\r\nАнелия Крушкова, която е бивш председател на Агенцията по туризъм, , че за поредна година се говори за липса на кадри в българския туризъм.\n\r\nПо думите ѝ няма как сезонът да мине без чужди работници по черноморските ни курорти. С това се съгласи и Теодор Дечев от Асоциацията на индустриалния капитал в България. Той даде пример с Полша, която по думите му е взела 2 милиона украинци и там вече не се говори за проблем на пазара на труда.\n                    \n                    \n                \r\n\"Голямата драма на нашите хотелиери и всички, които участват в туристическата атракция, е обучението, образование, квалификацията\", каза Анелия Крушкова в студиото на \"България сутрин\". Според нея бизнесът не търси кадри на правилните места и няма воля да ги обучава, защото след това подготвените кадри си намират работа в чужбина.\n\r\nТеодор Дечев се съгласи и подчерта, че една препоръка от 5-звезден хотел върши за работника много повече работа от диплома. Той допълни още, че навсякъде по света в туристическия бранш има проблеми с намирането на кадри и винаги това се решава с внасянето на хора.\n\r\n\"Всеки трябва да си прави сметката и когато може да си позволи по-голямо възнаграждение, добре е да го дава, защото както се казва - най-добрата мотивационна книга се печата в печатницата на БНБ. Човек трябва да си дава сметка, че възнаграждението е най-проверената мотивация за работа\", посъветва още Дечев.", "date": "2019.03.19", "title": "Нов сезон, стар проблем. Дефицит на готвачи, бармани, камериерки..."}
{"url": "https://www.dnes.bg/obrazovanie/2019/03/19/vmesto-hello-uchenichki-vyrtiat-hansh-v-chas-uchitelki-pliaskat.405044", "text": "Няколко родители на осмокласници искат да преместят децата си от столичното 203-то училище в \"Бъкстон\" в друго. Заради липса на дисциплина и ниско ниво на учебния процес.\n\r\nОт заснето видео в края на февруари става ясно, че часовете по английски минават повече музикално. И недопустимо.\n\r\nУченички играят кючек пред дъската, по чиновете, а две учителки им ръкопляскат. Два класа се сляли в общ час, а видимо забавата е била пълна.\n\r\n\"Аз и други родители решихме, че трябва да реагираме. Децата ни споделяха, че в училището периодично не се провеждат учебни занимания. Учениците често гледат филми, които нямат връзка с учебния материал. Моето дете бива набедено, че е направило съответния клип с ученичките, които танцуват кючек. Адмирирам автора на видеото, но това не е детето ми\", каза пред Нова тв една от възмутените майки - Даниела Капиева.\n                    \n                    \n                \r\nДиректорката пък е поискала обяснение от двете учителки.\n\r\n\"Провела съм разговори с двете учителки, които са били в класната стая. От обясненията става ясно, че клипът е заснет в последната минута от часа. Една от преподавателките ми каза, че ученици са я помолили в края на часа да пуснат музика по повод рожден ден. Самият танц е бил в междучасието\", каза директорката на 203-то ПЕГ \"Св. Методий\" Таня Трапова.\n\r\n\"Предстои проверка по случая. Независимо дали в междучасие, или в час – това не е нормално\", заяви експертът от РУО Георги Пашов.", "date": "2019.03.19", "title": "Вместо Hello, ученички въртят ханш в час. Учителки – пляскат!"}
{"url": "https://www.dnes.bg/notifikacii/2019/03/19/dietite-ne-sa-na-moda-tyrsi-se-eko-bio-naturalen.405012", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Еко\", \"био\", \"натурален\". Диетите вече не са на мода. Хората се обърнаха към здравословното хранене. Как обаче да се ориентираме в многообразието от стоки на пазара? И можем ли да сме сигурни, че даваме парите си за качествена храна?\n\r\n\"Много потребители, водени от едни или други съображения, изключват от менюто си определени хранителни категории. Понякога това е поради здравословни причини - непоносимост, алергия. Друг път поради екосъобразни, етични, религиозни или морални такива. Напоследък все повече се набляга върху възможността на потребителя да прави информиран избор за храната, която консумира\", посочи в студиото на \"България сутрин\" експертът по здравословно хранене Яна Данаилова.\n                \n                \r\nТя отбеляза, че когато купуваме храна, която не е пакетирана, се предполага, че тя е в максимално естествен вид. Когато обаче е пакетирана има риск в нея да са вложени съставки, водещи до определена реакция на човешкото тяло.\n\r\n\"Производителите са длъжни да посочват подобна информация върху етикетите. Това, което е изключително важно обаче, е да ги стимулираме да комуникират на разбираем език, тъй като често хората не познават термините, с които са обозначени някои макронутриенти\", коментира още нутриционистът.\n\r\nПред Яна Данаилова посочи, че към днешна дата ставаме свидетели на един световен бум на потребителско търсене на храни с био или органичен произход. В българското законодателство има регламентирано обозначаване на тези храни - два знака у нас идентифицират, че храната е именно такава.\n\r\n ", "date": "2019.03.19", "title": "Диетите не са на мода, търси се \"еко\", \"био\", \"натурален\""}
{"url": "https://www.dnes.bg/notifikacii/2019/03/19/jestokost-pensioner-pochina-sled-poboi-v-petrich.405034", "text": "74-годишен мъж от Петрич е починал след побой, съобщиха от полицията.\r\nКато обвиняем за престъплението е привлечен 35-годишен мъж.\r\nОколо 03.00 часа на 18 март в къща в Петрич обвиняемият е нанесъл побой над възрастния мъж, след който той е починал.\r\nПо случая е образувано досъдебно производство.", "date": "2019.03.19", "title": "Жестокост: Пенсионер почина след побой в Петрич"}
{"url": "https://www.dnes.bg/notifikacii/2019/03/19/cherna-gora-ni-se-kani-bylgariia-niama-igrachi-ot-svetovna-klasa.405061", "text": "Селекционерът на националния отбор на Черна гора по футбол Любиша Тумбакович заяви, че той и играчите му са много амбицирани преди старта на европейските квалификации в петък с гостуване на България.\n\r\n\"Започваме надпреварата с големи амбиции. Първият мач винаги е много интересен. В началото всички имат страхотна мотивация и сериозни планове. Това се отнася и до отбора на България, който базира надеждите си на представянето си в Лигата на нациите, където в един момент постигна фантастични резултати\", посочи специалистът.\n\r\n\"Затова очаквам страхотна битка в София, в която ние трябва да се постараем да отговорим по правилния начин. Съперникът е много компактен, въпреки че не разполага с играчи от световна класа. Те все пак имат двама-трима, които са наистина добри. Първият, който имам предвид, е капитанът Попов. Те имат и още няколко интересни футболисти, но не искам да коментирам повече имена\", каза Тумбакович.\r\n                \n                Отборът на Черна гора има кадрови проблеми заради отсъствието на две от големите си звезди Стеван Йоветич и Стефан Савич.\n\r\n\"Йоветич не беше играл доста време и донякъде очаквахме, че може да не бъде на разположение, но контузията на Савич ни изненада. Той вече се присъедини към отбора и ще опита да тренира. Дали ще играе, ще зависи от това как върви възстановяването му. Стефан и клубът му (Атлетико Мадрид) са взели необходимите мерки. Той ще продължи рехабилитацията си тук при нас. Ще видим как ще се развият нещата в следващите дни\", заяви селекционерът.\n\r\nТумбакович подчерта, че контузиите на Йоветич и Савич не са единствените проблеми в състава, тъй като няколко от останалите футболисти не се намират в оптимална игрова форма.\r\n\"За съжаление, освен контузените, имаме и футболисти, на които им липсват мачове. Това също може да бъде проблем, но не съм толкова притеснен, защото тези момчета ще бъдат по-свежи и ще бъдат крайно амбицирани да покажат качествата си в срещите на националния отбор\", заяви той.\n\r\n", "date": "2019.03.19", "title": "Черна гора ни се кани: България няма играчи от световна класа"}
{"url": "https://www.dnes.bg/notifikacii/2019/03/19/djebchiika-otkradna-pensiiata-na-invalid.405074", "text": "Джебчийка на 37-години обра възрастен мъж в с. Лесново, общ. Елин Пелин. Крадлата е отнела пенсията, в размер на 300 лева, майсторски от джоба на мъжа, който е с инвалидност, съобщават от МВР. \n\r\nНа 7 март е постъпил сигнал за престъплението в РУ-Елин Пелин. Близки на измамения обяснили, че той е бил обран от група жени, които го заговорили в центъра на селото. Една от тях извадила парите от джоба му със завидна ловкост. \r\nСлед подадения сигнал полицията в района е започнала преглеждането на камери от мястото на събитието, така се стигнало до откриването на 37-годишната жена от Луковит. Тя е вкарана в ареста за 24 часа, където е направила пълни самопризнания за престъпното деяние. \r\nСлед разкриването на случая полицаи са посетили лично пострадалия мъж, за да върнат отнетите му пари. \r\n ", "date": "2019.03.19", "title": "Джебчийка открадна пенсията на инвалид"}
{"url": "https://www.dnes.bg/science/2019/03/19/ucheni-dokazaha-kafeto-zabavia-razvitieto-na-rak-na-prostatata.405052", "text": "Японски учени откриха съединения в кафето, които забавят развитието на рак на простатата, съобщи \"Сайънс дали\". Пилотното изследване е извършено в лаборатория с резистентни ракови клетки и с мишки.\n\nКафето съдържа много съединения, които влияят на здравето както добре, така и зле. Японските учени изследваха ефекта на шест от тях. Така установиха, че две съединения - кахвеолов ацетат и кафестол могат да забавят растежа на клетки, които са резистентни на противоракови лекарства, като кабазитаксел. \r\nКогато двете съединения бъдат комбинирани, ефектът се засилва. Третираните с двете съединения тумори нарастват два пъти по-бавно от нетретираните, пише БТА. \n                    \n                    \n                \r\nУчените от медицинския факултет на университета в Канадзава изтъкнаха, че изследването им е пилотно и не означава, че резултатите могат да бъдат прехвърлени пряко за хората. \n\r\nДопълнително изследване на механизма на действие на двете съединения обаче може да ги направи добри кандидати за разработване на лечение за рак на простатата.\r\nКахвеоловият ацетат и кафестолът са въглеводороди. Те се съдържат в кафето Арабика. Запазват се в еспресото, но намаляват много, ако кафето бъде филтрирано.", "date": "2019.03.19", "title": "Учени доказаха - кафето забавя развитието на рак на простатата"}
{"url": "https://www.dnes.bg/sofia/2019/03/19/i-gradinkata-pred-rektorata-na-popravitelen-pak-remont-na-remonta.405058", "text": "\nРемонт на ремонта ще има и на градинката \"Св. Климент Охридски“ между Софийския университет и парламента. \n\r\nСпоред главния архитект на София Здравко Здравков там имало редица грешки, които обаче били на изпълнителя, а не на проектанта. Той направи внезапна проверка на място и не остана никак доволен от това, което видя. \n\n\n\n\n Криви плочки и фуги, счупени плочки и лошо изпълнение на детайлите.  \n\r\nТова обаче вече не е прецедент на София, въпреки че Столичната община похарчи милиони от данъците на столичани, за да стане градът ни уж по-хубав.\n                    \n                    \n                \r\nБлизо половин година продължава \"ремонтът на ремонта\" на столичната ул. \"Граф Игнатиев\", проблем имаше и с плочките пред храма \"Свети Седмочисленици\". Положението не е по-добро и в градинката \"Кристал“, а сега се оказва, че и тази пред Ректората скоро няма да бъде отворена за софиянци. \r\n  \r\nСтоличният кмет Йорданка Фандъкова обясни, че още през февруари строителният надзор е дал подробни предписания за отстраняване на нередностите при ремонта на градинката  \"Св. Климент Охридски“, както и подробен списък за отстраняването им. \n\r\nТова изискване обаче не било спазено от изпълнителя.  \n\r\nНа 14 март в Столичната община е получено писмо от изпълнителя, че са готови. Надзорът обаче е проверил и е заявил, че предписанията му не са спазени и дефектите не са отстранени. \n\r\nА Фандъкова отсече, че не е доволна от заключителния етап на ремонта.\n\r\n\"Имаме поредица от забележки. Има разминаване в зануляването на фугите. Направихме бележка по отношение на монтирането на обрушени елементи, които трябваше да бъдат подменени. Очевидно те не са подменени и са замазани с материал, който е чист теракол, а би трябвало да се използва материал, който е за външна употреба“, констатира Здравков.\n\r\nСпоред него предстои всяка една от вече поставените гранитни плочки да бъде проверена наново и да бъде подменена.\n\r\n\"Контактната зона със съществуващите бордюри в момента отново е наплескана с циментова замазка, не знам какъв е материалът. Това, че не са изрязани елементите по периферията е изключително недобро изпълнение“, продължи с критиките главният архитект на София. \n\r\nТой смята, че проектантът, надзорникът и строителят трябва да седнат на една маса и да преглеждат забележките една по една, за да бъдат отстранени проблемите при ремонта. \r\n \r\nСпоред него е необходима една контролна геодезия, тъй като има кривини в самото изпълнение, както и да се извърши проверка ще има локви, когато вали дъжд.\n\r\nЗдравков отсече, че строителите скоро няма да получат акт 15, въпреки че миналата седмица са му го изпратили да го подпише служебно. \n\r\n\"Категорично това няма да се случи, защото в този случай аз като главен архитект съм от страната на възложителя и ще държим да бъдат спазени всички тези забележки“, обясни той.\r\nЗам.-кметът на Столичната община Дончо Барбалов увери, че строителят ще отнесе санкции заради некачествения ремонт. \n\r\nРемонтът на градинката стартира на 2 юли миналата година за срок от 365 дни. \n\r\nДоговорът е на стойност 17,8 млн. лв. за цялата \"Зона 4\",  която обхваща още пространството около \"Александър Невски\", на ул. \"11  август\" и ул. \"Дунав\", градинката \"Кристал\" и тротоарите около нея. \n\r\nНеустойките при неспазване на срока е 178 хил. лв. на ден - 1% от стойността на договора без ДДС.\n\r\nМаксималният размер на неустойката е 3,5 млн. лв., което е до 20% от стойността на договора. \n\r\n\"При некачествено изпълнение също ще има и други неустойки\", обясни Барбалов.", "date": "2019.03.19", "title": "И градинката пред Ректората на поправителен, пак ремонт на ремонта!"}
{"url": "https://www.dnes.bg/business/2019/03/19/doverie-kupuva-goliama-chast-ot-moldovska-banka.405033", "text": "„Доверие-инвест“ ЕАД, дъщерно дружество на „Доверие обединен холдинг“ АД, е спечелило публичния търг за 63,8865% от капитала на молдовската Moldindconbank S.A., която е втората по големина банка в Молдова, съобщи холдингът.\r\nТъргът е проведен в понеделник на регулиран пазар на Молдовската фондова борса. Продавач на дела е Правителството на Молдова чрез Агенцията за държавна собственост, като то реши да продаде 3 173 751 акции.\r\n„В следващите дни ще бъде приключен сетълментът на сделката, с което окончателно придобиването на акциите ще бъде окончателно завършено\", поясняват от българското дружество.\r\nСпоред молдовския сайт diez.md покупката е при цена от 764 048 815,74 молдовски леи, или 76,9 млн. лв. Това е с 0,5% над началната цена от 760 113 364,5 молдовски лей.\r\n                    \n                    \n                Според молдовския сайт сделката ще приключи на 22 март 2019 г.\r\n\r\n ", "date": "2019.03.19", "title": "Доверие купува голяма част от молдовска банка"}
{"url": "https://www.dnes.bg/temida/2019/03/19/bashtata-na-tita-si-otiva-vkyshti-sydyt-go-pusna-ot-aresta.405077", "text": "Шефът на НОИ в Силистра Милен Пенчев, който е и баща на певицата Тита, излиза на свобода под домашен арест, реши спецсъдът. \n\n\n Началникът на отдел \"Отпускане на пенсии\" в Силистра – Стоянка Симеонова ще излезе на свобода срещу парична гаранция от 7000 лева, а бившият служител на НОИ в столицата Тодор Тодоров остава в ареста. \r\nРешението на съда е окончателно.\r\nСпоред прокуратурата с помощта на служители на НОИ Силистра са били източвани пенсионни фондове. Схемата е действала от 2017 г.\r\nЖелаещите максимална пенсия получавали за целта фалшиви документи срещу определена сума.\r\nМилен Пенчев й е диктувал лични данни на лица, които да получават пенсии, без да имат право на тях.\r\nПенсионните досиета се сдобивали с абревиатурата \"Силно мой човек – Пенчев\" и се изготвяли бързо и безпроблемно.", "date": "2019.03.19", "title": "Бащата на Тита си отива вкъщи, съдът го пусна от ареста "}
{"url": "https://www.dnes.bg/notifikacii/2019/03/19/prezidentyt-na-kazahstan-nazarbaev-podade-ostavka.405084", "text": "Президентът на Казахстан Нурсултан Назарбаев заяви, че се оттегля от поста държавен глава.\r\n\"Реших да прекратя своите правомощия в качеството ми на президент“, каза Назарбаев в обръщение към народа на Казахстан, предавано по републиканските телевизии.\r\nЗадълженията на държавния глава ще бъдат изпълнявани от председателя на Сената Касим-Жорамт Токаев. \r\n\"През тази година се навършват 30 години, откакто заемам най-високия пост. Народът ми даде възможност да бъда първият президент на независим Казахстан\", каза Назарбаев.\r\nТой зае поста президент на Казахстан през април 1990 година. \r\n ", "date": "2019.03.19", "title": "Президентът на Казахстан Назарбаев подаде оставка"}
{"url": "https://www.dnes.bg/temida/2019/03/19/jenata-na-ubitiia-joro-plyha-ne-se-iavi-v-syda-otlojiha-deloto.405075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отложиха делото за убийството на Георги Джевизов, по-известен като Жоро Плъха. За убийството му е обвинен д-р Иван Димитров, застрелял преди година 40-годишния рецидивист Георги Джевизов, който влязъл в гаража му да краде.\n\r\nД-р Иван Димитров не отговори на нито един въпрос в съда. Той е обвинен за убийство при превишаване на пределите на неизбежната отбрана и за незаконно притежаване на оръжие и боеприпаси. \n\n\n\n\n\r\nДелото срещу рентгенолога беше отложено за 13 май, тъй като в залата не се яви Надежда Стоева, с която убитият Георги Джевизов е живял на семейни начала. Тя е една от страните по делото, но се оказа, че не е получила призовка за заседанието, съощиха от  \n                    \n                    \n                \r\nА от прокуратурата заявяват, че Надежда е осигурявала дрога на Георги Джевизов. Пред Съдебната палата в Пловдив дойдоха съседи на лекаря, както и негови колеги от болницата, за да го подкрепят.\n\r\nРодителите на Жоро Плъха поискаха 300 000 лева за причинени неимуществени вреди, както и да бъдат конституирани като частни обвинители.\r\n ", "date": "2019.03.19", "title": "Жената на убития Жоро Плъха не се яви в съда, отложиха делото"}
{"url": "https://www.dnes.bg/stranata/2019/03/19/vijdali-li-ste-15-godishnata-darina-policiiata-ia-tyrsi.405080", "text": "Полицията издирва Дарина Николаева Николова на 15 години от Сливен. \r\nРоднините й нямат връзка с нея от 2 март до момента.\r\nМомичето е на видима възраст 15 - 16 години, високо 160 см със слабо телосложение, кафяви очи, овално бяло лице, дълга и права коса – кестенява (може да е с променен цвят в по-светъл тон от естествения).\r\nОт полицията апелират, ако някой има информация за момичето да се свърже със служител на РУ - Сливен на телефон 0898460048, на телефон 112 или в най-близкото поделение на МВР. \r\n ", "date": "2019.03.19", "title": "Виждали ли сте 15-годишната Дарина? Полицията я търси"}
{"url": "https://www.dnes.bg/stranata/2019/03/19/izvadiha-brakonierski-mreji-sys-150-kg-riba-ot-iazovir.405043", "text": "Близо 150 кг риба е извадена от бракониерски мрежи във водите на язовир \"Ястребино\" край Антоново. Успешната акция на доброволците от Централната рибноопазваща организация е била снощи, а рибата е върната във водоема, съобщава БТА.\r\nЕкипът на доброволците е провел две поредни нощни охранителни акции на язовира. На втората, при обход с лодка, се натъкват на бракониерска мрежа с дължина около 100 метра, поставена в \"ръкава\" под село Трескавец. От нея са извадени близо 150 кг риба от вида шаран, щука и каракуда. \r\nИзвадената бракониерска мрежа е унищожена.\r\nДоброволците от ЦРОО-Ястребино организират на 24 март почистване на язовира. Създадена е организация, очакват подкрепа от колеги, както и от риболовци-любители. Събраните отпадъци ще бъдат извозени от района на водоема.", "date": "2019.03.19", "title": "Извадиха бракониерски мрежи със 150 кг риба от язовир"}
{"url": "https://www.dnes.bg/obshtestvo/2019/03/19/900-sreshtu-4-402-ili-zashto-mladite-lekari-byrzat-da-napusnat-stranata.405070", "text": "Отливът на медици от България създава редица проблеми, но най-остро липсата им се усеща в провинцията. Младите хора, които учат медицина само чакат да завършат и знаят, че ще напуснат страната в търсене на по-добра реализацият зад граница. \n\r\n\"Голям брой добре образовани хора - IT-специалисти, лекари, медицински сестри – заминават за Германия, Австрия или Великобритания\", казва пред \"Ди Велт\" Хелене Кортлендер, ръководителка на софийското бюро на германската фондация \"Фридрих Еберт\".\n\r\nЗа една млада жена, която също смята да се присъедини към мигриращите специалисти, разказва обширен репортаж в притурка на германския седмичник \"Ди Цайт\". 23-годишната Лора Василева следва медицина в София и иска да работи в Германия. През лятото тя изкарала практика при един софийски лекар, работила и в Германия. Той ѝ препоръчал да учи немски и сега младата жена вече добре си служи с немската медицинска терминология. Лора иска да специализира очна медицина и разказва, че в София е много трудно да се добереш до квалификация в тази област.\n\n\n\n                    \n                    \n                \r\nВ столицата има добра апаратура, но за асистентско място се чака с години, а една нейна позната дори трябвало да си плати, за да специализира. Лора е софиянка и не може да си представи, че след дипломирането си ще работи в провинцията, където на всичкото отгоре няма почти никакво оборудване, пише .\n\r\n\"Аз съм млада, сега са най-добрите ми години\", казва тя и добавя, че тъкмо поради това иска да вземе специализация по очна медицина в Германия.\n\r\nВсичко опира до разликата в заплащането, отбелязва в същата връзка \"Ди Велт\". България е най-бедната страна в ЕС, заплатите са съответно ниски. В повечето случаи българските специалисти обръщат гръб на родината си заради ниското заплащане на труда, допълва картината австрийският \"Винер Цайтунг\". В София един лекар със специалност може да изкара и 900 евро месечна заплата, но лекарите в провинцията са принудени да се задоволяват с наполовина по-ниски доходи. Още по-драстични са разликите в заплащането на медицинските сестри: в София една сестра в операционна има възможност да получава до 400 евро, докато колежките ѝ в по-отдалечените краища на страната нерядко взимат само по 130 евро.\n\r\nАвторката на репортажа в \"Ди Цайт\" припомня, че младите асистент-лекари в германските болници започват с брутна заплата от 4 402 евро. Лора Василева разказва за своя приятел, лекар в българска болница, който за 40 часа работа седмично печелел около 350 евро.\r\n\"Защо човек да следва шест години, а после да изкарва толкова малко?\" – пита се тя. Двамата с приятеля ѝ вече са проучили какви са изискванията в Германия и смятат, че ще се справят.\n\r\nЛора признава, че малко се страхува да замине за непозната страна, с чужд език и неизвестна обстановка, но пък знае, че винаги може да се върне в България. И че ако не се опита да работи в Германия, после цял живот ще съжалява. \"България няма да се промени, нито пък аз мога да я променя\", казва младата жена. И добавя, че може да промени поне собствения си живот.\n\r\nВ своята публикация отпреди година \"Ди Велт\" припомня, че през 2016 година в Германия са живеели 260 000 българи, които, \"противно на всички предразсъдъци, в повечето случаи са добре образовани специалисти.\" Вестникът пише, че българските студенти в Германия са една от най-многочислените групи чуждестранни студенти.\r\n\"А българските родители понякога направо тласкат децата си към чужбина – и са шокирани, ако тези деца се завърнат. Стряска ги мисълта, че може би са се провалили зад граница.\"\r\nСпоред \"Ди Цайт\", през 2017 г. в Германия са работели 1570 български лекари. Вестникът цитира данните на Българския лекарски съюз, че между 2015 и 2018 общо 1692 лекари са обърнали гръб на страната. Фактът, че лекари така масово напускат България, води до липса на медицински персонал, особено в провинцията, отбелязва вестникът. В страната остават по-възрастните и болни хора, чието медицинско обслужване става все по-трудно, а пенсионната система рискува да се срине, коментира изданието.\n\r\nЛора Василева иска да замине за Германия не само заради по-добрата професионална перспектива, пише \"Ди Цайт\". Тя го прави и заради… баба си. През зимата възрастната жена трябвало да носи яке и шапка в дома си, защото с малката си пенсия не можела да си плаща парното. А Лора не иска и нейните родители един ден да се окажат в същото положение.\r\n \r\n", "date": "2019.03.19", "title": "€900 срещу €4 402... Или защо младите лекари бързат да напуснат страната?"}
{"url": "https://www.dnes.bg/zvezdi/2019/03/19/iana-titova-i-alek-aleksiev-pak-shte-stavat-roditeli.405086", "text": "Актьорите Яна Титова и Алек Алексиев очакват второ дете. Това стана ясно след като Яна публикува кадър в социалните мрежи. Снимката събра много харесвания, както и положителни коментари.\n\r\nПред Нова тв, актрисата и режисьор призна, че чака момиче и че е бременна в началото на шестия месец. „Мислим име, но не сме измислили. Въртим едни списъци. С Ая бе по-лесно. Знаехме, че това е Ая“, спомня си Яна. Обещава този път раждането да е в България. Децата си иска да научи на честност и смелост.\n\r\nТитова признава, че не е очаквала животът ѝ да протече по този начин. \"Плановете ми стигаха дотам да бъда актриса, но много бързо се осъществиха и трябваше да си направя нови“. Пътят ѝ наистина много бързо я изстрелва на голямата сцена. Самата тя признава, че е била късметлийка да дебютира там в постановка, режисирана от Крикор Азарян. След това, обаче представите ѝ от наученото в НАТФИЗ и реалността се разминават. Така идва и решението да замине. „Англия ме научи на това, че не може да възприемеш нищо за даденост.“\r\n                    \n                    \n                Вижте още за Яна Титова в ", "date": "2019.03.19", "title": "Яна Титова и Алек Алексиев пак ще стават родители"}
