{"url": "https://www.dnes.bg/world/2017/12/30/vsichki-zalojnici-v-harkov-sa-osvobodeni.363739", "text": "Успешно е приключила операцията по освобождаване на заложниците в пощенски слон в град Харков, съобщи украинският президент Петро Порошенко, цитиран от ТАСС.Всички заложници в Харков са освободени. Нападателят е арестуван. Възложил съм на местните органи на властта да оказват на пострадалите цялата необходима помощ, информира държавният глава в Туитър. По данни на полицията неизвестен мъж с маска нахлул в пощенския клон около 14:40 ч местно време днес и опитал да го ограби, след което взел заложници, като заявил, че носи взривно устройство.Говорителят на Националната полиция Ярослав Тракал съобщи, че заради инцидента в Харков се прехвърлят допълнителни сили от спецчастите. \"Отцепената територия се намира под контрола на снайперска група\", добави той.След няколко часа преговори полицията договори да бъдат освободени три жени и две деца. Не бе съобщено какви искания е отправил похитителят. При инцидента няма пострадали. (БТА)", "date": "2017.12.30", "title": "Всички заложници в Харков са освободени"}
{"url": "https://www.dnes.bg/za-da-se-razbirame/2017/12/30/7-hrani-za-novogodishnata-trapeza-koito-nosiat-kysmet.363564", "text": "Знаете ли, че за японците спагетите и нудлите символизират дългия живот и просперитета? Ето защо сред празничните ястия за посрещането на новата година винаги има нудли или спагети. В редица култури се вярва, че има определени храни, които носят късмет.Така например на Нова година е хубаво да имаме на трапезата си плодове в кръгла форма, защото те са символ на изобилието. Кои други късметлийски храни да добавите към вашето меню, вижте в галерията ни.Спанакът е чудесен на салата, супа, ястия... добавете го на вашата празнична трапеза. Тъй като е зелен, а и листата му напомнят на банкноти, смята се, че спанакът може да привлече финансови постъпления през новата година.На новогодишната трапеза трябва да има кръгла баница, пита. Към тези две любими тестени изделия в кръгла форма е добре да добавим и десерт, който също да напомня за кръг. Кръгът символизира завършеност, цялост, пълнота. Тук може да намерите чудесни рецепти за празнични десерти.  ", "date": "2017.12.30", "title": "7 храни за новогодишната трапеза, които носят късмет"}
{"url": "https://www.dnes.bg/zvezdi/2017/12/30/i-zvezdite-plachat-koi-se-razdeliha-prez-2017.363652", "text": "Любовта събра мнозина през 2017 г., но и раздели немалко хора. Някои от разводите минаха мирно и спокойно, но имаше и такива, които привлякоха вниманието с разкриване на семейни тайни и показване на неприятни черти у партньорите.\r\n\r\nКрасивата приказка свърши за Фърги и Джош след 8-годишен брачен живот. Звездите потвърдиха новината, като махнаха халките си. Все пак двамата се разделиха запазвайки приятелството помежду си. \r\n„Ние се обичаме и уважаваме, но решихме да разделим пътищата си по-рано тази година. За да може семейството ни да се приспособи към ситуацията, решихме да запазим случващото се в тайна за известно време, преди да го обявим публично. Ние винаги сме били и ще бъдем обединени и ще се подкрепяме като семейство“, казаха в официалното съобщение звездите.Новината дойде седмица, след като Фърги се присмя на слуховете, че е бременна с второ дете. Двамата се запознаха през 2004 г., след като Фърги и бандата ѝ се появиха на шоу на Джош в Лас Вегас. Годежът дойде през 2007, а през 2009 се венчаха в Малибу. През 2013 семейството се сдоби със син – Аксел.\r\nРаздяла съпътства и живота на Бен Стилър и Кристин Тейлър, които се радваха на 18-годишен семеен живот. Двамата обявиха пред медиите новината в съвместно изявление.„С огромна любов и уважение един към друг след 18-те години, които прекарахме като двойка, решихме да се разделим. Нашият приоритет ще продължи да бъде отглеждането на децата ни като всеотдайни родители и най-близки приятели. Молим медиите да уважат личното ни пространство през това време“.\r\n\r\nДжанет Джексън и милионерът Уисам ал Мана също сложиха край на съвместния си живот и то само три месеца след раждането на сина им. Това е трети развод за певицата, която по-късно сподели, че е била и малтретирана от съпруга си. Те сключиха брак през 2012 г. След раздялата Джанет свали драстично голяма част от теглото си.Вижте кои звезди още се разделиха в ", "date": "2017.12.30", "title": "И звездите плачат... Кои се разделиха през 2017?"}
{"url": "https://www.dnes.bg/stranata/2017/12/30/dimov-hoteli-i-restoranti-niama-da-se-stroiat-v-pirin.363737", "text": "Хотели и ресторанти в НП \"Пирин\" няма да се строят, обеща министърът на околната среда и водите Нено Димов, които даде брифинг в Банско заедно с кмета на общината Георги ИкономовТой обясни, че посещението му е с цел да се предприемат стъпки, ако има инвестиционно намерение за изграждане на нов кабинков лифт в Банско, то да се случи в максимално кратки срокове.\"С изменението, което беше направено на 28  декември в МС за втория кабинков лифт в Банско, се разрешава строителство само в 2 процента от парка в ски  зоната в Банско, и още 0.6 процента в ски зоната в Добринище. Така че  говорим за 2.6 процента и става дума единствено и само строителство на  спортна инфраструктура и никакво друго - нито хотели, нито ресторанти,  каквото и да било строителство извън спортна инфраструктура.  Устройственият план, който трябва да приеме общината, подлежи на  екологична оценка и оценка на съответствие. А конкретните инвестиционни  намерения също ще трябва да подлежат на процедурите на оценка за  въздействие върху околната среда и прочие, като тези процедури включват в  себе си обществено обсъждане, на което всеки може да изкаже  необходимите си становища\", обясни министърът.Той каза, че планът, който ще направи общината, ще има вече конкретни параметри и тези параметри подлежат на екологична оценка и на оценка за съответствие. \"Понеже и двете се наричат план, някои хора са останали с грешно впечатление, но това е планът, който подлежи на тези оценки по закон - и по български, и по европейски, и естествено ще премине през тези процедури. Това ще даде възможност, след като има такъв план, да се приемине и към евентуално инвестиционно намерение, но пак казвам: инвестиционното намерение ще е следващо.\"На срещата днес е уточнено, че в максимално кратък срок общината ще предприеме действия за подготовка на този устройствен план. Министър Димов още веднъж подчерта, че някои от твърденията, които широко се тиражират през последните дни, не отговарят на истината.\"Един от най-сериозните аргументи, които чувам, е че 48 процента от територията на Национален парк \"Пирин\" ще бъде застроена. Дотолкова, доколкото тези въпроси явно не са намерили достатъчно ясен отговор през последните пет години, аз съм поканил всички, които имат интерес на 3 януари, в 12 часа, във фейсбук на един лайф стрийм, на територията на хората, които вчера и онзи ден протестираха\", заяви Димов и подчерта \"никакво строителство извън спортна инфраструктура не може и няма да има\".Министърът не се нае да прогнозира кога реално ще има втора кабинка в Банско, защото има срокове за всички процедури. \"Ако няма обжалвания, а допускам, че ще има, не съм оптимист, че ще стане за следващия сезон\", каза той.\r\n\"Националните паркове не са резервати, където не се допуска човешка дейност. Парковете изискват грижата на добър стопанин, санитарна сеч, която допринася за възобновяване на гората\", коментира Димов исканията на еколози да не се предприема нищо в Пирин.\r\nМинистърът направи съпоставка с Чехия, където има 8 пъти повече съоръжения и 6 пъти повече ски зони. \"България има хубави планини и възможност за сериозно розвитие на ски спортовете. Надявам се стратегията на сегашното правителство да бъде продължена и от следващите. Не става въпрос само за Банско, но и за Витоша, Рила, Балкана\", каза той.\r\nВ първите дни на 2018 г. ще стане ясно каква промяна ще има в концесионния договор, защото новият Закон за концесиите влиза в сила на 5 януари. \"Не знам колко печели концесионерът от тази кабинка, но концесионната такса в държавата зависи от приходите му, така че колкото повече приходи има, толкова повече пари ще влязат в държавата\", смята Димов.\r\nВ събота за пореден път пред начална станция на единствения кабинков лифт отново се заформи дълга опашка от няколко хиляди чакащи. \"Кои са повече - тези зелени в София или тези, които избраха Банско за почивката си\", попита кметът Георги Икономов.", "date": "2017.12.30", "title": "Димов: Хотели и ресторанти няма да се строят в Пирин"}
{"url": "https://www.dnes.bg/obshtestvo/2017/12/30/latinska-amerika-nai-shtastliviiat-kontinent-fidji-nai-shtastlivata-strana.363731", "text": "Икономически по-трудна 2018 година очакват жителите на планетата. Това сочи 41-вото световно изследване \"Край на годината“ на \"Галъп интернешънъл\". Според анализа 28% от населението на света е оптимистично настроено за икономическото развитие през идващата година, но икономическият песимизъм е 30%, т.е. с 2 пункта по-висок от оптимизма. Настоящото изследване е част от ежегодния изследователски проект на  световната асоциация. Тази година то бе проведено от “Галъп  интернешънъл“ в сътрудничество с УИН в 55 страни по целия свят. Общо 53  769 души са интервюирани.18% у нас очакват 2018-а да бъде година на икономически подем, а 26% - на икономически трудности. По отношение на личното щастие през отминаващата година, страната ни отново е на последните места и в света, със стойности, близки до тези на страните от Европа, с 45% определящи се като щастливи, 10% - нещастни, 41% оставащи в средата, а останалите се затрудняват да отговорят.За втора поредна година европейските граждани сериозно се притесняват за просперитета си през следващата година. Предизвикателствата пред бъдещето на ЕС и на Европа като цяло продължиха през 2017 г. и създадоха несигурност, въпреки възникналите признаци на възстановяване в Европа, припомнят от \"Галъп\". \r\nЗа пръв път икономическият песимизъм в ЕС достига до нивата на песимизъм в Русия. Мнозинството от руснаците очакват 2018 да бъде като 2017 г. в страната им. Американското обществено мнение пък е дълбоко разделено в икономическите си очаквания за следващата година.Най-големи песимисти пък са в Италия, Гърция. Турция е много близо до тях. Нигерия, следвана от Виетнам са от другата страна най-оптимистично настроени за следващата година. \r\nВ Индия и Източна Азия очакват дори по-успешна година от сегашната, базирани на впечатляващото представяне на тези региони през 2017 г., докато Западна Азия е доста притеснена. \r\n \r\n39% от изследваното население по света смята, че 2018 г. ще бъде като цяло по-добра от 2017 г., което е с 13 пункта по-ниско в сравнение с предишната година. 23% очакват по-лоша година. 32% смятат, че 2018 ще бъде същата като 2017 г., а други 6% не знаят. \r\nВ сравнение с руснаците много повече американски граждани са оптимисти, но пък в САЩ има и повече песимисти, отколкото в Русия. Като цяло, и по този показател Русия в по-голяма степен очаква идващата година да не е нито по-добра, нито по-лоша, а същата, докато американското общество показва повече поляризация на мненията.\r\nИндонезия води по оптимизъм тази година, а Южна Азия е най-оптимистичният регион в света. Европа е в противоположна посока с нетен резултат 0 в страните извън ЕС и само +5 в ЕС. Надеждата изглежда запазена за бързо развиващите се страни, отколкото за по-развитите. Ниските доходи очевидно се съчетават добре с надеждата, тъй като има перспективи за растеж. Например, общият оптимизъм в Бангладеш, Индия, Виетнам и т.н. достига до около +50 нетни стойности, но Гърция е на -30 и Италия е на -41. \r\nБлизо две трети от света декларират, че се чувстват лично щастливи. Това е с около 10 процентни пункта по-ниско, отколкото измереното щастие в края на 2016 г. В изследваните 55 държави 8% заявяват, че не са щастливи - почти същите, като 9% в края на 2016 г. и 10% в края на 2015 г. \r\nИзминалата година беше трудна, с несигурност и тероризъм, което най-вероятно е повлияло на много човешки съдби. Независимо от това обаче, по-голяма част от изследваните страни все пак продължават да декларират, че са щастливи, макар и по-малко.\r\n  \r\nЛатинска Америка изглежда е най-щастливият континент в света. Фиджи пък е най-щастливата страна, Колумбия е точно след Фиджи. Иран и Ирак са в дъното на класацията. Нетният резултат в САЩ и Русия относно щастието е равен. \r\n\r\nНай-голям у нас остава делът на тези, които не очакват промени. Очакванията на българите за започващата 2018 г. са - 25% оптимисти, 22% песимисти, 35% неутрални и 19% затрудняващи са да отговорят. България е в съзвучие с държавите от Източна Европа и е в \"златната среда“ сред държавите от Балканите, като на техния фон даже може да се приеме като страна, споделяща повече оптимизъм.\r\n  \r\nОбщият извод от проучването е: \"Заражда се глобално общество, в което мненията все повече се определят от принадлежността към стил на живот, а не към нация\" (Иджаз Гилани, \"Галъп Пакистан\" (ръководител на проекта \"Глобален барометър\")\r\n55-те страни показват появата на глобално общество, в което националните граници все повече се пресичат от световни сегменти според стила на живот. Така например, според изследването, нагласите на младите хора в дадена страна често са по-сходни помежду си, отколкото с по-възрастното население в рамките на съответните национални граници. Същото важи и за групите според доходи и нива на образование.\r\nНетното щастие в 55-те изследвани страни е с 15 пункта по-високо сред младите (под 34-годишна възраст), отколкото сред по-възрастното население (над 55-годишна възраст).\r\nГрупите на хора с високи доходи в тези 55 страни са 32 пункта по-щастливи от групите с най-ниски доходи в съответните общества. Висшистите са с 13 пункта по-щастливи от тези, чието образование е основно или са неграмотни.\r\n\r\n------------------------------------------------------------------", "date": "2017.12.30", "title": "Латинска Америка - най-щастливият континент, Фиджи - най-щастливата страна"}
{"url": "https://www.dnes.bg/akoshtete-vqrvaite/2017/12/30/sreshtu-75-dobre-doshli-v-nai-malkiia-hotel-v-sveta.363655", "text": "Туристите са привлечени от един \"хотел\" в Шобак, Йордания, именно защото единствената му стая е много малка. Тя е толкова малка, че собственикът ѝ Мохамед Ал-Малахим твърди, че е най-малката хотелска стая в света.\r\nОфициално този рекорд държи хотелът Eh'hausl в Амберг, Германия, в който има стая с едва 16 кв. м. Мохамед обаче настоява, че това, което той предлага на гостите си, е наистина много малко.\r\nСтаята всъщност е изключително странна, тъй като хотелът представлява един стар Volkswagen Beetle, инсталиран върху купчина камъни.\r\nТя е обзаведена с ръчно изработени чаршафи и възглавници. Гостите плащат около 75 щатски долара, за да останат в колата, която отвори вратите си за гости през 2011 г., заедно с близката пещера, която служи като \"лоби\".\r\nСнимки на необичайния хотел може да разгледате в ", "date": "2017.12.30", "title": "Срещу $75: Добре дошли в най-малкия хотел в света!"}
{"url": "https://www.dnes.bg/world/2017/12/30/phenian-shte-sme-iadrena-sila-dokato-sasht-ni-iznudvat.363730", "text": "Северна Корея заяви, че никога няма да се откаже от ядреното си оръжие, докато САЩ и съюзниците им продължават с изнудването и военните учения в близост до севернокорейските граници, предаде Асошиейтед прес.Севернокорейска информационна агенция КЦТА заяви за пореден път отстояваната от страната позиция по повод прегледа на най-големите севернокорейски ядрени и ракетни изпитания за тази година.Северна Корея извърши най-мощния си досега ядрен опит през септември и изстреля три различни междуконтинентални балистични ракети в морето през юли и ноември, засилвайки опасенията, че е по-близо от всякога до сдобиване с ядрен арсенал, способен да достигне САЩ.В днешното си съобщение КЦТА отбеляза, че Пхенян е предприел стъпки за \"подсилване на капацитета си за самоотбрана и превантивни атаки с ядрена мощ\" пред постоянните \"ядрени заплахи, изнудване и военни учения на САЩ и техните \"васали\".Севернокорейската информационна агенция изтъква, че Северна Корея \"като непобедима сила не може да бъде нито отслабена, нито заличена.\" (БТА)", "date": "2017.12.30", "title": "Пхенян: Ще сме ядрена сила, докато САЩ ни изнудват"}
{"url": "https://www.dnes.bg/politika/2017/12/30/bsp-shte-tyrsi-menidjyr-hidroinjener-it-kadyr-za-sofiia.363736", "text": "Очертахме профила на кандидата за кмет на София, разкри Калоян Паргов, председател на Градския съвет на БСП – София и член на Изпълнителното бюро на партията.В интервю пред \"Фокус\" той поясни, че \"в момента провеждаме проучване по отношение на фигурата на бъдещ кандидат за кмет. Няма да бързаме да го обявяваме публично, но ще работим активно\".\"Очертахме един профил на успешен мениджър, който има опит и е доказан в сферата на градоустройството или строителен или хидроинженер. Такъв е бил Иван Иванов, един от най-успешните кметове на София. На него дължим ВиК системата и водопроводите, които са повече от 60-70 години. Също така може да е човек, зает в IT-сектора, защото София има нужда от дигитализация, а самата Йорданка Фандъкова обяви това за приоритет тази година. Това ще улесни управлението на града и достъпа до комуникация на всички граждани“, коментира Паргов.Той обясни, че още след парламентарните избори през 2017 г. БСП – София е започнала подготовката за местния вот през 2019 година. ", "date": "2017.12.30", "title": "БСП ще търси мениджър, хидроинженер, IT кадър за София"}
{"url": "https://www.dnes.bg/health/2017/12/30/6-hrani-za-po-lek-mesechen-cikyl.363557", "text": "Подут корем, задържане на излишни течности, пъпчици... Това са само част от неразположенията, с които всяка жена се сблъсква по време на месечния си цикъл. За да намалим задържането на излишни течности, специалисти съветват преди настъпването на менструацията да консумираме минимално количество сол и мазни храни.Добре е да избягваме и преработени храни, сладкишите, да внимаваме с кофеиновите напитки. И докато има храни, които могат да направят тези дни от месеца по-тежки, има и такива, които помагат за облекчаване на неразположенията, като:Според специалисти, по време на месечен цикъл ни се хапва повече шоколад, защото имаме нужда от магнезий. Както знаем, хубавият черен шоколад съдържа магнезий. Изследвания показват, че минералът може да намали и неразположенията на предменструалния синдром, главоболието и коремните спазми. Ето защо по време на цикъл, а и дни преди него, хапвайте авокадо, банани, боб, тъмен шоколад, риба, листни зеленчуци, ядки, семена, кисело мляко.Нови проучвания показват, че ниските нива на витамин D могат да причинят нередовни месечни цикли. Витамин D също играе роля в повишаването на енергийните нива, подобрява настроението и се бори с безсънието. Хапвайте повече риба, яйца, млечни продукти. ", "date": "2017.12.30", "title": "6 храни за по-лек месечен цикъл"}
{"url": "https://www.dnes.bg/world/2017/12/30/i-syprugata-na-dagestanskiia-miuftiia-v-bitkata-za-prezident.363738", "text": "Инициативна група избиратели издигна днес кандидатурата на 46-годишната Айна Гамзатова, съпруга на мюфтията на Дагестан и главен редактор на сп. \"Ислямът\", за президентските избори в Руската федерация на 18 март 2018 г. Това съобщи за ТАСС пресаташето на Гамзатова Гуризада Камалова, предаде агенцията.Инициативната група включва 542-ма души - лекари, спортисти, научни и културни дейци от руската република в Северен Кавказ, посочи Камалова.Айна Гамзатова - журналист, писател, обществен и религиозен деец, е завършила филология и право. Оглавява създаден от нея медиен холдинг, включващ и светски, и ислямски медии. Тя е съучредител на благотворителната фондация \"Пътят\", главен редактор на сп. \"Ислямът\" и пиар съветник на дагестанския мюфтия.Крайният срок за излъчване на кандидат-президенти от партии в Русия е 12 януари, а за независими, предлагани от инициативни групи - 7 януари. Изборите ще се състоят на 18 март, напомня ТАСС. (БТА)", "date": "2017.12.30", "title": "И съпругата на дагестанския мюфтия - в битката за президент"}
{"url": "https://www.dnes.bg/index/2017/12/30/u-licata-tymnata-strana-na-alkohola.363547", "text": "\r\nАз съм Светльо и съм алкохолик.Наричаме го така, но името му е друго. Пие от 13-годишен. Причината – вижда смисъла на живота в забавата. Вечната, напоителната. Започваща от сутрин и приключваща сутрин. Мотото: По-малко сън, повече веселие. А колкото повече пие, толкова по-смешен изглежда живота. В началото му се получава. Сутрините са леко мъгляви, но пък историите, с които се сдобива освежават. Не само него, цялата компания. Възприема се като нейна душа. Никой няма такива спомени и фактът го нахъсва към още алкохол.\"В представите ми всички чакаха да се напия, за да започне шоуто. Бях One Men Show.\" Така започва да пие по-бързо, за да бъде по-голямо и количеството. Тялото му лесно се съгласява на режима. Започва с обедни патрончета, за да бъде вечерта \"завършен супергерой\". \"Чувствах се силен, покрай това много социален и респектирах околните. Все повече се увеличаваше разликата между мен и тях.  Бях царят на купона.\"Опитът му по това време не познава тъмни страни. Алкохолът му помага във всичко. Има силен организъм, спортува – футбол, баскетбол. Отличен ученик е, но започва да има проблеми с дисциплината. \"Това не бе свързано с алкохола, а с егото ми.\", отбелязва той. Постепенно към пиенето се прибавя и тревата. \"Пропуших нормални цигари две години по-късно, от опознаването на марихуаната. Не знам как ги бях пропуснал. Все пак бях от \"лошите момчета\" и това бе част от имиджа.\", разказва той.Пропушва с  \"Житан\". Спомня си, че денят е 15 септември. Смесва ги с вермут и водка. След 7-8-ата цигара се изправя и му става много зле. Но на другия ден си казва: \"Аз ли не мога!\" Насилва се и... \"победа\". \"Уловката на цигарите е, че са толкова гадни, че тялото ти усеща отровата. Казваш си, ще ги спреш, когато решиш, а всъщност постепенно привикваш\", обяснява  Светльо. А пафкането в гимназията става дори преди първа смяна в елитна езикова гимназия. \"Компанията ни не бе групата на \"лошите\", а на \"известните\". Тези, които се смятаха за по-специални, с неизвинени отсъствия. След всяка лятна ваканция, все повече хора порастваха. Някои пиеха повече, но никой колкото мен. Все по-малко приятели издържаха на темпото ми и на количествата, които поглъщах\".Още в 10-и клас се сгодява, но навлиза в класическата схема - приятелката му тръгва с най-добрия му приятел. \"Това ми даде повод да не изтрезнея 6 месеца. Голяма мъка и страдание беше. Бях чувал, че човек пие, когато му е тъжно. Аз пък пиех и като ми е радостно, да полея.  Пропивах чувствата си. Не усещах нищо. Всеки емоционален момент се \"разтваряше\" в алкохола. На погребението на дядо ми – бях пил. Не можех да си изстрадам мъката. Приеха ме в университет – не успях да се зарадвам истински. Алкохолът започна да доминира над всичко. Рядко се събуждах без махмурлук, но знаех, че като изпия една бира, ще ми мине. Сутрин като се събудих, мислите ми бяха насочени към въпроса: Къде ще се пие? Ракията вървеше със салата, водката - със снежанка, текилата - между другото. Ако има и нещо за пафкане, още по-добре. Изобщо не осъзнавах, че имам проблем. Бях като дар за хората. За да го получат те, трябваше да плащам скъпа цена. И не стига, че я плащах от собствения си джоб, а тези хора не оценяваха какво имат. Дори ми се пренаситиха и взеха да ме избягват. Дори най-големите пияници стояха далеч от мен.\"Така решава, че и работата му ще е свързана със забавленията. Стига до туризма. \"Всички пият като са на почивка. Има много жени, завоеванията са лесни.\" И ако хората се забавляват два пъти в годината, Светльо е на красиви места 365 дни. Приемат го Международни отношения в Софийския университет, но решава да учи \"Туризъм\" в Икономическия. Започва следването си в момент, когато родителите му се развеждат. Налага се да се издържа сам. Така навлиза в ресторантьорския бизнес. Намира си работа в петзвезден ресторант. Има храна, алкохол и забава. Годината е 2000, а от заплата и бакшиши изкарва по 70-80 лв на ден. Завършва деня в барове, но в компанията на все по-малко познати. \"Мислих, че не идват с мен, защото не танцуват като мен, не пият като мен, не се забавляват като мен. Не издържат. Бях от дискотека в дискотека. Танцувах, търсих мацки и много често не помних нищо след това. Появиха се белите петна. Все пак се събуждах вкъщи. Въртележката започна.Търсих хора, които могат да пият като мен. Директно50 % от познатите ми отпаднаха. От познатите ми имаше и \"социални пиячи\", които обръщат 2-3 чаши вино, напиват се веднъж месечно. Те донякъде ме оценяваха и имах някои, които пиеха повече от мен, но към един момент те ми казаха, че имам проблем с алкохола. Реакцията ми беше, че трябва да ги игнорирам, за да ги накажа с липсата на присъствието си.\"Другата му професия е тази на аниматор. В биографията му има 17 сезона в хотели по летни и зимни курорти. Това, което трябва да прави, е да забавлява туристите, а покрай това и той се чувства добре. През деня им измисля спортни занимания, вечер е на сцена. Дори една колежка отбелязва, че не той е създаден за анимацията, а тя за него.Обикновено аниматорите са около 8-10 души. Грижат се за 1000 гости. т.е. на един аниматор се падат по около 100 туристи. \"Плейбоите бяхме двама и ни се падаха по около 10-15 рускини, плюс 4-5 българки и няколко заблудени германки, които сами идваха при нас. Бях малък. Даже и не подбирах. Не отказвах от момичета на 18 до среща с рускиня, която по-късно разбрах, че е на 50\". Става шеф аниматор, но нещата вместо да стават по-хубави, тръгват надолу. \"Ако до този момент алкохолът бе елексир, спасение за всякакви ситуации, то плоскостта ме плъзгаше към дъното. В един момент лекарството почна да не действа. И аз увеличих дозата.\" А с нея се засилват и негативните ефекти. Ако преди с пиенето, става по-смел, силен, бодър, разкрепостен, то следващият етап го сварва в депресии. Остава често сам да си допива. Избяват го приятели, жените. Дори онези, които обича започват да му изневеряват. \"Аз ги обвинявах и пиех още повече, а те ми изневеряваха, защото пиех. Нещата излизаха извън контрол\".Някои път Светльо се съобразява, като е на места, където не може да се пие много, но след това си допива у дома. Ако има среща с жена, пие, за да има самочувствие, да се чувства забавен. \"Започнах да свързвам хубавите черти с алкохола. Не се харесвах трезвен. Тази пропаст между това да съм пиян и не пиян ставаше все по-голяма и в един момент трябваше постоянно да пия, за да се харесвам. Изобщо не можех да се възприема в огледалото. Тялото сякаш не бе моето. Какво се случи с мен? Защо другите хора имат жени, деца, работа, апартаменти, а аз продължавам да работя и да се мъча да се забавлявам? Вече всъщност и това не можех.\"Увеличават се и белите петна. Започва да се буди на места, които не предполага – локви, болница, мърляв, без пари, документи. Вече не е забавен, става избухлив. Следват уволнения, смяна на работни позиции из различни курорти и държави. От Златни пясъци, Созопол, Слънчев бряг, до Египет, Испания, Черна Гора,Гърция, Германия. Кръговратът стига ново ниво. Работи 2-3 седмици без да близва. Успокоява се и следва омазване. Обещава, че ще спре алкохола – пред шефове, приятели, пред приятелката си, пред себе си. Не издържа. От една страна, като се почувства по-добре, не осъзнава факта, че е болен от алкохолизъм и дори една глътка може да доведе до запой, от който няма да помни края. С приятелката си имат хубава работа, но не му е забавно. Усеща, че се превръща в обикновен човек, а от това се страхува най-много. \"По-добре ми бе да пия, да се търкалям, да правя простотии, да имам бели петна, но и истории за разказване. Не можех да си позволя да изпадна в глупава монотонност. След поредното уволнение, приятелката ми не издържа и си тръгна. А аз я обвинявах, че ме е изоставила в тежък момент, при положение, че съм й помогнал да си намери работа, да научи езика.\"От Германия, заминава за Австрия, където решава, че може да се владее, да контролира пиенето си. \"Мечтата на алкохолика\". Историята се повтаря. Уволнен е и оттам, но вижда 1000 евро в джоба си и отсяда в хотел. Наблизо има бензиностанция. Купува си пиене от нея и остава в стаята шест дни. Всяка сутрин камериерките искат да чистят, а той се чувства все едно стадо коне се пробват да нахлуят. Няма сили да изпуши и цигара на балкона. В шкафа вижда, че има над 20 празни бутилки алкохол, разнообразен. \"От кого ги криех? Може би от себе си.\"След шестия ден усеща болки в бъбреците. Такива се случва да има след дълъг запой в последните 1-2 години. Предполага, че на следващия ден няма и да се събуди. Няма такива идеи, но не изпитва и желание да продължава да живее. Дълбоко съжалява, че е безполезен, че е провалил всичко. \"Стигнах до момента, в който реших, че нито мога да продължавам да пия, нито дори можех да спра. Една патова ситуация, която исках да свърши.\" Помага му неочаквано писмо за работа. Отива. Оказват се много приятни хора в малък семеен хотел. Дели стая с колега, но не му пречи. Изкарва 2 седмици там и започва старата история. Неясни нощи, събужда се в коридора на хотела, клиенти го прескачат. Шефката му казва, че не прилича на човек и е време да се вземе в ръце. Светльо много й се обижда. Коя е тя, че ще му говори така, но чува от сестра й: \"Ти да не си като моя Хайнц?” Мъжът й, оказва се, е пиел допреди 17 години. Живял е на улицата. Откакто посещава Анонимни Алкохолици, животът му тръгва в нова посока, а сега е шеф на отделение в Хайнбург.\"Това беше моментът, в който видях единственото лазерче светлина за съществуването си. Осъзнах, че е време да потърся помощ, нещо, което отричах преди това.\" На първата среща си представя, че ще има опърпани хора, на които им готвят гадна супа. Всъщност единственият \"по-опърпан\" се оказва самият той. Във всеки от присъстващите вижда живеца, който е притежавал някъде в детството. И все едно се били наговорили. Всички разказват истории, които звучат досущ като неговите. Един е изгубил работата си покрай алкохола. Друг е с безпатемни нощи, непомнещ къде е и какво прави. Трети си гледа бебето, а до биберона с мляко стояли и бутилки бира. \"Във всяка разказана история, намирах себе си. Все едно се бяха наговорили да разказват живота ми. Мислих си, че съм уникален, а сега видях, че не мога да ги впечатля с моите истории.\" На тези срещи никой не прекъсва никого, не е надпревара \"кой е по-по-най\". Всеки споделя личен опит, но не е задължително да говори. Все пак и Светльо решава да каже нещо. И понеже всички започват със \"Здравейте, аз съм Гюнтер (например) и съм алкохолик. И Светльо решава да спази \"етикета\". \"В момента, в който го произнесох на глас, все едно някой спечели джакпота, националната лотария  и почнаха да летят балони. Вдигнах световната купа над главата си. Почувствах пълна еуфория в главата. Това бе отговорът на всичките ми въпроси. Разбрах какво се случваше с мен през последните 20-ина години.\"Намерението му не е било да се откаже от пиенето. Просто да се научи да го контролира. Обясняват му, че идеята е в спирането на първата чашка. Също така, че това не е дългосрочна програма.  \"Включва да не се пие само за днес. Само за 24 часа. Но после пак 24 часа.\" Така Светльо познава вече хора, които не пият от 35 години, следвайки тази максима.\"Възхитих им се. Те се смееха на грешките си, на окаяните си ситуации. Почувствах се сред свои хора, а това чувство за принадлежност е безценно. Все бях сам, а тук видях, че съм като част от тях. Хора с различна принадлежност – бедни, богати, бели, араби, тъмнокожи, образовани, необразовани, млади, стари. И с всеки от тях можех да говоря открито и честно. Благодарение на програмата започнах от А и Бе да живея живота си отначало.\"Светльо не пие от 1 година 10 месеца и 1 седмица. Брои всеки ден, защото е малка победа. Не му липсва алкохола. \"Това е магията на програмата. Много хора си мислят, че е секта, но тук не става въпрос за друга висша сила. Самият аз имах голям проблем в началото с това, защото не желая да имам авторитет над мен. Природа, вселена, Бог. Аз си вярвах в извънземните и те ми стигаха.\" Първият проблем с физическото преодоляване не е толкова трудно. Случвало му се е и  друг път. Мисловният момент е по-специфичен. Какво ще прави на Коледа, на Нова Година, докато другите пият? Но се оказва, че и това не е невъзможно препятствие.\"Всичко зависи от това човек да постави живота си на нова основа. Не става въпрос за религия, секта, а за осъзнат живот във взаимодействието със света. Научих се да бъда част от цялото, а не да бъда аз и всички останали.\"\r\nСпоред него програмата не е за обикновените хора, а за онези, които са стигнали момент, в  който няма какво повече да губят. \"Животът ми бе нещо като ескалатор, който върви надолу, а програмата ме научи да се движа без да падна\".За тези 1 година и 10 месеца животът му се обръща на 180 градуса. Възстановя здравето си,отношението с родителите си, финансово се стабилизира, спрират да го уволняват. От последните работни места всички искат да остане и му дават чудесни препоръки. \"Като се събудя, съм благодарен за това, че съм жив и че мога да продължа. Това не значи, че нямам никакви проблеми и всичко се е решило като с магическа пръчка. Но това, което имам сега, връзката със себе си, е ново начало. Попаднах в \"Клуба на богатите\". Всеки един от нас е платил много висока цена, за да попадне там. Всеки от нас можеше да е умрял. Не давам съвети на никого. Ако мен някой ме съветваше, нямаше да слушам. Също така знам, че ако не бях тук, нямаше да съм жив и по-ценното - да имам очи да видя, че мога да живея и по друг начин.\"", "date": "2017.12.30", "title": "У-лицата: Тъмната страна на алкохола"}
{"url": "https://www.dnes.bg/akoshtete-vqrvaite/2017/12/30/top-10-na-nai-seksi-snimkite-na-kristina-agilera.363669", "text": "Няма съмнение, че русата поп-икона умее да очарова зрителите с предизвикателна визия и оригинални нови предложения.\r\n \r\nВъпреки че звездата се подвизава на сцената вече 18 години, определено може да се похвали с младежка визия и милиони обожатели.\r\n \r\nПевицата, която има две деца и се изявява като музикален съдия, е по-секси от всякога в последните си снимки, които сподели в Instagram.\r\n ", "date": "2017.12.30", "title": "Топ 10 на най-секси снимките на Кристина Агилера"}
{"url": "https://www.dnes.bg/notifikacii/2017/12/30/nasledstvoto-na-2017-g-diplomaticheski-krizi-naprejenie-i-nadejda.363688", "text": "\r\nВ световен план годината започна с терористичен акт в . \"Ислямска държава\" напомни за себе си. Узбекистанецът Абдулгадир Машарипов влезна в клуб \"Рейна\" и уби , събрали се да посрещнат новата година. Дни по-късно турската полиция го арестува. \r\nСъс сигурност атаката на Машарипов не е най-мащабната, нито най-смъртоносната на подръжник на \"Ислямска държава\". Факт е, че най-много жертви на тероризма дават страните от . Там взривяват църкви, джамии или просто коли-бомби край оживени места като пазари. В Европа много често терористите атакуват клубове, театри, заведения, стадиони. Показателно е - атаката в клуб \"Рейна\", нападението в Берлин дни преди това, извършено на Коледен базар. Хора, които са се събрали да се забавляват.  \r\n2017 година започна и с едно голямо политическо събитие – . Засега мандатът му в Белия дом отговаря на онова, което той даде като обещание в предизборната си кампания. Не само като конкретните действия, които той заяви, а и изпълнява. Президенството му е напълно в тон с бомбастичната му кампания. \r\nОт ден първи администрацията на президента си навлече гнева на медиите, заявявайки, че тълпата при церемонията му за встъпване в длъжност е била най-голямата в историята. Само че в ерата на Интернет хората доста бързо намират снимки от същата церемония от встъпването в длъжност на Барак Обама и истината лесно излиза наяве. По-късно администрацията на Тръмп заяви, че твърдението им било всъщност \"алтернативни факти\". След \"фалшивите новини\" екипът на Тръмп роди нова крилата фраза. \r\nДенят след инагурацията на Доналд Тръмп последва едно събитие, останало може би встрани от фокуса на новинте у нас - . Години след като жените извоюваха своето право да гласуват те продължават да се борят за нещо простичко - да бъдат третирани с уважение. Какво общо има това с Доналд Тръмп ще попитате? Много. Още преди да бъде избран един скандал за малко да му струва победата в президентските избори - касета, на която се чува как той се хвали, че жените му позволяват да прави каквото си иска с тях, защото е известен, а това му навлече гневът на стотици хиляди жени, които не се поколебаха да излязат на улицата и да протестират. \r\n\"Не мога да повярвам, че съм на 90 и още протестирам за тези простотии\", гласеше един знак, носен от възрастна жена във Вашингтон. Близо 300 000 души излязоха в студения януарски ден да протестират - против Доналд Тръмп, против погазването на човешките права и за правата на жените. Значимо е, че една от най-повтаряните фрази е всъщност взета от реч на Хилари Клинтън - \"Правата на жените са човешки права - веднъж завинаги!\". А администрацията на президента продължи с отменяне на някои правила, въведени от Барак Обама, намали държавната субсидия за организациите, които осигуряват безплатен достъп до лекари и нужните медикаменти за жени, които не могат да си го позволят. \r\nКолкото до предизборните обещания на Доналд Тръмп едно можем да му признаем - заел се е и за разлика от много политици изпълнява голяма част от тях. \r\n\"Да направим Америка отново велика\" беше слоганът на кампанията му. Още на 23 януари, дни след встъпването му в длъжност той подписа указ за излизането на САЩ от . То беше резултат на опита на администрацията на Барак Обама да обърне внимние на бързоразвиващите се икономики на Азия. Малко по-късно Тръмп оттегли САЩ от  няколко месеца след като то влезе в сила. \r\nСлед като през 2015 г. Западът и Иран стигнаха до споразумение за контрол над ядрената програма на Техеран през октомври Тръмп заяви, че САЩ няма да потвърдят, че . Той дори нарече споразумението \"най-лошата сделка в историята\". Друго от изпълнените обещания - Тръмп де факто , премествайки посолството на САЩ. \r\nНад него обаче виси един облак, наречен \"\" в президентските избори 2016 г.  Специалното разследване е обект на сериозен интерес и неслучайно. Обвиненията, че Русия е повлияла на резултата на изборите, че не просто съветници, а зетят на Тръмп се е срещал с представители на Москва в Русия могат да разклатят сериозно доверието в американския президент. \r\nВоди се специално разследване за пране на пари, избягване на данъци и други финансови престъпления. За него това е просто \"\". \r\nНетипичният  досега успява да се отърси от повечето скандали почти непокътнат. Не се стеснява да отстранява някои от хората, които са му били близки по време на кампанията. Само за 12-те месеца, в които е бил в Овалния кабинет, Доналд Тръмп смени двама души на поста Говорител на Белия дом. Успя да уволни и директорът на ФБР Джеймс Коми, който публично обяви, че е отстранен заради начинът, по който е провеждано разследването за руската следа в изборите. В рамките на първите месеци около себе си той успя да отстрани и Стив Банън, главният стратег на кампнията му. Междувременно пък в Белия дом като негови съветници се настаниха дъщеря му Иванка Тръмп и зет му Джаред Къшнър.  \r\nВсичкото това би било стабилен скандал, ако не вземем предвид фактът, че Доналд Тръмп не е обичайният политически играч. Той не играе по обичайните правила на политиците. Не е деликатен в речите си, не се страхува да отстрани хората, които според него са сгафили. Не се страхува и да говори открито. Факт е, че независимо дали американците одобряват или не неговите действия, ако предшественикът му Барак Обама или който и да е политик действа като Доналд Тръмп, то неминуемо ще се разгори още по-голям скандал. \r\nИма и един необичаен резултат от управлението на Доналд Тръмп. Несъмнено много от грешките на Барак Обама са били подминавани и хората не се интересуваха от политиката. Това е обаче невъзможно с Доналд Тръмп, защото той просто привлича вниманието и така обществото определено е по-заинтересовано от действията му.\r\nДоналд Тръмп направи светът свидетел на нарастващо напрежение между САЩ и Северна Корея. Резултатът от двама упорити и импулсивни лидери на две откровено недружелюбни една към друга страни е ясен. В началото на годината севернокорейският лидер Ким Чен Ун обяви, че страната започва тестове и иска да се сдобие с ракета, способна да достигне САЩ. В края на годината \"\", както го нарича Тръмп, обяви, че това вече е възможно. \r\nНа родна земя, в САЩ, не му липсват предизвикателства. Расовото напрежение в Юга ескалира в средата на август, когато крайнодесни и либерали се сблъскаха в . Една жена загина, защитавайки правата на черните, стотици ранени, а напрежението и мирът са поставени на карта. Всичко започна с протест на крайнодесните след като властите искаха да премахнат статуя на генерал на Конфедерацията от Гражданската война.Два месеца по-късно една поредната масова стрелба накара стотици хиляди американци да призоват за ограничаване на продажбата на оръжия. , кънтри концерт под хотел \"Мандалей Бей\" в града на греха, Стивън Падък, иначе кроткият пенсионер, се барикадира в хотелска стая с 23 автомата и убива 50 души. ... след стрелбата в гей клуб в Орландо, година и половина по-рано. За пореден път либералите призоваха да се затегне контролът над продажбата на оръжия, а републиканците все така пренебрегват тези призиви. \r\nИ докато в САЩ дебатът за и против контролът при продажбата на огнестрелни оръжия се дискутираше, в Европа дори  най-отворените към бежанците трябваше да си зададат въпроса \"А не сбъркахме ли?\". Франция, Германия, Швеция, Испания... Почти във всяка една голяма европейска държава беше извършен терористичен акт.\r\nТази година Русия също не беше подмината от прицела на терористите. Докато Европа буквално \"свикна\", доколкото това е възможно, с набезите на терористите, то те все още не бяха насочили поглед към Русия. До трети април, когато 13 души бяха убити след като атентатор самоубиец се взриви в . Атенататорът се оказа отново от една от бившите съветски републики - киргизстанецът Акбаржон Джалилов. \r\nИ той, както и атентаторът от Истанбул, са родени в бившите съветски републики, където ислямът е основната религия, а не православното християнство. Социалното неравенство в тези държави обаче дава почва на терористите да набират последователи. \r\nТероризмът не подмина и Великобритания. Страната е вторачена в преговорите за Brexit, а междувременно терористите на три пъти успяха да внесат смут. Първият път - 22 март, четирима души бяха убити след като британски граждани се вряза с кола в тълпа в централен Лондон на , а после откри стрелба в опит да атакува и Парламента. По-късно полицията разпозна нападателят - 52-годишният Халуд Масуд. \r\nДва месеца по-късно, на 22 май, най-лошите страхове на стотици родители се сбъднаха. Хиляди тийнейджъри се бяха събрали в  на концерт на любимата си певица - Ариана Гранде. За 23-ма от тях това беше последната вечер в живота им. Това се превърна в една от най-трагичните нощи в съвременната история на Острова, най-смъртоносната атака във Великобритания след атентата в лондонското метро на 7 юли 2015 г. \r\nТова нападение оставя следа не просто заради цифрата на жертвите. Терористът се прицели в най-уязвимите и най-невинните членове на обществото - деца. Самият той, като много голяма част от атентаторите в Европа е роден тук, дете на емигранти, радикализирал се по-късно в живота. За пореден път си зададохме и въпросът защо службите не правят нищо, тъй като в дните след атаката стана ясно, че той бил \"познат\". И въпреки това 23-ма младежи загинаха. \r\nДни по-късно, на 4 юни, Ариана Гранде и десетки звезди се събраха в Манчестър за  в името на жертвите на нападението. Този концерт отново беше помрачен, но заради събития, станали часове по-рано в Лондон, където трима мъже убиха осем души и раниха десетки други в отделни атаки на \r\nНа 17 август също беше атакувана. Една от най-популярните летни туристически дестинации в Европа, оживена и претъпкана. Идеалната цел за 22-годишният Юнус Абуякуб, който както и атентаторите от Ница, Берлин и Лондон Бридж използва добре познатата вече техника и се вряза в тълпа по оживената търговска улица Ла Рамбла с ван. По-късно той избяга и уби един човек, чиято кола се опита да открадне. \r\nВ крайна сметка терористичните атаки през 2017 г. в Европа зачестиха, но станаха с по-малко жертви. Почти всяка една голяма държава в ЕС, приела много бежанци, стана прицел на терористите. \r\nДокато Европа се бореше с криза и тероризъм, в Близкия Изток напрежението между и Саудитска Арабия, Обединените Арабски Емирства, Бахрейн и Египет ескалира и четирите страни скъсаха дипломатическите си отношения с Катар, преустановиха и транспортните връзки с емирството. Обяснението - \"защита от тероризъм и екстремизъм\" заради подкрепата от страна на Катар за \"Мюсюлманско братство\". Страните обвиниха Катар и в симпатии към Иран - единтургове на Саудитска Арабия. Действията на кралството бяха приветствани от един техен приятел. Да, Доналд Тръмп. Междувременно пък Анкара побърза да увери Катар, че имат приятел в лицето на Турция. \r\nВ Азия пък имаше един голям победител. Може да се каже, че годината за  беше доста добра. Въпреки честите нападки на Доналд Тръмп към Китай все пак през април той прие Дзинпин за два дни в Мар а Лаго и забрави за острата си реторика към Пекин. През октомври по време на 19-ят конгрес нс китайската комунистическа партия той беше почти коронован. Избран за втория си 5-годишен мандат като генерален секретар и \"основен лидер\", титла, която неговият предшественик така и не получи. Може да се каже, че Цзинпин е най-силният лидер в Китай след Мао и имайки предвид, че негов наследник така и не беше посочен, той ще остане начело на Китай още дълго. Едва ли ще стои встрани от събитията в света, позволявайки на останалите големи държави да диктуват правилата. \r\n В края на годината врати закри международният наказателен трибунал за бивша Югославия в Хага. Пред него се изправиха 161 обвиняеми като най-много бяха от сръбска страна. Някои от подсъдимите не дочакаха присъда, а починаха по време на процесите. Други вече дори са излязли от затвора. 14 души остават да са там. \r\nВ затвора почина и бившият югославки президент Слободан Милошевич. В края на годината военният лидер на босненските сърби  получи максималната присъда - . \r\nА несъмнено едно от най-драматичните заседания ще остане това от 29 ноември, когато босненският генерал , чувайки 20-годишната си присъда. Той извади бутилка с отрова и я изпи пред съда. \r\nСлед 24 години трибуналът за военните престъпления в бивша Югославия ще затвори. Дано завинаги.\r\nПрез изминалите 12 месеца природата също не ни спести нищо. Ураганите \"\", \"\", \"\", \"\" не пощадиха Тексас, Мексико, Карибските острови, Куба, Пуерто Рико и още много места. Стотици останаха без домове - и те са щастливите, защото са живи. Две силни земетресения удариха  и , а на остров  хиляди бяха евакуирани заради заплахата от изригване на вулкан. В Европа пък в  опустошителни горски пожари отнеха живота на над 60 души. \r\nЕвропа се тресе от криза, а Русия я чакат избори. На фона на всичко това ние поемаме за 6 месеца председателството на ЕС. Е, дано 2018 година ни донесе успех... и нито един ураган - истински или политически!", "date": "2017.12.30", "title": "Наследството на 2017 г.: Дипломатически кризи, напрежение и надежда"}
{"url": "https://www.dnes.bg/stranata/2017/12/30/mylniia-prizemi-samolet-za-solun-na-letishte-sofiia.363732", "text": "Самолет на авиокомпания Wizz Air, летящ по маршрута Кутаиси (Грузия) - Солун, е бил принуден да кацне на летището в българската столица София заради удар от мълния, съобщи грузинският телевизионен канал \"Рустави-2\", цитиран от ТАСС.Съобщава се, че на борда на самолета е имало около 170 пътници и членове на екипажа. Никой не е пострадал.\r\nТелевизия \"Рустави-2\" добавя, че в момента на софийското летище се извършва обследване на самолета. (БТА)\r\n ", "date": "2017.12.30", "title": "Мълния приземи самолет за Солун на летище София "}
{"url": "https://www.dnes.bg/akoshtete-vqrvaite/2017/12/30/nai-dobrite-kozmetichni-tendencii-za-2017.363671", "text": "През 2017 видяхме най-различни козметични тенденции, но някои от тях привлякоха силно вниманието ни.\r\n \r\nОт светли и бледи до силно подчертани очи и устни, ето кои са любимите козметични идеи от последната година:\r\n \r\n \r\nКласика. Опушените очи никога няма да излязат от модата, но тази година подчертаните отдолу очи бяха на вниманието на стилистите.\r\n \r\nТази визия не винаги е лесна за постигане, особено когато се опитваме да направим грима на двете очи еднакъв. А когато ни останал грим от вчера положението става още по-трудно.\r\n \r\nНовата козметична тенденция, която дойде с пролетта на 2017 беше опушено червило. Ако през 2016 перфектно очертаните устни бяха популярни, то през тази година нанасянето на изисква толкова голяма прецизност според стилистите.", "date": "2017.12.30", "title": "Най-добрите козметични тенденции за 2017"}
{"url": "https://www.dnes.bg/stranata/2017/12/30/byrzata-reakciia-na-shofiora-spasila-pytnicite-krai-kalofer.363733", "text": "Автобус с 32 пътници се запали на пътя Карлово-Павел баня в района на Калофер малко след 13 часа в събота. \r\nТе отивали организирано да празнуват Нова година в Павел баня. \"Докато шофирах, видях дим, отбих и казах на пътниците да слязат, след малко автобусът се запали”, разказа пред Dnes.bg шофьорът на превозното средство. Хората са успели да вземат със себе си и багажа.\"Много адекватно реагира шофьорът и ни изведе навреме\", разказаха пътници.Те престояха един час, докато изчакат друго превозно средство, което да ги отведе към крайната дестинация.Пламъците са потушени от пожарникарите в Карлово. На място е пристигнал екип на Бърза помощ, но не се е наложила намесата на лекарите.\"Тепърва ще се уточняват причините, довели до инцидента”, категорични бяха от МВР-Пловдив. Няколко часа движението в района беше затруднено.", "date": "2017.12.30", "title": "Бързата реакция на шофьора спасила пътниците край Калофер "}
{"url": "https://www.dnes.bg/notifikacii/2017/12/30/uvajenie-osnovata-za-razvitieto-na-otnosheniiata-sasht-rusiia.363724", "text": "Равноправието и взаимното уважение трябва да бъдат основа за развитие на отношенията между Русия и САЩ. Това заявява руският държавен глава Владимир Путин в поздравително послание по случай Коледа и Нова година до президента на САЩ Доналд Тръмп, съобщи ТАСС.\r\n\"Това би позволило да напреднем в изграждането на прагматично сътрудничество, насочено към дългосрочна перспектива\", се казва в посланието на руския лидер, цитирано от пресслужбата на Кремъл.\r\nВ поздравления към германския президент Франк-Валтер Щайнмайер и канцлера Ангела Меркел Путин изразява надежда, че през 2018 г. Русия и Германия ще постигнат напредък в решаването на актуални международни проблеми, което ще съдейства за укрепване на сигурността и стабилността в света.\r\nПрезидентът на Русия поздрави по случай празниците кралица Елизабет Втора и премиера на Обединеното кралство Тереза Мей, като прикани за развитие на руско-британското сътрудничество в името на изконните интереси на двата народа и на цяла Европа, посочва ТАСС.\r\nВ послание до френския президент Еманюел Макрон Путин заявява: \"Разчитам да продължим конструктивния диалог с теб и съвместната дейност за укрепване на руско-френските връзки. Очаквам твоето посещение в Русия\".\r\nУспехите в развитието на руско-китайските отношения, постигнати през отминаващата година в сфери като външнополитическото взаимодействие, науката, техниката, културата и хуманитарната дейност са сред основните акценти в поздравително послание на руския лидер до президента на Китай Си Цзинпин по случай Новата година и наближаващия Празник на пролетта, смятан за най-важния традиционен празник в Китай.\r\nВладимир Путин потвърждава готовността за по-нататъшна обща работа с цел засилване на всеобхватното доверително партньорство и стратегическото взаимодействие между Русия и Китай, пише БТА.", "date": "2017.12.30", "title": "Уважение - основата за развитието на отношенията САЩ - Русия"}
{"url": "https://www.dnes.bg/stranata/2017/12/30/avtobus-se-zapali-na-pytia-karlovo-pavel-bania.363725", "text": "Туристически автобус с пътници се е запалил в движение на пътя Карлово-Павел баня, при местността Стражата, съобщава \"Фокус\". \r\nШофьорът е реагирал мигновено и пътниците, около 30, са били изведени навреме от автобуса. \r\nИнцидентът е станал около 13.30 часа. \r\nИ в момента пасажерите са на пътя и чакат да бъдат извозени с друг автобус, който ще дойде от Павел баня.\r\nПожарникарите са пристигнали на място, когато половината автобус е бил изгорял. Движението е било спряно заради пожара. На мястото има разлята нафта.", "date": "2017.12.30", "title": "Автобус се запали на пътя Карлово - Павел баня"}
{"url": "https://www.dnes.bg/notifikacii/2017/12/30/moskva-ne-narushavame-sankciite-na-oon-sreshtu-kndr.363726", "text": "Руското външно министерство отхвърли твърденията, че Москва нарушава санкциите на ООН срещу Северна Корея, предаде Асошиейтед прес, цитирана от БТА.\r\nВ съобщение днес, цитирано от РИА Новости, ведомството посочва, че Русия изцяло и стриктно съблюдава режима на санкции.\r\nИзявлението е в отговор на информация, че руски танкери прехвърлят петролни горива на севернокорейски танкери в морето през последните месеци.\r\nБез да дава подробности, руското външно министерство отбеляза, че резолюциите на Съвета за сигурност на ООН въвеждат ограничения за севернокорейския внос на рафинирани петролни продукти, но не ги забранява изцяло.\r\nСъветът единодушно одобри няколко пакета от санкции срещу Северна Корея заради ракетните й изпитания и ядрената програма, включително нова резолюция на ООН от миналия уикенд. Тя е внесена от САЩ и цели да забрани почти 90 процента от износа на рафинирани петролни продукти за Северна Корея, като наложи таван от 500 000 барела годишно, и изисква репатрирането на севернокорейците, работещи в чужбина, в срок от 12 месеца. Тя ограничава също доставките на суров петрол за Пхенян до 4 милиона барела годишно.\r\nПо-рано днес Ройтерс съобщи, позовавайки се на западноевропейски източници, че руски танкери са доставили гориво на Северна Корея поне три пъти през последните месеци чрез прехвърляне на товари в морето.\r\nЕдин от източниците посочи, че \"няма доказателства това да е подкрепяно от руската държава, но тези руски плавателни съдове осигуряват жизненоважни доставки на севернокорейците\".\r\nСеверна Корея разчита на вносно гориво, за да поддържа своята изпитваща затруднения икономика. Пхенян също така има нужда от петрол за своите ракетни и ядрени програми, които според САЩ заплашват мира в Азия. ", "date": "2017.12.30", "title": "Москва: Не нарушаваме санкциите на ООН срещу КНДР"}
{"url": "https://www.dnes.bg/balkani/2017/12/30/na-balkanite-zapadyt-i-rusiia-v-nadhitriane-i-protivoborstvo.361446", "text": "От бурето с барут, както са известни Балканите, през тази година идваха новини, които не влязоха в световните топ вести, както по времето на разпадането на бивша Югославия или кризата с мигрантите преди година-две. \r\nЗа България обаче имаше важни и добри новини. След политическа криза, продължила повече от две години, Македония се сдоби с ново правителство. То  към България. Двете държави подписаха Договор за приятелство, добросъседство и сътрудничество. После премиерите Бойко Борисов и Зоран Заев заедно честваха  в Скопие. \r\nПрез ноември пък Македонската православна църква изпрати писмо до Българската православна църква с протегната ръка за заедност. Българският Свети Синод отговори, че ако МПЦ признава БПЦ за своя , то БПЦ е готова  пред останалите православни църкви за установяване на канонически статут на МПЦ. \r\nПрез годината премиерът Борисов неколкократно заяви, че в отношенията с Македония е важно да се гледа към . Миналото беше оставено този път не на историците, както обикновено се казваше досега, а на специална експертна комисия, която предстои да бъде сформирана съгласно подписания двустранен договор. Тя трябва да работи за обективно изясняване на общата история на България и Македония. \r\nИ макар днешните македонци в Република Македония да заявяват, че те са отделен народ и нация и това трябва да се уважава, трябва да се зачете и фактът, че допреди няколко десетки години хората във Вардарска Македония са били българи и са се заявявали като такива.\r\nА в другия край на Балканския полустров едни българи са запазили  и до днес и през тази година Албания най-накрая призна българското национално  в страната. Този успех беше постигнат благодарение усилията както на българската общност в Албания, така и на хора от България – включиха се евродепутати, а и самият премиер. \r\nВажно събитие през годината се случи с още една балканска държава с излаз на Адриатическо море – . Тя стана 29-ата членка на НАТО. С приемането й Северноатлантическият алианс вече има пълна доминация в района на Адриатическо море.\r\n не беше особено щастлива от факта на черногорското членство в НАТО. В източната част на региона обаче един друг факт вероятно носи задоволство в Москва. Строежът на газопровода „Турски поток“ е в пълен ход. С него България е изключена от пътя, по който руският газ ще стига до Европа.\r\nВ Турция през тази година се проведе  за конституционни промени, които да заменят парламентарната система с президентска. Той беше спечелен от Реджеп Ердоган, който може да остане на власт поне до 2029 г., доближавайки управлението до едноличен режим. Междувременно Турция изостри отношенията си с Германия, със САЩ, дори с НАТО. \r\nВ Сърбия за членство в НАТО и дума не може да става. Декларираното й желание за членство в Евросъюза обаче навежда на размисъл предвид очевадно близките отношения на западната ни съседка с Русия. Западът обаче заяви на Белград, че ще трябва  между единия и другия стол – с Русия ли е или със Запада. \r\nГодината сложи край на една институция, създадена заради събитията от разпадането на бивша Югославия - Международния трибунал в Хага. Точката сложи по драматичен  начин един босненски хърватски генерал –  се самоуби в самата съдебна зала, след като чу потвърдената си 20-годишна присъда. \r\nОтвън погледнато, новините през тази година бяха добри и за южната ни съседка Гърция. Според Германия Гърция е излязла от кошмара на кризата след проведени реформи. Правителството в Атина дори намери 1,2 милиарда евро, които да раздаде като на един милион социално слаби и на граждани със средни доходи. \r\nОт 1 януари 2018 г. България поема шестмесечното председателство на Съвета на ЕС. Един от заявените приоритети ще са . Да се надяваме на добри новини за региона.", "date": "2017.12.30", "title": "На Балканите: Западът и Русия в надхитряне и противоборство"}
{"url": "https://www.dnes.bg/zvezdi/2017/12/30/mis-bylgariia-sigurna-sym-che-mi-predstoiat-strahotni-neshta.363566", "text": "Последните дни от 2017 година всеки прави равносметка на живота си - какво е постигнал и какво не е, чертае планове за идващата 2018-та.Най-красивата \"Мис България\" Наталия Гуркова и най-коментираната - Тамара Георгиева, водещите Цвети и Елена на \"Шоуто на блондинките\" по Radio Fresh, собственичката на модна агенция \"Интерсаунд\" Ирина Папазова споделиха пред Dnes.bg празничните си емоции, амбиции и мечти.\r\n\"Мис България 2017\" безспорно е сред най-обсъжданите българи. Коментарите за нея тръгнаха още в нощта на конкурса, когато тя беше обявена за №1. Няма да припомняме случилото се, а оставяме Тамара Георгиева сама да се върне назад, както и да погледне напред - в бъдещето.\"Най-силно желаех здраве за мен и моите близки, успехи в личен и професионален план и една наистина запомняща се със страхотни емоции 2017 година. А относно избора ми за \"Мис България\", ще призная, че няма как да очаквам короната да бъде лека. Това е едно предизвикателство, което живота ми поднася, един урок, от който много ще науча... Новата година ще посрещна в компанията на едни от най-близките ми приятели, а при такива обстоятелства мястото не е от особено значение. Сигурна съм, че ми предстоят страхотни неща! Много хора се свързват с мен относно каузи, имат нужда от помощ, а аз с радост ще помогна на всеки един човек и организация, и с каквото мога, защото зная колко е важно в труден момент да има кой да ти подаде ръка. В крайна сметка какво по-хубаво от това да видиш искрената усмивка и искра в очите на някого, и да знаеш, че си внесъл поне малко радост в нечий живот!\"\r\n\r\nНаталия Гуркова, която беше коронясана за \"Мис България'98\", отново се върна към света на модата у нас, след като десетина години живя със семейството си в ЮАР, където съпругът й Джордже Михалевич има бизнес. През този период тя стана майка на две деца - момиче и момче. Ето какво каза миската:\"Разбира се, че се сбъднаха пожеланията ми за отиващата си година. Живи и здрави сме всички! Пътуваме, живеем в мир и любов. Какво повече може да се иска? Децата растат - ходят на училище и детска градина, радват ни. С мъжа ми сме заедно вече 14 години, което е дълъг път заедно. Кариерата вече не ми е приоритет, на преден план са децата, което е нормално, защото - всичко с времето си. Сега работя по един проект, който се надявам да се увенчае с успех и скоро да мога да ви го споделя. Но мечтите винаги са големи и в момента на тяхната реализация, вече имам нови. И така цял живот. При мен желанието за развитие и амбиция никога не стихва... А Нова година по традиция празнувам със семейството и в чужбина - някъде на топло.\" \r\n\r\nСобственичката на модна агенция \"Интерсаунд\" Ирина Папазова от години си пожелава всички да са живи и здрави и най-вече децата й.\"Те са най-ценни за мен и слава Богу всичко беше наред тази година, която иначе ще запомня с много събития - и лични, и професионални. Безспорно най-вълнуващото за мен беше, че малкият ми син стана първи клас. В професионален план имах доста пътувания по света на международни конкурси, които печелехме наред. Пет международни титли взехме при децата - Биляна Лазарова, Даниел Георгиев, Марина Георгиева и др. Престижното второ място на Miss Planet 2017 беше спечелено от Габриела Кирова, която е \"Мис България 2016\". \"Най-добър модел на Европа\" стана Георги Вълков - \"Менхънт България 2017\". Изреждам всички тези титли и хора, които ги взеха, защото наистина са важни за мен. Не можете да си представите каква е емоцията, когато \r\nсъобщят, че победител е българин - настръхваш и си горд, че ти си човека, който го е избрал, довел, подготвил. Просто получаваш едно световно признание... Имам една голяма мечта, за която се боря вече три години, доста е странна за повечето хора около мен, но засега ще я запазя в тайна от суеверие. Дано да стане през 2018-та!\r\nВъпросите към Цвети и Елена са повечко не само защото са две накуп, но и защото са много бъбриви. Водещите на \"Шоуто на блондинките\" по Radio Fresh сякаш се допълват, говорейки за времето около Коледа и Нова година.\r\nЕлена: Аз обожавам снега. Карам сноуорд и нямам търпение всичко да стане бяло и пухкаво. Жалко, че не мога да го правя в градски условия, макар че като се замисля от бул. \"Черни връх\" би станала чудесна ски писта. Жалко, че офисът ни не е там, иначе това щеше да е перфектният начин да се придвижвам през студените месеци. Ако все пак видите човек на сноуборд, теглен от трамвай, оглеждайте се за руси веещи се коси под каската – това може да е дело само на блондинка.Цвети: Само да добавя, че Елена има екип на звездички и като падне по пистите е една голяма падаща звезда? По принцип знам, че хората се смеят, когато някой друг падне. Е, аз падам редовно. Вървя, блея си и се строполявам по улиците дори, когато няма сняг. Просто краката ми се оплитат и политам. А когато стане и снежно, положението става неудържимо. Но най-стряскащото е, че вкъщи вече не ме питат как съм, ударила ли съм се, а \"колко хора те видяха?\"...Елена: Най-важното за мен е, че ни чуват! В целия този медиен шум, успяват да се настроят на нашата честота и да влезнат в тона ни. Да споделят истории, понякога дори прекалено лични, за да накарат някой друг да се усмихне. Е, понякога се случва да ни се скарат, ако сме пропуснали хороскопа или само някоя конкретна зодия от него, но то си е за скандал – как да премине деня ти, ако две блондинки не са ти го предсказали? Ако трябва да съм сериозна, вярвам, че получаваш това, което даваш – в нашия случай силна доза добро настроение за събуждане и една чаена лъжичка ирония за разкош.Цвети: Нашите слушатели са мъдреци. Дай им тема, свързана с любов или отношения мъже-жени и те са способни да напишат подробно ръководство за експлоатация. Например от слушател научих следната проверена мъдрост: Ако обичаш някого, преследвай го! Той ни я сподели от личен опит и призна, че е преследвал жена си около година и накрая, с чисто нахалство, я е спечелил.Елена: Не спираме да мислим за нови проекти, а през 2018 година се надяваме да успеем да ги материализираме. Не че сме суеверни, но нека първо се случат, а след това обещаваме първо на вас да разкажем за тях. Иначе, себе си изненадвам най-вече с времето, за което успявам да се приготвя за работа... ранното ставане никак не ми понася и затова се старая да си спечеля всяка минута сън. Изненадващо е колко изобретателна може да бъде една блондинка в такива моменти.Цвети: Както Елена загатна, за Новата година си подаряваме нов проект. Все още искаме да запазим малка тайна около него, за да е истинска изненада за феновете. Само ще подскажа, че в новото ни начинание ще може освен да ни слушате и да ни гледате.  Що се отнася до личните изненади- предпочитам да ги няма. Напоследък живея толкова интензивно, че вече си мечтая за скучен живот, в селска къща... Така че, Нова годино, много моля, без изненади!Цвети: Обожавам празниците и живея за поводите, в които се получава или подарява подарък. За мен всяка Коледа е щастлива и признавам, че не я свързвам толкова с религиозните традиции, колкото с възможността да се съберем с цялото семейство, да си говорим около масата, да ни е топличко и уютно. Но ако трябва да избера една вечер, това е първата Коледа, която празнувахме със сина ми. След неговата поява в живота ни, празникът придоби истинския светъл смисъл.Елена: Много обичам коледната еуфория – украсата, коледните песни, аромати, подаръците, светлините. Щастлива Коледа за мен е тази, в която всички близки са около мен и във въздуха витае спокойствие. Последните години около Коледа ми е голям маратон – пътуваме при моето семейство, при неговото, напред - назад. Тази година сменихме тактиката – останахме у дома с голямата ни елха и много вкусотии!", "date": "2017.12.30", "title": "Мис България: Сигурна съм, че ми предстоят страхотни неща!"}
{"url": "https://www.dnes.bg/crime/2017/12/30/jena-i-dete-sa-zaginali-chetirima-sa-raneni-pri-tejka-katastrofa.363727", "text": "Жена и дете са загинали при тежка катастрофа на пътя Шумен – Смядово, в района на село Ивански, четирима са настанени в болница, съобщиха от МВР. Сигналът в полицията е подаден малко след 12.30 часа, челно са се ударили два леки автомобила – \"Пежо“ и \"Сузуки\".\r\nПо първоначална информация на пътя пред \"Пежото, което се е движило в посока към Шумен, са изскочили кучета. Жената зад волана е направила опит да ги избегне и е навлязла в насрещната лента за движение.\r\nВ този момент срещу нея се е движил лек автомобил \"Сузуки\". Водачът не е успял да спре и са се ударили.След удара в МБАЛ са откарани пътниците в \"Сузуки\"-то – водачът на 26 години и съпругата му на 23, която е в много тежко състояние. В болницата в Шумен в тежко състояние е транспортирана 20-годишна жена, която е била зад волана на \"Пежото\", и нейна спътничка. На място е загинала 21-годишна жена, която е пътувала на предната дясна седалка.На място се извършва оглед. Движението в участъка се регулира, водачите на превозни средства да преминават с повишено внимание, предупреждават от полицията.\r\n ", "date": "2017.12.30", "title": "Жена и дете са загинали, четирима са ранени при тежка катастрофа"}
{"url": "https://www.dnes.bg/zvezdi/2017/12/30/zvezdi-na-krachka-ot-braka.363653", "text": "За доста знаменитости 2017 г. беше напрегната както в работен, така и в личен план. В шоубизнеса разделите и събиранията са нещо обичайно и все пак вдъхновяващо е как звездите не спират да вярват в брака и любовта и да копнеят да създадат семейство.\r\nНа прага на 2018-а медиите вече гадаят кои ще са следващите законни семейства, дали заявка за любовта си с думи и жестове. Ето и прогнозата на enews.com.\r\n\r\nБен Афлек и Линдзи Шукъс изглеждат все по-сериозни. След като актьорът и бившата му Дженифър Гарнър преживяха напрежението покрай развода и раздялата, той много смело афишира връзката си с тв продуцентката.\r\nИ все пак сватбеният звън изглежда не е толкова близо за тях. Наскоро Бен трябваше да придружи Линдзи на сватбата на сестра ѝ, но в последния момент бил отбой. Проблеми в рая?\r\nТези двамата определено може да застанат пред олтара отново. Звездите сякаш живеят в балон, изпълнен с любов, и все по-често събират децата си заедно, сякаш карайки ги да свикнат с идеята за едно семейство. Близки до Лопес твърдят, че никога не са я виждали толкова щастлива, а източник разкри пред медията, че Родригес планира да ѝ предложи брак съвсем скоро.Вижте кои още звезди са много влюбени в ", "date": "2017.12.30", "title": "Звезди на крачка от брака"}
{"url": "https://www.dnes.bg/notifikacii/2017/12/30/rusiia-ne-dopuska-navalni-do-prezidentskiia-vot.363728", "text": "Върховният съд на Русия призна днес за законен отказа на ЦИК да регистрира инициативната група, подкрепила кандидатурата на блогъра Алексей Навални за президент на Русия, предаде ТАСС.Магистратите отхвърлиха иска на Навални - борец срещу корупцията и критик на Кремъл, оспорил решението на ЦИК, което му затваря пътя към президентския пост на изборите през март.Самият Навални не се яви в съда. Неговият представител - адвокатът Иван Жданов, обаче изрази несъгласие с решението на съда и заяви, че ще го обжалва пред апелационна инстанция, пред президиума на Върховния съд и пред Конституционния съд на Русия. Главното действие на привържениците на Навални на този етап ще бъде организиране на \"стачка на избирателите\".Сергей Сахаров, представляващ ЦИК, заяви в съда, че комисията е отказала регистрация на инициативната група на Навални въз основа на комплексен анализ на правните норми. \r\nНавални е осъждан - има присъда за тежко престъпление, затова няма право да бъде избран за президент на Русия, докато съдимостта не бъде погасена или свалена, каза Сахаров.Представители на Навални обаче твърдят, че принципите за допускане на кандидати до изборите се определят от конституцията на Русия, а другите нормативни актове, на които се позовава ЦИК, са в противоречие с основния закон и не бива да се изпълняват. Според Навални конституцията отнема правото да бъдат избирани само от хората, държани в местата за изтърпяване на наказания.Руският опозиционен лидер има петгодишна условна присъда за финансови злоупотреби, която според него е политически мотивирана.(БТА)", "date": "2017.12.30", "title": "Русия не допуска Навални до президентския вот"}
{"url": "https://www.dnes.bg/cars/2017/12/30/elektricheskiiat-corvette-shte-e-po-moshten-ot-ochakvanoto.363627", "text": "Американската компания Genovation Cars, специализирана в създаването и доработването на електрически автомобили, е готова с изграждането на своя електрически Corvette GXE. Моделът ще бъде показан официално на изложението CES, което се открива в началото на януари.Показаният от компанията преди година прототип разкри, че мощността на колата ще бъде 660 к.с. и 812 Нм въртящ момент. Сега обаче става ясно, че електрическият C7 ще генерира 800 к.с. и 948 Нм въртящ момент. Това ще позволи ускорението от 0 до 96 км/ч да става за по-малко от 3 секунди и да се развива максимална скорост от близо 354 км/ч.\r\nСпоред информациите до момента, Corvette-ът ще има пробег от 240 км. с едно зареждане на батериите. Моделът GXE ще се задвижва от два електромотора, които ще работят със 7-степенна механична скоростна кутия или с роботизирана трансмисия с два съединителя.\r\nОт електромобила ще бъдат произведени само 75 бройки, като цената на всяка една ще бъде 750 000 долара. Очаква се той да бъде достъпен за поръчка от 2019 г.", "date": "2017.12.30", "title": "Електрическият Corvette ще е по-мощен от очакваното"}
{"url": "https://www.dnes.bg/politika/2017/12/30/dve-desislavi-ni-deliat-dve-ni-sybirat-2017-a-izbor-na-godina.362182", "text": "В края на всяка година идва време за равносметка. Казват, че това е една от причините най-много самоубийства да стават около Коледа. Покрай личните размисли за това какво се случи през изминалите 12 месеца обаче, е добре да си правим и обществена равносметка и да преценим дали не вървим към ръба. А като че ли през последните години бягаме от нея. \r\n2017-а направихме няколко крачки напред. В началото на декември стана ясно, че две кредитни агенции повишават рейтинга на страната ни. Безспорно доказателство, че движение напред има – основно в икономиката и бизнеса. \r\nНезависимо от вродения ни песимизъм, дори социологическите изследвания показват, че настроенията се подобряват. Според проучване на Галъп, съобщено на 8 декември, песимизмът по отношение на икономиката намалява. Заплатите бележат ръст, според НСИ. Ясно е, че няма с две крачки да догоним така бленувания западен стандарт, но поне сме тръгнали натам.\r\nПрез последните 12 месеца обаче се върнахме 20 години назад в поведението си като общество. Делим се на русофили и русофоби. Ако не сме с ГЕРБ, то значи сме с БСП и обратното. Ако не си с нас, си против нас. Средно положение няма. Вече дори две Десислави ни делят. \r\nДали общественото напрежение е резултат от политическите стълкновения или на жълтите павета умело се заиграват с крайните настроения – обществените антрополози и психолози трябва да кажат. \r\nПрез 2017 година обаче всички избори водят до конфронтация, която не затихва и след изборния ден. Напротив – засилва се.\r\nПрез 2017 година на \"Дондуков\" 2 влезе нов президент. Румен Радев изгря на политическия небосклон през 2016 година, но 2017 беше първата му година на доказване. Още първите дни на мандата му поставиха пред него избор – на служебно правителство. Успехът на това начинание на Радев е спорен. От една страна бившият служебен премиер Огнян Герджиков е консенсусна фигура. В първите дни на оповестяването изглеждаше, че това е знак на примирие. Герджиков предизвика положителна реакция у всички. В интерес на истината гласове против него се чуха главно от \"Позитано\" 20, макар и не много силно. \r\nОще в първия час на влизането му в Министерския съвет той направи избор да влезе в противопоставянето с избора си да обяви ревизия на управлението на втория кабинет на Бойко Борисов. Нарушения бяха открити основно у коалиционните партньори на ГЕРБ от Реформаторския блок. Под ударите на въпросната ревизия попаднаха главно военното и здравното министерство. Случайно или не? Защото трябва да припомним, че Румен Радев имаше остър конфликт с бившия военен министър в кабинета на \"Борисов\" 2 Николай Ненчев, и искрите между бившия титуляр на здравното Петър Москов и служебния му наследник.Точно в армията обаче служебното правителство настъпи мина като финализира процедурата за закупуване на нов изтребител. Изборът на \"Грипен\" предизвика тежък скандал между президентството и ГЕРБ. Стигна се до намеци на Бойко Борисов, че изобщо ще прекратим превъоръжаването на Военновъздушните сили. Очаквано държавният глава реагира остро.\r\nЦелият казус завърши в парламента, където народните представители взеха решение да започнат процедурата частично наново. Така армията ни ще има нови изтребители, но друг път. Въпреки че всички са съгласни, че необходимост от такива има. Консенсус, така да се каже.\r\nИ все пак служебното правителство на Герджиков изпълни основните си функции – организира избори. Предизборната кампания протече в типичния за последните години стил – силна междуличностна конфронтация и почти нулева на политическа тематика. За финал – две дела. Едно на Бойко Борисов срещу Корнелия Нинова и едно на Нинова срещу Борисов. Някъде между тях и Елена Йончева вкара в съдебната зала премиера. \r\nНа 26 март вечерта стана ясно – победителят е ГЕРБ. Още същата нощ беше обявено – широка коалиция няма да има. Така почти веднага след края на изборния ден се очерта и възможното управление – ГЕРБ и Обединените патриоти. В първите дни изглеждаше, че след пика на противопоставянето утрото след вота ще се окаже по-мъдро от вечерта. \r\nБойко Борисов предложи на Корния Нинова председателското място. Тя отказа, но обяви – БСП ще търси съгласие с управляващите по национално значими теми, най-вече – европредседателството. Само дни по-късно обаче бе даден стартът на една поредица – за съжаление, не от въпроси с постигнато съгласие. А от поредица скандали. \r\nЗапочна се с чантите на Лиляна Павлова, премина се през НДК. Един директор бе освободен, върнат, пак освободен. Мирослав Боршош от всеобщ любимец стана обвиняем. Лиляна Павлова от регионален министър стана министър на европейското председателство.\r\nГЕРБ не останаха длъжни и атакуваха Корнелия Нинова за миналото й и приватизацията на \"Техноимпекс”. Скандалите си гърмяха, отговорите и по двата останаха малко.Слуховете, че \"ще търсим консенсус за председателството\" се оказаха силно преувеличени. Започна се с темата – предлагали ли са от ГЕРБ коалиция на БСП и искали ли са Деница Златева, която е част от ръководството на Позитано, да остане вицепремиер и в кабинета \"Борисов\" 3. \r\n\"Получих обаждане от Бойко Борисов и той ми предложи Деница Златева да остане в правителството на ГЕРБ и Обединените патриоти\", заяви Нинова от парламентарната трибуна. Темата не заглъхна и управляващите се ядосаха. \r\n\"Не помниш ли колко пъти идваше при Бойко Борисов в централата на ГЕРБ на НДК зад гърба на Корнелия Нинова\", попита правителственият говорител Севдалина Арнаудова Златева. \r\nКой кого е канил и защо е отказал – напълно ясно не стана. Не стана ясно и какво отношение към реалната политика на председателството има този спор.\r\nИ докато \"НДКгейт\" и \"Широка-коалиция-гейт\" заглъхваха, в местната власт загърмяха скандали. Започна се с Хасково. ГЕРБ свалиха доверието се от Добри Беливанов, БСП обявиха, че депутатът от ГЕРБ Делян Добрев кадрува в общината. Скандалът се разрастна толкова, че Добрев депозира оставката си като депутат. Мнозинството драматично обяви: \"Не даваме Делян\" и отхвърли желанието му да си тръгне.\r\nЧервените видяха златен шанс в атаката по местните управници на ГЕРБ, втори голям удар обаче не постигнаха. А най-голямата партия бързо отговори. И вдигна \"Крумгейт\" в Батак. Там се оказа, че Петър Паунов – дългогодишният градоначалник, е дал обществени поръчки на сина си Крум. Това обаче е станало преди влизането в сила на Закона за конфликт на интереси и така той не подлежи на санкции. \r\nА в парламента нещата никак не вървяха по-лесно. Конфронтацията достигна нови нива. Ако през 1997 година говорехме за конфронтация на база двуполюсен модел, сега конфликтите са двойни. Един тежък между ГЕРБ и БСП и един между ДПС и Обединените патриоти.Ако разгледаме оста между десни и леви, то можем да откроим няколко емблематични момента. Единият със сигурност е оставката на Димитър Главчев като председател на парламента. За втори път в най-новата ни история пръв сред равни сам напуска поста. В случая след напълно безпрецедентна ситуация – две депозирани искания на неговата оставка в рамките на 6 месеца. Едното в резултат на изгонването на Нинова от пленарната зала.\r\nАнтон Тодоров напусна депутатската банка, след като намекна на колегата Виктор Николаев, че ако не задава правилните въпроси: \"Столчето му може да остане празно\". \r\nНеособено известният Живко Тодоров също си тръгна от парламента след минути слава. И то с това, че изнудвал бизнесмен за суджук от името на Бойко Борисов.\r\nВляво обаче водите не останаха спокойни. Манол Генов се сдоби с обвинения за купуване на гласове. Това даде повод на ГЕРБ неколкократно да призоват той да си тръгне – засега напълно безрезултатно.\r\nДепутатът от гражданската квота Иво Христов пък тръгна бодро по стъпките на Антон Тодоров като обяви 80% от българите за дебилни и допълни, че не могат да се подпишат. Той обаче не последва примера на Тодоров и не подаде оставка. \r\nА извън това двете партии влязоха в грозни сблъсъци. Петъчният ден бе използван не толкова за парламентарен контрол, колкото за крайни декларации и от двете страни. Обидите бяха най-честото оръжие, аргументите почти ги нямаше.\r\nПатриоти и ДПС също затанцуваха мъртвешки танц. Под ударите на движението попадна най-вече Валери Симеонов. Оставката му вече е искана толкова пъти от Мустафа Карадайъ, че най-вероятно и парламентарните стенографи са загубили бройката им. \r\nСамите Обединени патриоти застанаха плътно зад един от тримата си лидери. Така стигнаха до границата и дори я преминаха. \r\n\"Моето предупреждение е да внимават какво говорят и да не се пречкат в краката ни, защото тези ДПС-ски тахтаби, които щъкат нагоре – надолу, много миришат и може да ги смачкаме\", заяви Валентин Касабов. Последва искане за оставката му от БСП и ДПС. \r\n\"Извинявайте колеги, но в тези думи има неприкрита заплаха. Заплаха, която включва насилие. Заплаха на чисто органично ниво. Обръщението не е към хора, а към дървеници\", заяви Антон Кутев. Касабов остана депутат, но оттогава не прекалява с изказванията си. А напрежението не спадна. По нито една от двете оси. И това да се случи няма, дори и през 2018 година.С тези няколко случая не можем да обобщим всички скандали за изминалите 12 месеца. Защото през 2017 година 44-тото Народно събрание избра политика да няма. Обществото избра да се храни със скандали. Не за политики, а за маса. Грозни, вредни. \r\nСпомнете си последните 4 спора за бъдещето, за политическите виждания. Ако успеете – браво. Аз не мога. Обществено живеем от гейт до гейт. Без разговор за бъдещето или формиране на национален приоритет. \r\nИ на края на 2017 може би е време да помислим – натам ли трябва да вървим. Защото твърде вероятно този път води към общественото дъно. Да се надяваме поне икономиката да продължи да дърпа.", "date": "2017.12.30", "title": "Две Десислави ни делят, две... ни събират! 2017-а – Избор(на) година"}
{"url": "https://www.dnes.bg/index/2017/12/30/godinata-v-snimki-noemvri-2017.362890", "text": "От 20 декември всеки ден Dnes.bg ви показва най-интересните и любопитни снимки от отминаващата си 2017 година месец по месец.\r\nВ предпоследния ден от тази година ви предлагаме да видите и най-красивите кадри от есенния и студен ноември. А ако сте пропуснали най-веселите и щури снимки за 2017-та досега,  Не ги пропускайте!\r\n ", "date": "2017.12.30", "title": "Годината в снимки: Ноември 2017"}
{"url": "https://www.dnes.bg/health/2017/12/30/svetovyrtej-koga-se-poiaviava-i-zashto.363218", "text": "Замаяността е неясен е неспецифичен симптом. Характеризира се с абнормно възприятие по отношение на мястото, където се намираме или позицията на нашето тяло спрямо него. Световъртежът е специфичен тип замаяност, при която е налице субективно усещане за завъртане на околната среда и предмети или собствено усещане за въртене на тялото. ", "date": "2017.12.30", "title": "Световъртеж - кога се появява и защо?"}
{"url": "https://www.dnes.bg/notifikacii/2017/12/30/zaloven-e-izvyrshiteliat-na-atentata-v-sankt-peterburg.363734", "text": "Руската Федерална служба за сигурност (ФСБ) залови извършителя и организатора на атентата от сряда в супермаркет в Санкт Петербург, когато при експлозия на самоделно взривно устройство бяха ранени 18 души, съобщи пресцентърът на ведомството, цитиран от ТАСС.Оказва се, че той е местен жител, който живее в Красноселския район на града и според ФСБ е организирал и извършил терористичната атака сам и по собствена воля. Властите не съобщават името на заловения, нито мотивите за деянието му, отбелязва Асошиейтед прес и припомня, че екстремистката групировка \"Ислямска държава\" пое отговорност. Руски официални лица обаче подложиха на съмнение последния факт и предположиха, че ИД се е опитала по този начин да привлече внимание върху себе си във време, когато тя търпи крах в Сирия и имиджът й е на път да рухне. Според Интерфакс заподозреният е 35-годишен жител на града, който казал, че е член на местна секта и взема наркотици. Неназован източник от правоохранителните органи твърди, че той бил регистриран в психоневрологичен диспансер и имал \"асоциален начин на живот\". Задържаният е предаден на федералното следствие. Следствените власти го разпитват и ще поискат от съда постоянен арест за него, уточни говорителката на Следствения комитет Светлана Петренко.Руският президент Владимир Путин нарече експлозията терористичен акт, макар че правоохранителните органи в самото начало се въздържаха да дадат същата квалификация на инцидента. .(БТА)", "date": "2017.12.30", "title": "Заловен е извършителят на атентата в Санкт Петербург"}
{"url": "https://www.dnes.bg/world/2017/12/30/myj-vze-zalojnici-v-poshtenska-sgrada-v-harkov-zaplashva-s-vzriv.363735", "text": "Неизвестен взе заложници в сградата на пощата на улица \"Шевченко\" в източноукраинския град Харков, съобщи говорителят на украинската национална полиция Ярослав Тракало, цитиран от ТАСС.  \"По предварителна информация, мъжът в пощенската зала твърди, че към тялото му е прикрепено взривно устройство, което той бил готов да го детонира, ако условията му не бъдат изпълнени\", каза той, цитиран от сайта на вестник \"Украинска правда\". Неизвестно е и дали похитителят е въоръжен.Засега обаче не е известно нищо за неговите искания, каза говорителят. Това потвърди и областният полицейски началник на Харков Олег Бех, цитиран от Интерфакс и Ройтерс. Според него заложниците в сградата са 11 - девет възрастни и две деца. Полицията контактува с похитителя по телефоните на заложниците. Засега \"той се държи доста спокойно\", добави Бех. Похитителят взел заложниците около 14:30 ч местно време, но първите съобщения за това се появили чак след час. Някои местни електронни медии твърдят, че нападателят нахлул в пощенския клон с намерение да го ограби, а после взел заложниците, като казал, че има у себе си взривно устройство. На въпрос дали може да става дума за опит за грабеж, от полицейското управление казаха, че това \"не е изключено\". \r\nСпоред репортер на вестника районът около мястото на инцидента е отцепен и там се намират около 20 полицейски автопатрула, пожарни коли и бърза помощ. На място работят също и експерти по обезвреждане на взривни материали.Според местен полицейски източник, цитиран от ТАСС, там е и цялото ръководство на местната полиция, но управлението отказват коментар. (БТА)\r\n ", "date": "2017.12.30", "title": "Мъж взе заложници в пощенска сграда в Харков, заплашва с взрив"}
{"url": "https://www.dnes.bg/akoshtete-vqrvaite/2017/12/30/top-destinaciia-ledeno-iglu-hotel.363663", "text": "През последните години ледените хотели се превърнаха в много желана туристическа дестинация за авантюристичните зимни туристи по света.\r\n \r\nНезависимо дали става дума за Geo dome в Швейцария, стъклено иглу или луксозен леден апартамент в Швеция, ето някои от най-добрите хотели, които определено ще охладят кръвта ви и ще ви пренесат в един приказен свят на снежни мечти.\r\nМоже да наблюдавате спиращото дъха Северно сияние в тези малки иглу къщички, разположени в Kakslauttanen Arctic Resort във Финландия. Само се уверете, че сте добре облечени, защото вътре е само около 2 ℃.\r\n \r\nТези еко-хижи предлагат незабравимо изживяване със своите частни сауни и зашеметяваща гледка към швейцарските Алпи.\r\n \r\nМоже би иглу не е точната дума, с която да опишем Hotel de Glace, който включва 45 ледени стаи, параклис, открити сауни и минерални извори. Хотелът се строи всеки декември и се разтапя през април.", "date": "2017.12.30", "title": "Топ дестинация: Ледено иглу - хотел"}
{"url": "https://www.dnes.bg/notifikacii/2017/12/30/i-transseksualni-shte-bydat-priemani-v-armiiata-na-sasht.363717", "text": "Транссексуални хора за първи път ще могат да се записват в американската армия от 1 януари, както постановиха федералните съдилища, заяви Пентагонът, след като правителството на президента Доналд Тръмп реши да не обжалва постановленията, блокирали забраната му за приемане на транссексуални в армията, предаде Ройтерс, цитирана от БТА.\r\nДве федерални апелативни съдилища в САЩ отхвърлиха миналата седмица искането на правителството за задържане на изпълнението на разпорежданията на съдилища от по-ниска инстанция, изискващи армията за започне да приема транссексуални от 1 януари.\r\nСлужител от правосъдното министерство каза, че правителството няма да оспорва тези решения.\r\n\"Министерството на отбраната обяви, че ще публикува независимо проучване на тези въпроси в идните седмици. Затова вместо да оспорва това временно обжалване преди да стане това, правителството реши да изчака проучването на министерството на отбраната и междувременно ще продължи да защитава законната власт на президента в окръжния съд\", заяви той.\r\nПрез септември Пентагонът каза, че е създал комисия от висши служители, която да проучи как да се приложи директива на Тръмп за забрана на служенето на транссексуални в армията.\r\nМинистерството на отбраната трябва до 21 февруари да представи план на президента.\r\nАдвокати на транссексуални, които служат в армията, и такива, които искат да бъдат приети, казаха, че са очаквали правителството да обжалва решенията пред Върховния съд, в който консерваторите имат мнозинство, но са се надявали това да не стане.\r\nПентагонът заяви: \"Както е постановено със съдебна заповед, министерството на отбраната е готово да започне да приема транссексуални кандидати за военна служба от 1 януари. Всички кандидати трябва да отговарят на всички стандарти за приемане.\"\r\n ", "date": "2017.12.30", "title": "И транссексуални ще бъдат приемани в армията на САЩ"}
{"url": "https://www.dnes.bg/stranata/2017/12/30/za-po-chist-vyzduh-ot-nova-godina-kat-spira-koli-koito-zamyrsiavat.363705", "text": "От Нова година КАТ ще спира от движение автомобили, които не отговарят на екостандартите и замърсяват въздуха в София.Това ще стане възможно със седемте газоанализатора, които Столичната община купи, пише \"\".\r\n\"Те вече се монтират и КАТ ще започне да ги използва в първите дни на 2018 г. С част от тях ще се проверяват автомобилите, които чакат за регистрация. Тези, които не отговарят на екоизискванията, няма да се регистрират. Останалите газоанализатори ще се ползват при проверки на КАТ по улиците\", обясни кметицата на София Йорданка Фандъкова.\r\nТака, освен че коли, които мърсят въздуха, няма да се регистрират, от движение ще се спират и такива, които вече са в движение. При наднормено замърсяване полицаите ще съставят и акт на шофьора. Такива коли ще могат да се движат отново след нова проверка от КАТ, ако докажат, че спазват еконормите.\r\nФандъкова настоява и за по-засилен контрол над пунктовете за технически прегледи.\r\nЕкоминистерството разработва нови изисквания за въглищата и дървата за отопление. Общината работи над пилотен проект за подмяна на отоплителните системи на 30 домакинства с екопечки на пелети.\r\nПрез 2018 г. СОС ще разгледа и мерките, които общината ще прилага при опасно замърсяване на въздуха. Сред тях са безплатен градски транспорт, ограничение на движението и двойно по-скъпа синя зона. Вероятно обаче идеята за по-скъпо паркиране в центъра ще отпадне.", "date": "2017.12.30", "title": "За по-чист въздух: От Нова година КАТ спира коли, които замърсяват"}
{"url": "https://www.dnes.bg/notifikacii/2017/12/30/djebchiika-se-promykva-i-krade-posle-rita-bie-i-obijda.363706", "text": "Джебчийка нападна и наби клиентка в магазин за дрехи в центъра на София. Причината за агресията е, че жената от ромски произход е изобличена в кражба и заловена на местопестъплението.\r\nНа 27 декември вечерта потърпевшата решава да разгледа намаленията в известен магазин за дрехи на бул. \"Витоша\".\r\n\"Когато има намаления, в магазините е лудница, хора навсякъде, бутат се, аз съм с раница, вървя си и си разглеждам по щендерите, в следващия момент усещам докосване, обръщам се, тя се прави на разсеяна, все едно си пазарува, усещам след това второ докосване и на третия път гледам раницата ми разкопчана\", разказа жената пред БНТ.\r\nПри вида на разкопчаната раница започнала да крещи - \"Крадла, върни ми портмонето! Помощ!\"\r\n\"И оттам тя ме хваща за косата, сваля ме на земята и започва да ме налага, да ме рита и да ме обижда\", разказва клиентката.\r\nМомичето отново започва да вика за помощ и към нея се притичват клиенти на магазина, както и част от персонала, а крадлата продължава да обижда и да заплашва.\r\n\"След като вече ме нарита, тръгва да излиза, аз обаче се развиках и заключиха вратата на магазина, задържаха я и се обадиха на 112\", допълва потърпевшата.\r\nХванатата на местопрестъплението джебчийка е откарана в Първо районно управление и задържана за 48 часа. Става ясно, че жената е арестувана и преди за същото провинение. \r\nВ социалните мрежи друга пострадала сподели как е успяла да направи засада на улични крадци в трамвай номер 7 и благодарение на намесата ѝ, полицията успява да ги арестува. \r\nБъдете нащрек винаги, когато сте на оживени места, съветват от полицията и добавят, че по време на коледните празници имат само 4 регистрирани случая на крадци в търговските обекти. Причината за това е, не че кражбите са намалели, а защото хората все по-рядко сигнализират.", "date": "2017.12.30", "title": "Джебчийка се промъква и краде, после – рита, бие и обижда"}
{"url": "https://www.dnes.bg/televizia/2017/12/30/muzika-v-kryvta-guna-ivanova-i-talantlivite-i-vnuchki.363690", "text": "\"Пея от много малка, няма как и внучките ми да не са запленени от народната музика\", сподели популярната народна певица, която винаги смайва с елегантност на сцената.Внучките й бяха сред най-аплодираните изпълнители на \"Пирин фолк\" и заслужено си тръгнаха с три приза от фестивала. Трите грации споделиха в студиото на \"Фамилно\" какво ги крепи като семейство и как преодоляват трудните моменти в живота - с прегръдка и песен. Разказаха за творческите си планове, за мечтите си, както и за кариера извън певческата сцена.\"Бях на 11 години, когато за първи път участвах във фестивал, но бях дребничка и когато слязох от сцената една възрастна жена ме прегърна и ми каза на диалект: \"Колко си маленко, а колко силно пееш\". Цял живот съм се надявала това силно да значи хубаво..\", разказа, смеейки се, певицата Гуна Иванова. И допълни, че е пяла на внучките си още от бебешка възраст и й било интересно да следи как реагират на различни народни песни. Целия разговор можете да чуете тази събота от 10:30 часа по .", "date": "2017.12.30", "title": "Музика в кръвта: Гуна Иванова и талантливите й внучки"}
{"url": "https://www.dnes.bg/obshtestvo/2017/12/30/3-godishno-dete-pochina-sled-tejki-uslojneniia-ot-grip.363707", "text": "Дете на 3 години и 8 месеца е починало вследствие на тежки усложнения от грип в София, съобщава \"\".\r\n\"В случая е доказан грипен вирус А (H1N1). Вирусът бе открит чрез генетични методи и е първият грипен вирус тип А за сезона\", потвърди проф. Тодор Кантарджиев, директор на Националния център по заразни и паразитни болести и национален консултант по микробиология.\r\nПробата била подадена от специализирана столична болница.\r\nПрез миналата седмица са доказани 5 случая на грип тип В. Техните проби са изпратени от различни столични болници. В момента се разпространяват и двата вида грип.\r\n\"Ваканцията на децата ще пресече разпространението на вирусните инфекции временно. Пикът на епидемията се очаква към края на януари\", прогнозира проф. Кантарджиев.\r\nПървите случаи на грип за тази година бяха в началото на декември. Тогава бе изолиран грипът “Ямагата”, който е от тип В. Пациентът, при когото бе изолиран вирусът, и тогава бе дете, но на 14 години.\r\nВ последните години грипната вълна започва именно с вируси от този тип, а по-късно се появяват и тези от тип А.", "date": "2017.12.30", "title": "3-годишно дете почина след тежки усложнения от грип"}
{"url": "https://www.dnes.bg/stranata/2017/12/30/toplata-koleda-shte-namali-smetkite-za-tok.363708", "text": "Отчита се сериозно намаление на потребеното електричество по Коледа. Въпреки празниците, електромерите ни са отчели значително по-малко ток в сравнение с миналата година.\r\nПричината е ясна - настоящата зима поне засега е много по-топла.\r\nОт ЧЕЗ отчетоха, че средния товар по Коледа е бил с около 15 процента по-малък спрямо делничните дни преди това. EVN пък сравняват с миналата година и данните им показват, че в почивните дни около Коледа клиентите им са изхарчили 6 процента по-малко ток, съобщава bTV.\r\nВ Североизточна България отчитат най-сериозно намаление на потребения ток. За трите празнични дни са изразходвани цели 14 процента по-малко в сравнение с 2016 г.\r\nНай-голямо е намалението на потреблението в област Добрич – цели 22%. Там се надяват и на по-ниски сметки, след като тази година на Рождество се радваха на пролетните 15 градуса при едва +2 преди година.\r\nЕкспертите не очакват застудяване през последните няколко дни от годината.", "date": "2017.12.30", "title": "Топлата Коледа ще намали сметките за ток"}
{"url": "https://www.dnes.bg/world/2017/12/30/izrael-oficialno-poiska-da-napusne-iunesko.363709", "text": "Израел официално подаде своето известие за напускане на ЮНЕСКО, заяви генералният директор на Организацията на обединените нации за образование, наука и култура Одре Азуле, която изрази дълбоко съжаление за това решение, предаде ДПА, цитирана от БТА.", "date": "2017.12.30", "title": "Израел официално поиска да напусне ЮНЕСКО"}
{"url": "https://www.dnes.bg/stranata/2017/12/30/valejite-na-povecheto-mesta-spirat-gradusite-mejdu-4-i-9.363710", "text": "Днес до обяд валежите в повечето места ще спрат и над западната половина от страната облачността ще намалее до слънчево. По-късно през деня от запад отново ще се заоблачи. \r\nВ Източна България ще се задържи облачно с валежи от дъжд, главно в югоизточните райони. Ще духа слаб до умерен вятър от запад-северозапад. Максималните температури ще са между 4° и 9°. Това съобщи дежурният синоптик Анна Дякова от Националния институт по метеорология и хидрология (НИМХ) към Българската академия на науките (БАН) за \"Фокус\". \r\nПо Черноморието ще е облачно с валежи от дъжд, по-значителни по южното крайбрежие. Ще духа слаб до умерен северозападен вятър. \r\nМаксималните температури ще са 7°-9°. Температурата на морската вода е 9°-10°. Вълнението на морето ще бъде 1-2 бала.\r\nВ планините облачността ще е разкъсана, по-значителна в масивите от Източна България. На отделни места ще превали слаб сняг. Ще духа слаб до умерен вятър от север-северозапад.", "date": "2017.12.30", "title": "Валежите на повечето места спират, градусите между 4 и 9"}
{"url": "https://www.dnes.bg/notifikacii/2017/12/30/ruski-tankeri-dostaviat-gorivo-na-kndr.363711", "text": "Руски танкери са доставили гориво на Северна Корея поне три пъти през последните месеци чрез прехвърляне на товари в морето, заявиха западноевропейски източници от областта на сигурността, цитирани от Ройтерс.\r\nПродажбите на петрол или петролни продукти от Русия, която е вторият по големина петролен износител в света и има право на вето в Съвета за сигурност на ООН, нарушават санкциите на ООН, заявиха източниците.\r\nПрехвърлянията през октомври и ноември показват, че контрабандата от Русия за Северна Корея се развива към зареждане на товари в морето, след като Ройтерс съобщи пред септември, че севернокорейски кораби плават директно от Русия за КНДР.\r\n\"Руски плавателни съдове са извършили в няколко случая тази година прехвърляния на нефтопродукти на севернокорейски плавателни съдове в нарушение на санкциите\", каза един от източниците, пожелали анонимност.\r\nДруг източник, който потвърди съществуването на търговия на гориво от кораб на кораб между Русия и Северна Корея, заяви, че няма доказателства руската държава да е замесена в извършените напоследък прехвърляния.\r\n\"Няма доказателства това да е подкрепяно от руската държава, но тези руски плавателни съдове осигуряват жизненоважни доставки на севернокорейците\", каза той.\r\nИзточниците се позоваха на военноморска разузнавателна информация и сателитни данни.\r\n\"Плавателните съдове осъществяват контрабанда на руско гориво от руските далекоизточни пристанища за Северна Корея\", каза един от източниците.\r\nСеверна Корея разчита на вносно гориво, за да поддържа своята изпитваща затруднения икономика. Пхенян също така има нужда от петрол за своите ракетни и ядрени програми, които според САЩ заплашват мира в Азия, пише БТА.", "date": "2017.12.30", "title": "Руски танкери доставят гориво на КНДР?"}
{"url": "https://www.dnes.bg/world/2017/12/30/ringo-star-i-bari-gib-s-ricarski-zvaniia.363712", "text": "Бившият барабанист на \"Бийтълс\" Ринго Стар и съоснователят на \"Би Джийс\" Бари Гиб са удостоени с рицарски звания, предадоха световните агенции.\r\nДвамата музиканти са включени в обявен от правителството на Великобритания списък с личности, избрани да бъдат отличени от кралица Елизабет Втора.\r\nПравителството публикува списък с хора, отличавани за заслуги, служба или храброст, два пъти в годината - малко преди Нова година и през юни, когато официално се чества рожденият ден на кралицата.\r\nНовогодишният списък показва, че Ринго Стар и Бари Гиб са удостоени с рицарски звания.\r\nДатата на официалната церемония още не е определена, но често тя се провежда няколко месеца след обявяването на отличените.\r\nВ списъка на удостоените с рицарски звания са също така бившият британски вицепремиер и някогашен лидер на Либералните демократи Ник Клег и писателят, поет и драматург Майкъл Морпурго.\r\nБалерината Дарси Басел е удостоена с титлата \"дама\", пише БТА.", "date": "2017.12.30", "title": "Ринго Стар и Бари Гиб с рицарски звания"}
{"url": "https://www.dnes.bg/world/2017/12/30/zaradi-brexit-irlandiia-izdala-rekorden-broi-pasporti.363713", "text": "Правителството на Ирландия обяви, че тази година е издало рекордните 779 000 паспорта след нараснало търсене от Великобритания, което отразява безпокойството на британците как Брекзитът може да повлияе на свободното движение на хора, предаде Франс прес.\r\n\"Това е най-високият брой ирландски паспорти, издавани някога за една година. Това е над 6 процента увеличение спрямо 2016 г., която вече беше рекордна, и над 15 процента увеличение от 2015 г.\", се казва в изявление на ирландското външно министерство.\r\n\"Близо 20 процента от общия брой молби в паспортната служба тази година идват от Северна Ирландия или Великобритания\", добавя министерството.\r\nТози нараснал интерес към ирландското гражданство отразява тревогата на много британци, които след излизането на страната им от ЕС на теория губят правото си на свободно движение в страните от ЕС.", "date": "2017.12.30", "title": "Заради Brexit: Ирландия издала рекорден брой паспорти"}
{"url": "https://www.dnes.bg/index/2017/12/30/receptata-dnes-20-recepti-za-praznichni-banici.363619", "text": "Празничната трапеза е празна без специална вкусна баница. За Коледа и Нова година не можем да седнем край масата без на нея да ухае на прясно изпечена хрупкава баница. Предлагаме ви специални рецепти за празнична баница, които да опитате.", "date": "2017.12.30", "title": "Рецептата Dnes: 20 рецепти за празнични баници"}
{"url": "https://www.dnes.bg/politika/2017/12/30/debati-vyprosi-izkazvaniia-deputatite-sa-govorili-10-denonoshtiia-ot-tribunata.363714", "text": "Народните представители са говорили близо 250 часа от парламентарната трибуна или 10 денонощия и половина от началото на мандата през април 2017 година досега, става ясно от справка за \"Монитор\".\r\nДанните показват, че най-бъбриви са депутатите от ГЕРБ. На върха на класацията попада шефът на правната комисия Данаил Кирилов, който е говорил близо 14 часа. Той се е качвал на трибуната в пленарна зала точно 445 пъти. \r\nВтора след него се нарежда колежката му Менда Стоянова, която оглавява бюджетната комисия в НС. За разлика от Кирилов тя е участвала в дебати 338 пъти на общо времетраене малко над 9,50 часа. \r\nПричината Кирилов и Стоянова да са първи в списъка на най-бъбривите депутати е, че през оглавяваните от тях две комисии минават повечето от законопроектите, които се внасят в НС, отбелязва изданието. \r\nВ топ пет на най-разговорливите депутати, които активно участват в разискванията в зала, попада и шефът на ПГ на ГЕРБ Цветан Цветанов. Той е взел думата точно 141 пъти и е говорил в защита на своите тези близо 7 часа. Плътно зад него го следва едно от остриетата на ДПС – Хасан Адемов, който пък се е изказвал 6 часа и 11 минути. Това означава, че е излизал на трибуната 101 пъти. Класацията затваря социалистът Георги Гьоков.\r\nОт лидерите на парламентарни групи след Цветанов най-много е говорила Корнелия Нинова, която е заковала хронометъра на 4 часа и 41 минути. Соцлидерката е излизала на трибуната точно 63 пъти. \r\nЛидерът на ДПС Мустафа Карадайъ е вземал думата 23 пъти и се е изказвал общо 2 часа и 58 минути. Лидерът на \"Воля\" Веселин Марешки е говорил и 2 часа и 29 минути и е взимал думата 72 пъти, докато Карадайъ е взимал думата 23 пъти. \r\nЗа разлика от предишния мандат този път лидерът на „Атака“ Волен Сидеров е по-скромен със своите 1 час и 21 минути. \r\nТази година само трима от депутатите не са проронили и дума за разлика от миналата година, когато са били 10. 193 депутати са задали въпроси към министрите от кабинета по време на парламентарния контрол, с което обаче не може да се похвалят останалите 47 народни избраници.", "date": "2017.12.30", "title": "Дебати, въпроси, изказвания... Депутатите са говорили 10 денонощия от трибуната"}
{"url": "https://www.dnes.bg/obshtestvo/2017/12/30/kvalifikacii-izvineniia-obiasneniia-kakvo-ni-kazaha-politicite.363715", "text": "", "date": "2017.12.30", "title": "Квалификации, извинения, обяснения... Какво ни казаха политиците?"}
{"url": "https://www.dnes.bg/akoshtete-vqrvaite/2017/12/30/bionse-debiutira-s-nova-pricheska.363665", "text": "Новата мода сред звездите - прическа боб, наричана още каре, стигна и до Бионсе. От пролетта на 2018 тенденцията ще превзема модния подиум и вероятно ще завладее феновете на модата изцяло.\r\n \r\nДа вземем ли пример от поп-дивата Бионсе, която смело отряза къдравата си коса, за да се впусне в нещо много шик?Певицата е известна с историята си от драматични трансформации на косата чрез екстеншъни и различни цветове. През ноември тя очарова с дългата си руса опашка на сватбата на Серена Уилямс, но новата й визия определено е много чаровна и придава на Бионсе сладко младежко излъчване.\r\n \r\nНо дали ярко оранжевото, кожено палто, жълт пуловер и широки панталони не идват малко в повече?", "date": "2017.12.30", "title": "Бионсе дебютира с нова прическа"}
{"url": "https://www.dnes.bg/stranata/2017/12/30/nov-pyten-ad-57-godishen-zagina-krai-ioakim-gruevo.363716", "text": "Нова жертва на пътя Пловдив-Пещера. При тежка катастрофа рано тази сутрин в района на село Йоаким Груево загина 57-годишен мъж.\r\nИнцидентът става на същата отсечка, където на Бъдни вечер в друга катастрофа животът си загубиха 37-годишната заместник-кметица на Община Кричим и двете й деца. \r\nСигналът за днешния инцидент е подаден в 5,30 сутринта. \r\nДо него се е стигнало след челен сблъсък на два автомобила. На място загива 57-годишният водач на едната кола, а в болница с различни наранявания е настанен 21-годишният шофьор на другия лек автомобил. \r\nНяколко часа полицията отбиваше движението по обходен маршрут. Причините за инцидента се изясняват. \r\nВ същото време стана ясно, че жестоката катастрофа на Бъдни вечер е запечатана на запис от охранителна камера. На кадрите се вижда как товарен камион навлиза в лентата за насрещно движение. Лекият автомобил, управляван от съпруга на заместник-кмета на Община Кричим, не е успял да отбие вдясно заради ограда и така настъпва челен удар. Очаква се и автотехническата експертиза ще потвърди механизма на катастрофата. \r\nЗаради трагедията в Кричим беше обявен ден на траур.\r\n ", "date": "2017.12.30", "title": "Нов пътен ад: 57-годишен загина край Йоаким Груево"}
{"url": "https://www.dnes.bg/za-da-se-razbirame/2017/12/30/interesni-novogodishni-tradicii-ot-cial-sviat.363615", "text": "Краят на всеки календар отбелязва прехода към следващата година. Празненствата по случай посрещането на новата година са пищни, шумни, красиви, а във всяко кътче на света, всеки народ отбелязва новото начало, почитайки традициите, предавани от поколение на поколение.Така например в Аржентина в полунощ всички излизат на улиците, пеят, танцуват, има много музика, светлини. В първия ден на новата година посещават църква и се раздават сладки лакомства на децата и възрастните хора.Още интересни новогодишни традиции от различни части на света може да прочетете в следващите редове.Английският обичай за посрещане на Нова година е пълен с гостоприемство и топлина. Англичаните вярват, че първият гост на годината ще им донесе щастие и късмет. Той трябва да е мъж, да влезе през входната врата и да носи някои традиционни подаръци като хляб, питие за главата на семейството и въглища, за да запали огъня.В латиноамериканските страни като Мексико, Боливия и Бразилия вашето богатство за следващата година е предопределено от вашето бельо. Тези, които искат да намерят любов, носят червено бельо на Нова година, в жълто – което носи богатство и късмет.Счупеното носи щастие! На Нова година датчаните чупят чиния пред прага на дома си или този на приятели. Смята се, че това ще донесе късмет през следващите 12 месеца. ", "date": "2017.12.30", "title": "Интересни новогодишни традиции от цял свят"}
{"url": "https://www.dnes.bg/stranata/2017/12/30/pyrvi-den-bedstveno-polojenie-v-pazardjik-zaradi-bokluka.363718", "text": "Първи ден на частичното бедствено положение в Пазарджик, което бе обявено със заповед на кмета на града Тодор Попов. В града се проведе заседание на общинския кризисен щаб заради проблема с регионалното депо за отпадъци. \r\n \r\n\"Моята отговорност като кмет налага да се погрижа за жителите на Пазарджик и затова обявяваме бедственото положение, сключваме договор с фирмата изпълнител и на първи нашите камиони отиват на регионалното сметище, а на останалите общини камионите да отиват там, където преценят колегите”, каза пред журналисти кметът Тодор Попов.\r\nДо проблема със сметосъбирането се стигна заради директива на Европейската комисия, според която всички сметища в България се закриват от 1 януари. \r\nОт същата дата общините в Пазарджишка област трябва да извършват сметосъбиране и извозване към регионалното депо. Там обаче липсва оператор. \r\nКметът на Пазарджик призова кметовете на останалите 8 общини в Пазарджишко също да обявят бедствено положение, защото проблемът засяга цялата област. По този начин кметовете ще могат да сключат директни договори с фирмата и тя да поеме оперирането на депото за срок от една седмица. В противен случай се очакват солени глоби.\r\n\"Като на 1 януари се задръстят камионите от боклук, къде ще ги хвърлят – пред техните общини ли\", попита Попов.\r\nТой припомни, че санкциите и глобите ще бъдат многократно по-големи от обезпечаването на тази услуга, защото индивидуалната глоба започва от 20 хиляди лева нагоре.\r\nЗасега бедственото положение остава в сила за една седмица. Има обаче опция да бъде удължено с още един месец.\r\n ", "date": "2017.12.30", "title": "Първи ден бедствено положение в Пазарджик заради боклука"}
{"url": "https://www.dnes.bg/cars/2017/12/30/tova-li-e-kraiat-avtovaz-gotvi-spirane-na-nai-evtinata-lada.363620", "text": "През лятото на следващата година руският производител на автомобили АвтоВАЗ може да спре производството на най-евтиния си модел – Priora. Плановете на компанията са през първата половина на 2018 г. да бъдат произведени около 7000 бройки Priora, но все още няма официално потвърждение на информацията за пълния отказ от модела.През пролетта на тази година говорител на АвтоВАЗ обяви, че \"никой няма намерение да убива Priora\". След това от компанията допълниха, че Priora ще се произвежда, докато има търсене за този модел.\r\nСпоред данни на дилърите на нови автомобили в Русия през 2016 г. на местния пазар са продадени 17 553 броя Priora. А резултатите за първите 11 месеца на 2017 сочат, че този модел не успя да попадне в Топ 25 на продажбите в Русия, където присъстват другите модели на АвтоВАЗ.\r\nВ Русия цената на Priora започва от 399 900 рубли, което прави малко над 11 300 лв.АвтоВАЗ започна производството й през 2007 г., като от края на 2015 г. моделът не може да се изнася в чужбина, тъй като не отговаря на много от изискванията за безопасност и вредни емисии, действащи на европейските пазари. На мястото на Priora АвтоВАЗ лансира модела Vesta. Priora се предлага с два бензинови двигателя с обем 1,6 и 1,8 литра, като мощността им е 98 и 120 к.с.\r\n", "date": "2017.12.30", "title": "Това ли е краят? АвтоВАЗ готви спиране на най-евтината Лада"}
{"url": "https://www.dnes.bg/stranata/2017/12/30/api-napomnia-validnostta-na-vinetkite-izticha-na-31-ianuari.363719", "text": "На 31 януари 2018 г. изтича валидността на годишните винетки за 2017 г., напомниха от АПИ. \r\nОт началото на годината до края на ноември т.г. са продадени 6 985 024 винетки. Начислените приходи са 338 619 953 лв. Спрямо същия период на миналата година постъпленията нарастват с над 20 млн.лв., а броят на продадените стикери се увеличава с над половин милион броя. От събраните до момента 338 млн.лв., близо 244 млн.лв. са от винетките за леки автомобили, а около 95 млн.лв. от тези за камионите над 3,5 тона, посочват от пътната агенция.\r\nНа дирекциите \"Социално подпомагане\" до края на ноември т.г. са предоставени 221 хиляди безплатни годишни винетки. Те са за 21,5 млн. лв. и са за сметка на бюджета на АПИ. До края на ноември 2016 г. са били предоставени 210 903 бр., което е с 11 027 бр. по-малко.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. \r\nОт следващата година за първи път ще има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер, допълват още от АПИ.\r\nЗа първи път годишната винетка за всички превозни средства ще важи за срок от една година от датата на купуването й - ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази, уточняват от пътната агенция.\r\nВинетки се продават в над 3000 разпространителски пункта. От тях 372 бр. са с денонощен режим на работа. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове. \r\nВ дистрибуторската мрежа в момента има над 2 млн. винетки, от които 900 хил. са годишни за леки автомобили. До края на януари по пунктовете ще има 5 млн. броя, оповестяват от АПИ.\r\n ", "date": "2017.12.30", "title": "АПИ напомня: Валидността на винетките изтича на 31 януари!"}
{"url": "https://www.dnes.bg/notifikacii/2017/12/30/sreshtu-seksualno-nasilie-za-ng-bezopasna-zona-za-jeni-v-berlin.363721", "text": "Организаторите на най-голямото празненство в новогодишната нощ в Германия - при Бранденбургската врата в Берлин, са предвидили специална безопасна зона за жени, които са били нападнати или се чувстват застрашени, предаде Ройтерс, цитирана от БТА.\r\nТази мярка се предприема две години след като стотици жени бяха опипвани, сексуално малтретирани и ограбени от банди мъже по време на празненствата в новогодишната нощ в Кьолн.\r\nСтотици хиляди хора се очаква да дойдат да празнуват утре пред Бранденбургската врата в центъра на Берлин.\r\nГодишното празнично събитие на открито включва фойерверки, музика на живо и диджеи и продължава да ранните сутрешни часове.\r\nБерлинската полиция потвърди, че тази година жените ще могат да потърсят помощ в зона, в която ще има персонал на Германския Червен кръст.\r\n\"Организаторите са създали безопасна зона за жени, които са станали жертва на сексуално нападение или се чувстват тормозени\", заяви полицията.\r\nГоворителка на събитието каза, че ще има покрита зона с психолози на разположение.\r\n\"Правим това за първи път. Полицията го поиска, след като го направи на Мюнхенския октоберфест тази година и то проработи добре\", заяви тя.\r\nПо думите й на предишни новогодишни празненства в Берлин не е имало проблеми.\r\nМасовите нападения преди две години в Кьолн потресоха Германия.\r\nПолицейски доклад описа как жени са били обградени от банди мъже, които са ги малтретирали сексуално, а в много от случаите също така са откраднали портфейлите и телефоните им.\r\nНасилието разпали критики срещу решението на канцлерката Ангела Меркел да допусне в Германия над един милион мигранти, след като стана ясно, че много от нападенията са били извършени от северноафриканци и араби.\r\nВ същото време органите на реда в САЩ и Европа обещават засилени мерки за сигурност преди новогодишните празненства, предаде ДПА.\r\nПолицията в Ню Йорк каза, че ще предприеме засилени мерки за сигурност за честванията в новогодишната нощ, особено на \"Таймс скуеър\", където ще бъде увеличен броят на наблюдателните постове.\r\nВ Лас Вегас органите на реда добавят екипи за наблюдение и снайперисти по покривите за новогодишните празненства.\r\nПразнуващите в европейските градове ще бъдат подложени на проверки на чантите, претърсвания и други мерки за сигурност.\r\nПариж изпраща почти 8000 полицаи и войници, които да се грижат за безопасността на френската столица и околностите й.\r\nПолицията ще обърне особено внимание на Шан-з-Елизе, където е забранен алкохолът. Празнуващите ще бъдат подложени на проверки на чантите и ще бъдат поставени бетонни блокове, които да не позволяват влизането на автомобили.\r\nВ цяла Франция ще патрулират 99 000 полицаи и войници, заяви вътрешното министерство.\r\nГерманският град Хамбург постави нови охранителни камери преди новогодишната нощ.\r\nЛондонската полиция заяви, че хората трябва да очакват да виждат въоръжени служители на реда, а в центъра на британската столица ще бъдат поставени заграждения за автомобили.\r\nПолицията обаче каза, че мерките не са продиктувани от конкретна разузнавателна информация, а са планирани от месеци.", "date": "2017.12.30", "title": "Срещу сексуално насилие: За НГ безопасна зона за жени в Берлин"}
{"url": "https://www.dnes.bg/akoshtete-vqrvaite/2017/12/30/godishen-horoskop-2018-bliznacite-i-liubovta.363668", "text": "Близнаците са подвижен знак и оправдават буквално това. Те винаги бързат, в движение са и не проявяват достатъчно търпение в ежедневието си.\r\n \r\n2018 ще бъде период, в който Близнаците ще имат много енергия и това ще направи хилядите им задачи по-лесни за изпълнение.\r\n \r\nОще в началото на годината ще се появят възможности, за които те отдавна чакат и не бива да изпускат. Добре е да внимават да не се отнасят прекалено много в думи, а да пристъпят към действия.\r\n \r\nЮпитер и Сатурн вещаят промени в работната среда. Очаква се нов етап в кариерата на въздушния знак, свързан с разширение и повишение. Близнаците трябва да бъдат внимателни за назряващи конфликти на работното място и да обсъдят нещата открито преди да е станало твърде късно.\r\n \r\nВ любовта ще има много вълнения. Позицията на Юпитер ще помогне на Близнаците да изразяват и показват своите емоции правилно, както и ще им даде една особена атрактивност. \r\n \r\nЖените трябва да внимават да не се окажат в любовен триъгълник с колега, защото това със сигурност ще се отрази на сериозната им връзка.", "date": "2017.12.30", "title": "Годишен хороскоп 2018: Близнаците и любовта"}
{"url": "https://www.dnes.bg/stranata/2017/12/30/mini-kola-ot-dyrvo-i-lamarina-na-tok-tvorenieto-na-diado-todor.363722", "text": "\r\n87-годишният старец няма книжка, но казва, че не му и трябва. Превозното средство на външен вид е странно, но вече е в движение, разказва БТА.\r\nДядо Тодор се придвижва с него из селото - от дома си до селския магазин и обратно, гордее се със своята кола и я смята за истинска.\r\nОще по-горд е дядо Тодор, че сам е успял да сглоби автомобила, който се и движи. Направил колата от бракувана инвалидна количка, от която взел ходовата част. Купето пък сглобил от стари ламарина и дървени летви. Странният автомобил върви на ток. \r\nСпоред някои превозното средство е много бавно, но пък дядо Тодор твърди, че автомобилът се движи два пъти по-бързо, ако самият той би вървял пеша. \r\nВ едно е категоричен - че мини колата, направена с подръчни средства, му върши работа и не му струва никакви пари. Не крие, че няма книжка, но смята, че не е опасен за движението в селцето.\r\nСтарецът споделя, че не е учил много, но пък е работил през целия си живот. В годините е бил и дърводелец, и миньор, и хлебар. Гордее се, че е добър казанджия и неслучайно в село Гюргич казанът, където се вари ракията, е един от най-добрите и го знаят в целия край.\r\nС много любов Тодор говори за работата си като дърводелец и се хвали с майсторлъка си, в който влага много творчество. Че е баш майстор личи по спретнатия му дом и по изработения от него дървен трон, с който се гордее.\r\nВ дните преди Нова година дядо Тодор пожелава на всички пенсионери да са живи и здрави, да имат неговия дух за живот и им препоръчва всеки ден и час да се занимават с нещо, да майсторят или да работят.", "date": "2017.12.30", "title": "Мини кола от дърво и ламарина, на ток! Творението на дядо Тодор"}
{"url": "https://www.dnes.bg/stranata/2017/12/30/4-godishno-dete-ot-asenovgrad-e-v-bolnica-v-koma.363723", "text": "4-годишно дете от Асеновград е прието в кома в болница.\r\nВ Районно управление \"Полиция\" – Асеновград е образувано досъдебно производство, съобщиха от МВР. За случая е уведомена и Районната прокуратура в града. \r\nЗасега не се потвърждава разпространената информация в медиите, че става дума за нанесен побой на детето. \r\nПо първоначални данни на полицията се касае за здравословен проблем на детето.", "date": "2017.12.30", "title": "4-годишно дете от Асеновград е в болница в кома"}
