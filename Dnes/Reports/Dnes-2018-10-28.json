{"url": "https://www.dnes.bg/obshtestvo/2018/10/28/chicho-rumen-shofioryt-geroi-koito-spasi-13-deca-v-kiustendilsko.391813", "text": "Шофьорът на ученически микробус, който спаси 13 деца, но почина зад волана, е разказвал забавни вицове точно преди да се качи на возилото. Румен Архипов бил с шефа си Иван Иванов пред двете училища, от които трябвало да вземат децата във фаталния ден.\n\r\n\"Чакахме децата да излязат. Бяхме се подпрели на оградата и Румен ми разказваше виц - спомня си Иванов. - Планувахме дори да направим голям банкет за Коледа, защото имахме тежка година. Натоварихме двете бусчета с децата. Аз потеглих и още не се бяхме прибрали, когато отговорничката за курсовете ми звънна и ми каза, че мой бус е катастрофирал в Слокощица. Осъзнах веднага, че Румен е на тази линия и отвърнах, че това е пълна глупост. Не е възможно. Извиних се предварително, но казах, че вероятно някоя руса шофьорка го е ударила.\", разказва Иванов пред \"168 часа\".\r\n                    \n                    \n                Без да се замисля, Иван тръгва към мястото на ицидента заедно с детето си. Изобщо не подозира, че ще стане свидетел на шокираща гледка. \"Ако знаех на какво ще се натъкна, нямаше да взема детето с мен - разказва шефът на Румен. - Когато отидох, видях един бял автобус, препречил пътя и си казах: това не е моят, объркали са се.\r\nВпоследствие видях превозното средство на Румен на тротоара. Имаше 2 патрулни, 4 коли на ДАИ, на криминална полиция и 2 линейки. Гледам автобусът здрав, обаче няма шофьор и деца. Тогава разбрах, че Румен е в линейката и се борят за живота му. Изживях страшен шок. Свлякох се на земята. Все едно някой ми откъсна краката. Хората ми дадоха лекарства и ме поляха с вода, продължава разказа си.\n\r\nНа 15 октомври след края на първа смяна учениците се качват в микробуса на \"чичо Румен\", както наричали шофьора, за да ги откара по домовете им в Слокощица - на около 5 км от града.\n\r\n13-те деца, които карал, са на възраст от 9 до 14 г. Три от тях учат в началното училище \"Св. Кл. Охридски\", останалите са от Природо-математическата гимназия в Кюстендил. И двете са в една сграда.\n\r\nМалко преди селото пътят прави остър завой, а от едната страна е скат. Точно в този момент водачът усеща, че му прилошава. Успява да премине опасния участък и със сетни сили, докато бусът навлиза в селото, дръпнал ръчната спирачка. С двата си крака той натиснал и педала на спирачката.\n\r\nПървоначалният оглед на буса показал, че Архипов е успял и да изключи двигателя. Отклонява автомобила към здрава бетонна ограда на къща, пред която има и кофа за боклук. Следва удар в оградата, омекотен преди това от варела.\n\r\nАутопсията на 54-годишния шофьор показала, че е получил инфаркт заради хронични увреждания на сърцето.\n\r\nЗаради геройството си Румен Архипов ще бъде награден посмъртно. Кметът на Кюстендил Петър Паунов предложил мъжът да бъде обявен за почетен гражданин на града.\n\n\n\r\nРумен Архипов е известен в Кюстендил като човек, който обичал децата и с желание се грижел за тях, въпреки че това не влизало в задълженията му.\n\r\nКогато валяло, той не ги оставял на спирката, а всяко карал до дома му. \"Една вечер отново имаше курс до Слокощица - спомня си Иван Иванов. - Едно от децата беше на разведени родители, но нито дядото, нито майката го чакаше и нямаше кой да го прибере.\n\r\nТогава Румен взе детето у дома си, докато някой го потърси.\"Малчуганите обожавали \"чичо Румен\", както го наричали, защото той винаги се шегувал с тях.\n\r\n\"Малките го обичаха, защото той им създаваше приятна атмосфера - споделя учителката Вяра Клинчарска. - Шегуваше се с тях и ги приемаше много топло. Сутрин ставаше по-рано и затопляше автобусчето, за да не им е студено.\"\n\r\nС децата бил повече от грижовен и всичко го наричаха \"чичо Румен\", затова на лентата на венеца от децата и ръководството на училището написахме \"Поклон, чичо Румен - нашият герой.\" \n\r\nБлизките на Румен Архипов все още не могат да проумеят как той е получил инфаркт, при положение че е водел здравословен начин на живот \"Алкохол изобщо не употребяваше, също и цигари.\n\r\nКогато тръгнехме на почивка, вземахме един от автобусите и пътувахме всички заедно, а той ни возеше. Ако на някой колега жената е омесила баница или питка, всички сме при тях. Нямаше шефове и подчинени. Например не бяхме ходили в Трън. Събрахме се всички семейства, организирахме се и си прекарахме прекрасно. Бяхме на река Ерма на ждрелото. Уцелихме събора на киселото мляко. Румката го бяхме сложили отговорник на скарата. Той винаги разказваше вицове, разказват колегите му.\n\r\n54-годишният шофьор обожавал цветята, а задният му двор бил пълен с гардении. \"Беше си направил беседка и водопадче - споделя Иванов. - И навсякъде растения. Беше мераклия за тези неща. Страшен веселяк.\" Един веселяк с голямо сърце, който дори в последния си миг не допусна никой да пострада.", "date": "2018.10.28", "title": "Чичо Румен – шофьорът герой, който спаси 13 деца в Кюстендилско"}
{"url": "https://www.dnes.bg/notifikacii/2018/10/28/3000-lv-zaplata-za-gotvachi-v-zimnite-ni-kurorti-jelaeshti-obache-niama.391871", "text": "Месец преди началото на сезона наддаването за работна ръка в зимните ни курорти вече започна. В Пампорово дават по 3 000 за готвачи, а в Банско предлагат дори 4 000. \n\n\n\n\n\r\nВ ски комплексите ни се търсят близо 2 000 души за сезонна работа, съобщава Нова телевизия.\n\r\nЗа да се справят с кризата с кадри, хотелиерите в Пампорово тази година са решили да внесат три пъти повече работници от Украйна и Молдова.\n\r\nВъпреки примамливите заплати, които са с 20% по-високи от миналия сезон, желаещи трудно се намират, оплакват се работодателите. \n\r\nСлужители пък споделят, че често не получават заплатата, която им е била обещана при постъпването им на работа.\n                \n                \r\nСпоред туристическия бранш ниското заплащане не е единствената причина за липсата на кадри. \n\r\nПрофесионалните гимназии също не сключвали договори за стажове и ученически практики.\r\nА хотелите в зимните ни курорти вече са на 50% резервирани за ски сезона. Тази година и цените на нощувките ще са по-високи с 5 на сто.", "date": "2018.10.28", "title": "3000 лв. заплата за готвачи в зимните ни курорти. Желаещи обаче - няма"}
{"url": "https://www.dnes.bg/stranata/2018/10/28/moriak-zagina-pri-remont-na-koraba-bylgarka.391872", "text": "Член на екипажа на кораба \"Българка\" загина при ремонт на плавателния съд, потвърдиха от пресцентъра на Параходство \"Български морски флот\" ЕАД. \r\nПри инцидента е пострадал още един моряк, който е настанен в болница.\r\n\"Българка\" е на ремонт във Варна. Инцидентът е станал тази сутрин. \r\nДвамата моряци са работели заедно в предната част на кораба, когато е възникнал пожар.\r\nПо случая е образувано досъдебно производство.", "date": "2018.10.28", "title": "Моряк загина при ремонт на кораба \"Българка\""}
{"url": "https://www.dnes.bg/notifikacii/2018/10/28/dori-i-bez-trenior-10-godishen-stana-shampion-po-karting.391873", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        10-годишно момче от Велико Търноно стана републикански шампион по картинг в категорията \"Мини“, без предварителна подготовка и работа с професионален треньор.\r\nСпоред специалистите макар и само на 10, Денислав Арсов дава заявки да се превърне в една от големите надежди на страната ни в този спорт, разказва Bulgaria ON AIR.\r\nДенислав Арсов е само на десет, но въпреки това зад гърба си вече има десетки призови места в състезания по картинг.\r\nКартингът е скъп спорт и затова родителите на Дени не могат да си позволят професионален треньор и висок клас състезателен автомобил. \r\nЗаради това обикновено той се запознава с пистата ден преди състезанието и въпреки това винаги печели.\r\nРодителите му вярват, че ще се намерят и добри хора, които да повярват в бъдещето и таланта му и скоро той ще може да тренира с професионален треньор.", "date": "2018.10.28", "title": "Дори и без треньор. 10-годишен стана шампион по картинг"}
{"url": "https://www.dnes.bg/notifikacii/2018/10/28/zaemi-byrzi-krediti-vse-poveche-bylgari-ne-mogat-da-vyrnat-zadyljeniiata-si.391874", "text": "Българските потребители все повече се затрудняват финансово и се увеличава бройката на тези, които не успяват да върнат кредитите си към банките навреме, съобщиха от Асоциацията за защита на потребителите /АЗП/. \n\r\nОт асоциацията допълват, че допреди година некоректните платци с кредити са били 48 процента от хората, дадени на колектори, сега техният дял вече е 54 процента. Това показва анализ на Асоциацията на колекторските агенции в България за първата половина на тази година.\n\r\nВ същото време, намаляването на лихвите по кредитите е довело до бум на търсенето на заеми, показват данните на БНБ. През септември тази година ипотечните заеми за първи път са надхвърлили 10 милиарда лева и достигат рекордната сума от 10.2 милиарда лева. На годишна база ръстът на ипотечните кредити е с внушителните 9.9 на сто. \n                \n                \r\nПотребителските кредити растат още по-бързо. Те вече са 8.9 милиарда лева, което е увеличение от над 15 процента спрямо септември 2017 г.\n\r\nНиските лихви подвеждат хората и замъгляват преценката на потребителите дали ще могат да плащат вноските си в бъдеще. Прогнозата за вдигане на лихвените нива би могло да постави много от тях в невъзможност да покрият задълженията си занапред, посочиха от АЗП. Освен това и от БНБ неколкократно са предупредили банките да внимават при ипотечните заеми. \n\r\nНа второ място по брой на закъсалите длъжници са потребителите на услуги на небанковите кредитиращи институции, които най-често отпускат т.нар. бързи кредити.\r\nВсе пак при тях се отчита известен спад - ако до миналата година това са били 20 на сто от длъжниците, сега те вече са 18 на сто.\n\r\nСредният размер на необслужваните задължения, търсени от колекторските фирми, е 1162 лв., преди година е бил 728 лв.\n\r\nНай-бързо расте броят на хората, които задлъжняват заради различни телекомуникационни продукти - телефони, таблети и др. Техният брой сред исканията за просрочени задължения е скочил 2.5 пъти - до 15 на сто на фона на 6 на сто година по-рано.\n\r\nОт Асоциацията за защита на потребителите изтъкват, че няма прозрачен начин, който да определя сумите, начислени от колекторските фирми над главницата, а това е достатъчна предпоставка за злоупотреби. Още повече, че тези компании, заедно с фирмите за бързи кредити, имат достъп до Централния кредитен регистър, като разполагат с правомощията да поставят кредитни оценки на граждани и фирми. \n\r\nЗатова от АЗП напомнят, че основен инструмент на действие на колекторските фирми е подвеждането на гражданите за техните права, включително по отношение на давността на дълговете. Често потребителите биват подмамени от колекторите да погасяват дългове с изтекла давност, на разсрочено плащане при това \"уж\" с отстъпки.\r\n ", "date": "2018.10.28", "title": "Заеми, бързи кредити... Все повече българи не могат да върнат задълженията си"}
{"url": "https://www.dnes.bg/sofia/2018/10/28/sedmi-den-protestirashtite-maiki-iskat-ostavkata-na-simeonov.391875", "text": "Седми ден майки на деца с увреждания и подкрепящи ги граждани протестират пред сградата на Министерския съвет с искане pа оставката на вицепремиера Валери Симеонов.\n\n\n\n\r\nМайките обявиха, че протестите ще продължат до свалянето на Валери Симеонов от поста и от днес започват да събират пари, за да го изпратят в Бургас. Първото дарение от 10 кг монети вече направи гражданин, който подкрепя протеста им, съобщава БНР.\n\r\n13 700 души са се подписали за оставката на Валери Симеонов на Facebook страницата на протестиращите майки.\n\r\nЗа кратко протестиращите майки на деца с увреждания блокираха бул. \"Дондуков\" пред Министерския съвет, като поставиха плакат с надпис: \"Събираме помощи за политик с тежки увреждания\" и разпръснаха десетки жълти стотинки по жълтите павета.\n                    \n                    \n                \r\nСлед като поставиха плаката пред МС хората написаха \"Билет за Марс\" и \"Билет за луната\", адресирайки го до Валери Симеонов, а едно момиченце подари цветя на пазещите пред МС полицаи. \"Валери оставка и затвор\", скандираха още те.\n\r\nМалко по-късно те отново тръгнаха по булевард \"Витоша\".", "date": "2018.10.28", "title": "Седми ден: Протестиращите майки искат оставката на Симеонов"}
{"url": "https://www.dnes.bg/stranata/2018/10/28/systezanie-s-karuci-krai-kazanlyk-romi-zatvoriha-pyt.391876", "text": "Близо 150 роми затвориха пътя Казанлък – Черганово и си организираха надпревара. Състезателите обикаляли по пътя и в крайпътните ниви, съобщава .\r\nДошлият на мястото полицейски екип не е успял да разпръсне множеството и се наложило да дойдат още два патрулни автомобила с подкрепление.\r\nДо напрежение и сблъсъци не се стигна. \r\nДвижението в района с часове беше затруднено.", "date": "2018.10.28", "title": "Състезание с каруци край Казанлък: Роми затвориха път"}
{"url": "https://www.dnes.bg/stranata/2018/10/28/katastrofa-na-pytia-plovdiv-haskovo-49-godishen-zagina.391877", "text": "49-годишен мъж е загинал при катастрофа на главния път Пловдив-Хасково, между селата Върбица и Бяла река, съобщиха от МВР за \"Фокус\".\r\nОколо 18.30 часа е съобщено, че автомобил \"Пежо\" с пловдивска регистрация се е сблъскал с друг автомобил с марка \"Фолксваген\" с хасковска регистрация. \r\nНа място е загинал пътник от втория автомобил – 49-годишен мъж. \r\nДо приключване на огледа на местопроизшествието автомобилите в посока Хасково се отклоняват през първомайския кв.\"Дебър\" и автомагистрала \"Тракия\".", "date": "2018.10.28", "title": "Катастрофа на пътя Пловдив-Хасково – 49-годишен загина"}
{"url": "https://www.dnes.bg/notifikacii/2018/10/28/kysmet-dvama-si-podeliat-po-750-mln-ot-pauyrbol.391861", "text": "Два билета, продадени в щатите Айова и Ню Йорк, са уцелили джакпота в размер на 750 милиона долара на лотарията \"Пауърбол\", предадоха Асошиейтед прес и Ройтерс.\r\nТова е четвъртият по големи джакпот в цялата история на лотарийните игри в САЩ. Печелившите числа, изтеглени в събота, бяха 8,12,13,19,27 и допълнителното число, изтеглено от друга сфера - 4.\r\nНюоркският клон на лотарията съобщи, че в Града на небостъргачите щастливият билет е бил продаден в Западен Харлем, предаде БТА.\r\nГолямата печалба в \"Пауърбол\" падна само четири дни, след като бе уцелен друг зашеметяващ джакпот - този на лотарията \"Мега милиони\" на стойност 1,537 милиарда долара. Щастливият билет беше продаден в Южна Каролина.\r\nЛотарията \"Пауърбол\" се разиграва в 44 щата плюс гр.Вашингтон, на американските Вирджински острови и в Пуерто Рико. Шансовете да се уцели джакпота е едно на 292,2 милиона, припомнят агенциите", "date": "2018.10.28", "title": "Късмет: Двама си поделят по $750 млн. от \"Пауърбол\""}
{"url": "https://www.dnes.bg/notifikacii/2018/10/28/tejki-zagubi-za-partiiata-na-merkel-na-izborite-v-hesen.391878", "text": "Дясноцентристката партия на германския канцлер Ангела Меркел и социалдемократичният й коалиционен партньор в Берлин понесоха тежки загуби на ключовите регионални избори днес в Германия и оцеляването на правителството й става по-несигурно, предаде Франс прес, цитирана от БТА.\n\r\nСпоред екзитполовете, направени от обществените телевизионни канали А Ер Де и Цет Де Еф, Християндемократическият съюз (ХДС) на канцлера Меркел получава най-много гласове на регионалните избори в Хесен с 27 до 28 на сто, но този резултат е спад с близо 10 процентни пункта спрямо предишния вот от 2013 година, когато ХДС получи 38,3 на сто.\n\r\nГерманската социалдемократическа партия (ГСДП) получава 20 процента спрямо 30,7 на сто преди 5 години в Хесен, където се намира финансовата столица на Германия, Франкфурт.\n                \n                \r\nОтслабването на позициите на тези две партии, които са управляващи на федерално равнище и са част от една \"голяма коалиция\", която много трудно бе съставена през март, е лоша новина за Меркел, в момент когато политическите й позиции вече и без това са отслабени, отбелязва АФП.\n\r\nТова е вторият разочароващ регионален вот за лагера на консерваторите в Германия след изборите в Бавария преди две седмици, на които те изгубиха абсолютното си мнозинство, което имаха от десетилетия.\n\r\nЗаради създалата се ситуация има риск да се разпали дебатът в ХДС за бъдещето на Меркел, която изглежда губи популярност след 13 години на власт. \r\n ", "date": "2018.10.28", "title": "Тежки загуби за партията на Меркел на изборите в Хесен"}
{"url": "https://www.dnes.bg/stranata/2018/10/28/za-9-meseca-neizplateni-zaplati-v-lovech-za-2-7-mln.391858", "text": "През първите девет месеца от годината Инспекцията по труда в Ловеч е установила, че в 12 предприятия в региона не са били изплатени навреме заплати за над 2,7 милиона лева, съобщи директорът й Митко Митев. По думите му след намесата на Инспекцията, в изпълнение на издадените предписания, са били изплатени трудови възнаграждения за почти 2,168 милиона лева.\r\nЗаради забавени заплати, по инициатива на Инспекцията по труда в Ловеч, и подадена искова молба предприятие за мебели в тетевенското село Голям извор в началото на този месец е било обявено от Окръжен съд - Ловеч, в несъстоятелност. Това според Митев ще позволи на ощетените работници в законовия тримесечен срок да претендират своите вземания пред Гаранционния фонд.\r\n                    \n                    \n                Митко Митев допълни, че през първите девет месеца от годината Инспекцията по труда в Ловеч е извършила 753 проверки в 535 предприятия в областта, като 87 от проверките са по сигнали на граждани. Констатирани били 3241 нарушения, като почти половината са свързани с неизпълнение на задълженията по осигуряване на здравословни и безопасни условия на труд. Установени били 33 случая на предоставяне на работна сила без сключен писмен трудов договор, предаде БТА.\r\nЗа констатираните нарушения инспекторите са приложили 3137 принудителни административни мерки, издали са пет акта за спиране на машини и съоръжения и са отстранени от работа четирима работници. Съставени са и 186 акта за нарушения и са били издадени 201 наказателни постановления. Наложените санкции са за близо 198 хиляди лева.", "date": "2018.10.28", "title": "За 9 месеца: Неизплатени заплати в Ловеч за 2,7 млн."}
{"url": "https://www.dnes.bg/notifikacii/2018/10/28/polimeri-obezkosten-parite-ot-prodajbite-otivali-v-ofshorki-na-banevi.391866", "text": "Николай и Евгения Баневи се разследват не само за източването на \"Полимери\" - Девня, но и на други предприятия, които те са придобили по време на т.нар. масова приватизация.\n\n\n\r\nДва дни след като стана ясно, че двамата са задържани в Ница по обвинение за пране на пари и длъжности и документни престъпления, от прокуратурата, МВР и ДАНС дадоха повече информация за разследването. \n\r\nДругите предприятия, източени по модела на \"Полимери\", са \"Елма\" - Троян - също накрая нарязано за скрап и заводът в Костенец, продаден през 2012 година на КТБ.\n\r\nНа семейство Баневи са повдигнати обвинения за престъпно сдружаване за периода 2009 до 2018 година и за присвояване и данъчни престъпления в периода 2010-2011 година. Засега общият размер на присвоеното имущество е над 1.5 млн. лв., а общият размер на щетата за фиска е над 500 000 лв, уточни наблюдаващият прокурор Мария Дойчева, цитирана от БНР.\n                \n                \r\nЗаместник- главният прокурор Иван Гешев определи приватизацията на \"Полимери\" - Девня, като \"бандитска\" и обясни как се стигнало до това печелившо предприятие да бъде нарязано за скрап.\n\r\n“Терминът, който употреби един колега, е обезкостяване. Може би това нагледно на жаргон онагледява цялата ситуация, от първата вълна на масовата приватизация се придобиват предприятия. Към този момент държавата не е обвързала това по никакъв начин, с какъвто и да е контрол последващ, нито дали ще се развиват тези предприятия, нито дали ще се инвестира в тези предприятия, нито дали ще се увеличават работни места, абсолютно нищо. Някой ти подарява едно предприятие“, каза зам.-главният прокурор Иван Гешев. \n\r\nИзточването, обясни прокурор Дойчева, \"ставало като парите от продаваните в чужбина стоки се превеждали не на сметката на завода, а към сметки на фирми, контролирани от фамилията Баневи, както и чрез взимане на пари на ръка от касата на завода“.\n\r\nПарите от продажбите отивали в офшорни фирми на семейство Баневи, за което разследващите са открили документи в дома на арестуваните в Ница Николай и Евгения Баневи. Пак там са намерени злато и скъпоценности. Разследващите са успели да проникнат там с помощта на спецотряда \"Кобра\", каза директорът на СДВР Ивайло Иванов.\n\r\n“Там се наложи да използваме нашия специализиран сектор \"Кобра\". Това е едно огромно имение, много голямо по площ, много стаи имаше, много добре укрепени помещения и действително едната брава, по наша информация, струва само около 800 лева и това беше изключително трудно за отваряне. Ключарят няколко часа се мъчи, това бяха професионалисти, хора, които само с това се занимават - да могат да ги отворят. Именно зад тази врата бяха въпросните документи и ценности“, каза Ивайло Иванов.\n\r\nМеждувременно в писмо семейство Баневи остро възразяват срещу начина, по който са били арестувани в момент, в който с трите си деца са били на път за София.  \n\r\nТе твърдят, че след арестуването им в Ница децата - момиче на 13 години и двама близнаци на 9, са оставени безпризорни на летището почти без пари, а вече 3 дни са без надзор в наетата от родителите къща, където са успели да се върнат. \n\r\n\"Не съм запознат по начина, по който са арестувани, този въпрос е към френските власти. Много деца от много заводи и те са останали сами\", коментира в отговор зам.-главният прокурор Иван Гешев.", "date": "2018.10.28", "title": "\"Полимери\" - \"обезкостен\"! Парите от продажбите отивали в офшорки на Баневи"}
{"url": "https://www.dnes.bg/notifikacii/2018/10/28/napadateliat-ot-pitsbyrg-evreite-izvyrshvat-genocid.391867", "text": "Заподозреният за стрелбата в синагогата в Питсбърг заявил пред полицейски служители, че евреите извършват геноцид и че искал всички те да умрат, се посочва в огласената днес заповед за задържане на мъжа, предаде Асошиейтед прес, цитирана от БТА.\n\n\n\r\nСнощи Робърт Грегъри Бауърс убил осем мъже и три жени в синагогата по време на религиозна служба, преди специализиран полицейски отряд да го простреля, се казва в документа, който съдържа някои необявени досега подробности за стрелбата и реакцията на полицията.\n\r\nСигналите за случая на телефон 911 започнали да пристигат малко преди 10 ч сутринта вчера (местно време). Подателите казвали, че \"са нападнати\", пише в документа. Бауърс прострелял в ръката единия от първите двама полицаи, отзовали се на сигнала, а другият бил ранен от \"осколка и счупено стъкло\".\n                \n                \r\nСпециализираният отряд на полицията открил Бауърс на третия етаж, където той повече от веднъж прострелял двама полицаи, се допълва в документа. Посочва се, че единият от тях бил тежко ранен; в документа не се уточнява състоянието на другия полицай.\n\r\nВ синагогата имало още двама души, които били ранени от Бауърс, мъж и жена, но състоянието им било стабилно, се казва в текста.\n\r\nДокато на Бауърс била оказвана лекарска помощ заради раните му, Бауърс казал пред полицай, че \"иска всички евреи да умрат и че те (евреите) извършват геноцид срещу народа му\", се казва в документа.\n\r\nСнощи на Бауърс бяха повдигнати обвинения от 11 пункта за убийство, шест пункта за нападение при утежняващи вината обстоятелства и 13 пункта за сплашване на етническа основа. Лидерът на американската еврейска неправителствена организация \"Лига срещу клеветата\" определи случилото се като най-смъртоносната атака срещу евреи в американската история, отбелязва Асошиейтед прес.", "date": "2018.10.28", "title": "Нападателят от Питсбърг: Евреите извършват геноцид!"}
{"url": "https://www.dnes.bg/zvezdi/2018/10/28/brad-iska-normalen-semeen-jivot-ne-shte-izvestna-polovinka.391868", "text": "Актьорът Брад Пит, след като свърза за известно време живота си с двете актриси Дженифър Анистън и Анджелина Джоли, нямал намерение отново да търси знаменитост за бъдеща любовна връзка, пише сайтът Контактмюзик, цитиран от БТА.\n\r\nПетдесет и четири годишният Пит обяви през 2016 година, че се развежда с Анджелина Джоли. \n\r\nТой отново е започнал да излиза на срещи, но този път възнамерявал да не повтаря предишни грешки и да търси сродна душа извън холивудските среди. Според приятелите на Брад било изключено той отново да се обвърже романтично с някоя супер знаменитост. Понастоящем актьорът съсредоточавал грижите върху децата си и те били най-важният му приоритет.\n\r\nА ако някога решал отново да застане пред олтара, бъдещата му булка трябвало да го върне \"към нормалния семеен живот\", извън светлините на прожекторите.\n                    \n                    \n                \r\nПриятелите на Брад припомнят, че той произхожда от обикновено семейство, привързано към традиционните ценности. Той е много близък със своите родители, Джейн и Бил. И брат му и сестра му са задомени и си имат семейства. Пит ще се стреми по някакъв начин да им заприлича. \n\r\nАктьорът си призна наскоро, че е загърбил алкохола и пушенето на марихуана.", "date": "2018.10.28", "title": "Брад иска нормален семеен живот, не ще известна половинка"}
{"url": "https://www.dnes.bg/sofia/2018/10/28/dve-koli-se-udariha-v-sofiia-postradaha-trima.391869", "text": "\nТрима са пострадали при катастрофа между два леки автомобила в района на кръстовището между бул. „Тодор Александров“ и инж. „Иван Иванов“, съобщи говорителят на Центъра за спешна медицинска помощ (ЦСМП) – София Катя Сунгарска пред \"Фокус\".\r\nСигналът за инцидента е постъпил в 13.38 часа, като първата линейка е била на място в 13.42 часа, а след няколко минути е пристигнала и втората. \r\n\"Един мъж е прегледан на място, защото е отказал хоспитализация. Жена-пасажер на 32 години е с гръдна травма и е настанена в УМБАЛСМ \"Пирогов\". С нея е пътувало и момиченце, което е било на година и половина, което видимо е нямало проблем, но то също е откарано в болницата\", посочи тя.\r\n ", "date": "2018.10.28", "title": "Две коли се удариха в София, пострадаха трима"}
{"url": "https://www.dnes.bg/notifikacii/2018/10/28/incident-helikopteryt-na-sobstvenika-na-lestyr-se-razbi.391870", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Катастрофа на хeликоптер потопи в скръб английския футболен град Лестър.\n\r\nНа борда на превозното средство е бил собственикът на футболния отбор от Англия - тайландският бизнесмен Вишай Сривадханапрабха.\n\r\nВ хеликоптера, разбил се снощи, са били още дъщерята на тайландския бизнесмен - Ворамас Сривадханапрабха, двамата пилоти, както и още един човек, чиято самоличност не е известна. Все още не е обявено официално дали има оцелели след катастрофата.\n\r\nИнцидентът става около 8 и половина часа местно време. Мачът между \"Лестър“ и \"Уест Хям“ на \"Кинг Пауър Стейдиъм“ е завършил преди минути, разказва .\n                \n                \r\nХеликоптерът на собственика на Лестър се издига както обикновено над терена. След което според свидетели двигателят му спира, той се завърта и пада на близкия паркинг, където избухва в пламъци.\n\r\nСлучаят е поет от Отдела за разследване на авиокатастрофи. \n\r\nСпортните кореспонденти разказват, че хората в екипа на \"Лестър“ са облени в сълзи. Собственикът на клуба е любимец на феновете.\n\r\n\"Ужасен ден“ – това написаха десетки футболисти в социалните мрежи, където изразиха скръбта си.\r\n ", "date": "2018.10.28", "title": "Инцидент: Хеликоптерът на собственика на Лестър се разби"}
{"url": "https://www.dnes.bg/akoshtete-vqrvaite/2018/10/28/6-zodii-koito-sa-grijovni-kym-svoite-priiateli.391697", "text": "Има някои хора, които се чувстват като защитници на другите. И винаги искат да се уверят, че хората от компанията им са добре, изкарват си приятно и се забавляват. Те се грижат за комфорта и удобството на приятелите си и опитват да помагат в различни ситуации. Ето кои зодии са най-грижовните в компаниите.  \r\n\r\n \r\nНа тях се вярва и разчита най-много. И на партита, и на обикновени излизания и разходки. Рибите са чувствителни и мили. Ако в момента не можете да се обърнете към роднини или много близки приятели, тези зодии ще ви дадат страхотни съвети и ще проявят разбиране и съчувствие.\r\n \r\n\r\n \r\nВезните никога не реагират импулсивно, затова може да се разчита на тях. Като им кажете проблема си, те първо ще обсъдят с вас ситуацията, ще претеглят минусите и плюсовете и тогава ще предприемате действие заедно. Те са постоянни и може да им вярвате. Приятелите им разчитат на преценката им и ги слушат.\r\n \r\n\r\n \r\nДевите много се радват, когато могат да глезят приятелите си и да ги обсипят с нежност. Ако им намекнете, че се нуждаете от малко утеха и мили думи, тези знаци ще забравят колко обичат да съдят и критикуват. И ще станат много мили, щедри, ще ви правят подаръци и изненади. Превръщат се в такива, когато виждат, че някой им вярва.\r\n \r\n", "date": "2018.10.28", "title": "6 зодии, които са грижовни към своите приятели"}
{"url": "https://www.dnes.bg/obshtestvo/2018/10/28/trudniiat-pyt-da-si-maika-sedem-godini-bezkraini-opiti.391847", "text": "Над 250 хиляди двойки у нас имат репродуктивни проблеми. В световен мащаб 11% от мъжете и 9% от жените имат проблеми при зачеването. Когато вездесъщата сила на медицината не стига, някои семейства се обръщат и към свръхестественото в търсене на надежда.\n\r\nЗа трудния и дълъг път към щастието да бъдеш майка пред Нова тв разказа една жена, която от седем години се бори за това да дари живот. Преслава Христова опитва вече седем пъти да зачене и износи дете. Има четири ин витро опита, три зачевания и три аборта.\r\n\"Всичко се преживява, но цената е много висока. Емоционалната болка, болката в душата не може да бъде смекчена по никакъв начин\", споделя Преслава.\n\r\nВ поредната стъпка от трудния път към майчинството ръка й протяга майката на две деца д-р Мефтуне Шефкетова. \r\n                    \n                    \n                Тя е категорична, че медицината не винаги е всесилна и предупреждава, че бременността не бива да се отлага.\n\r\n\"Аз рядко си позволявам да показвам емоции, но когато се срещнах с д-р Шефкетова, се разплаках и я помолих да ми помогне. В отговор получих: \"Преслава, досега си се притеснявала ти, оттук нататък ще се притеснявам аз\", казва младата жена.\n\r\nМеждувременно тя тръгва на поход към чудото, заедно с други като нея - към храма \"Света Петка\". \r\nЗа светицата казват, че е покровителка на майчинството. Преслава споделя, че в църквата почувствала истинско облекчение. Д-р Шефкетова признава, че също вярва в чудеса и очаква скоро такова да се случи и на Преслава.", "date": "2018.10.28", "title": "Трудният път да си майка: Седем години безкрайни опити!"}
{"url": "https://www.dnes.bg/stranata/2018/10/28/smianata-na-vremeto-diskomfort-ot-3-do-5-dni.391851", "text": "Дискомфортът от смяната на часовото време ще продължи от 3 до 5 дни, коментира психиатърът д-р Веселин Герев, цитиран от \"Фокус\", по повод връщането на стрелките на часовника с час назад и преминаването към зимно часово време.\n\r\nСпоред него първите дни след преместването на стрелките на часовника ще се събуждаме с час по-рано и съответно ще правим всички с час по-късно, защото организмът все още е настроен на старото часово време.\r\nВеселин Герев обяснява още, че човек трудно свиква с промяната, защото се събужда по-светло, а ще се прибира по тъмно, докато досега е било обратното.\r\nТой добави, че смяната на времето се отразява не само на хората, но и на животните.\r\n ", "date": "2018.10.28", "title": "Смяната на времето: Дискомфорт от 3 до 5 дни"}
{"url": "https://www.dnes.bg/notifikacii/2018/10/28/papa-francisk-nie-decata-sme-mrysni-no-ne-i-maikata.391850", "text": "Папа Франциск закри късно снощи продължилата три седмици среща на католическите епископи от целия свят с призив католиците да защитят църквата от \"опетняващи я\" обвинения, предаде ДПА.\r\nВ момента сме подложени на сериозни обвинения, каза Франциск, допълвайки, че това се е превърнало в преследване на църквата, предаде БТА.\r\nЦърквата не бива да бъде опетнявана. Ние, децата, сме мръсни, но не и майката, каза духовният глава при закриването на Синода на епископите.\r\nПапата свика църковните лидери, за да обсъдят как по-добре да отговорят на нуждите на младите хора и да им помагат да намират житейското си призвание. Синодът обаче бързо бе превзет от дебати по проблем, който е особено важен за младежите в много части на света - скандала около сексуалните посегателства от свещенослужители, зачитане на хомосексуалистите и правата на жените, отбелязва Асошиейтед прес.\r\n                \n                Проблемът за включването на жените бе особено актуален, предвид че само седем монахини бяха поканени да участват в срещата наред с 267 кардинали, епископи и свещеници. Никоя от тях обаче нямаше право да гласува по заключителния документ.\r\nПетиция, подписана в кулоарите на форума, настояваща високопоставените жени в религиозната общност да получат право на глас, събра близо 9000 подписа. В окончателния текст обаче отпадна споменаването на проблема за неравенството между половете при следващи синоди, което бе включено в проект за заключителния документ.\r\nЗапазен бе обаче силният език и една от редките преки препоръки в целия документ от 60 страници. \"Синодът препоръчва всеки да бъде осведомен за необходимостта от неизбежна промяна\", посочват духовните лидери. Документът препоръчва по-силно присъствие на жените в църковните структури на всички равнища, включително на отговорни позиции, макар свещеническото призвание да остава запазено за мъжете.\r\nПараграфите, посветени на ролята на жените в църквата, бяха сред най-спорните при окончателното гласуване снощи.\r\nПълният текст обаче остана само с параграф, споменаващ хомосексуалността и сексуалните наклонности, макар в работен документ да бе включен акронимът ЛГБТ (лесбийки, гейове, бисексуални и транссексуални).\r\nОтносно хомосексуалистите се посочва, че \"Бог обича всички хора, както и църквата\". Никой не бива да бъде дискриминиран заради сексуалността си, допълва документът.\r\nПо темата за сексуалните посегателства епископите не стигнаха до директно единно извинение за десетилетията на сексуални злоупотреби с малолетни и прикриването им от висшестоящи. Макар тази част от документа да е озаглавена \"Търсене на прошка\" текстът споменава само, че никакво разкаяние не може да излекува травмата, причинена на жертвите.\r\nПапата е поставен под засилващ се натиск да вземе решителни мерки по проблема със сексуалните злоупотреби, извършвани от духовници, след поредица скандали в Чили, Австралия, Европа и САЩ, припомня ДПА.\r\nСамият Франциск се сблъска с безпрецедентен призив да подаде оставка от страна на архиепископ Карло Мария Вигано, който го обвинява, че е предпазил от наказание бивш кардинал, заподозрян в сексуални посегателства.\r\nСинодът на епископите е съвещателен орган към папата и обикновено се свиква на всеки три години.", "date": "2018.10.28", "title": "Папа Франциск: Ние, децата, сме мръсни, но не и майката!"}
{"url": "https://www.dnes.bg/obshtestvo/2018/10/28/bitata-advokatka-koito-posiaga-e-vyzpitan-sred-nasilie.391853", "text": "Столичният адвокат Валентина Каменарска коментира нападението над нея. Неин клиент я пребива и се опитва да я изнасили в собствената й кантора.\n\n\n\n\r\nМъжът вече е арестуван. По спомените й я занесъл на ръце в тоалетната на кантората, затворил вратата, блъснал жената на пода и започнал да я удря и души. Всеки път, когато тя успявала да вика за помощ, ударите ставали все по-силни.\n\r\nТормозът продължил повече от час. През цялото това време нападателят заплашвал Валентина, че ще я изнасили, но така и не успял да се възбуди. Тя си обяснява това с факта, че непрекъснато го разсейвала като му говорела.  \n\r\nПо време на побоя на вратата на кантората се позвънило цели два пъти. Никой обаче не повикал полиция.\r\n                    \n                    \n                При последващите разпити живеещите в кооперацията, в която се намира кантората, заявили, че не са чули виковете и писъците на жената.\r\nВследствие на побоя, тя има наранявания по цялото тяло. Апелира към всички жени, които са жертва на насилие, включително и домашно, да не си мълчат и да потърсят помощ.\r\n\"Мъжете, които посягат, са възпитавани в среда на насилие. Жената пък е поставена в такава ситуация, че мъжете си мислят, че могат да правят такива неща с нея\", коментира Валентина пред Нова тв.\r\nСпоред нея потърпевшите си мълчат и търпят, защото са възпитани, че да си жертва е срамно.", "date": "2018.10.28", "title": "Битата адвокатка: Който посяга, е възпитан сред насилие!"}
{"url": "https://www.dnes.bg/politika/2018/10/28/borisov-biudjet-2019-sred-nai-ambicioznite-ot-prehoda.391862", "text": "\r\nБюджетът за 2019 г. е един от най-амбициозните бюджети, които са правени от началото на прехода. Това каза премиерът Бойко Борисов в началото на днешното извънредно заседание на Министерския съвет, на което правителството ще разгледа проектите на бюджетни закони за 2019 г. \n\n\n\r\nПо думите му бюджетът е направен така, че да отговоря на предизборните обещания и програмата, която имат ГЕРБ и Обединените патриоти. Той припомни, че когато е било договаряно създаването на правителството е бил поет ангажимент брутният вътрешен продукт /БВП/ до края на мандата да достигне до нивото от 110 млрд. лв.. Още тази година разчетите за 2019 г. са показали, че той ще бъде 116 млрд. лв., а до края на мандата - на 133 млрд. лв., посочи Борисов, цитиран от БТА.\r\n                    \n                    \n                Безработицата е 4,8 процента. Външният дълг е рекордно нисък - третият най-нисък в Европейския съюз, като през 2018 г. е 22,5 процента от БВП, а разчетите са той да стане на 17,7 в края мандата, изтъкна премиерът.\r\nМинималната работна заплата се увеличава по график и тя ще бъде 560 лв., а през 2021 г. ще се повиши на 650 лв. Благодарение на по-добрата събираемост, както и на добрата работа в борбата с контрабандата и спирането на източването на ДДС - с близо 5 млрд. лв. повече са приходите в бюджета и затова в новия бюджет има ръст навсякъде, пресметна Борисов.\r\nПремиерът добави, че от догодина доходите на заетите в бюджетната сфера, включително полицаи, съдебна охрана, военни и всички останали, ще се повишат с 10 процента, докато на учителите - с 20 процента. Освен това са отделени и средства за ремонт на голяма част от училищата и детските градини. За здравеопазване се отделят повече от 500 млн. лв. Помощите за отопление, заради по-високите цени на горивата, се увеличават с 50 процента. Ангажиментът към хората с увреждания също ще бъде изпълнен и се отделят 150 млн. лв., информира още Борисов.\r\n\"Изпълняваме и ангажиментите си към НАТО. Изпълняваме приетия национален план за повишаване на разходите за отбрана до 2 процента от БВП - до 2024 г.\", коментира още министър-председателят. За 2019 г. разходите за отбрана ще бъдат в размер на 1,58 на сто от БВП, което ще даде възможност да се подобрят отбранителните способности на въоръжение сили. Гарантирани са средства за трите проекта на армията, добави Борисов.\r\nВ бюджета за следващата година са отделени и приоритетно средства за ремонт на уличната мрежа и общинските пътища. Над 500 млн. лв. повече ще бъдат средствата за общините - предимно за Северна България, като ръстът на изравнителната субсидия за Северозападна България е над 114 процента, посочи още Бойко Борисов.\r\n\"Държавата не е била никога в по-добра кондиция от сега\", изтъкна Борисов и добави, че не може да изброи абсолютно всички сфери, в които се отделят повече средства.", "date": "2018.10.28", "title": "Борисов: Бюджет 2019 - сред най-амбициозните от прехода"}
{"url": "https://www.dnes.bg/notifikacii/2018/10/28/6-neshta-na-koito-iaponcite-dyljat-dobroto-si-zdrave.391764", "text": "Японците са известни със своето дълголетие и с красивия начин, по който остаряват, особено японките. Тайната им се крие в следването на вековни традиции, свързани с начина им на живот, храната и различни практики, които се грижат за тялото и духа.\r\nТехните принципи за здравословен начин на живот са лесни за спазване, дори от нас европейците, които сме свикнали да си угаждаме с любими и не толкова полезни храни, които забравяме да релаксираме, медитираме, забравяме за своята полезна чаша зелен чай.\r\nКак да подобрите общото си здравословно състояние, вижте в следващите редове.\r\n\r\nЯпонците традиционно не ядат хляб. Вместо това те сервират ориз на всяко хранене, който е приготвен на пара. Ако спазвате здравословен режим на хранене и искате да изключите от менюто си бялото брашно и хляба като цяло, добавете ориз. Особено полезни са жасминовият, кафявият, черният и червеният. Също така, десертите на японците не съдържат захар, а най-често се подслаждат със стевия.\r\n                \n                \r\nОсвен под формата на суши, японците са намерили и други начини да консумират тази суперхрана, забавяща процесите на стареене. Със своя широк спектър от минерали, витамини от групата В, противовъзпалителни агенти, морските водорасли често се добавят и към супите.\r\nНа азиатските пазари се предлага голямо разнообразие от тях, а хубавото е, че вече и у нас може да се намери тази суперхрана. В допълнение, японките прилагат върху кожата си и кремове, съдържащи морски водорасли, за да забавят появата на бръчки.\r\n", "date": "2018.10.28", "title": "6 неща, на които японците дължат доброто си здраве "}
{"url": "https://www.dnes.bg/eu/2018/10/28/vtori-referendum-za-brexit-nad-milion-s-peticiia.391854", "text": "Над един милион души са подписали петиция за провеждане във Великобритания на втори референдум за Brexit, съобщи \"Индипендънт\", който е инициатор на петицията, предаде ТАСС.\n\n\r\n\"През 2016 г. хората изразиха мнението си дали да останем в ЕС или да го напуснем. Сега, когато фактите се изясниха, дойде време хората да кажат решаващата дума по самото споразумение, докато не е станало твърде късно\", се посочва в петицията, която бе пусната на сайта change.org преди три месеца, пише БТА.\r\nВ момента основният проблем в преговорите за излизане на Великобритания от ЕС е режимът на контрол по границата между Ирландия, която остава членка на блока, и Северна Ирландия, която е част от Обединеното кралство", "date": "2018.10.28", "title": "Втори референдум за Brexit: Над милион с петиция!"}
{"url": "https://www.dnes.bg/za-da-se-razbirame/2018/10/28/kakvo-ne-triabva-da-kazvate-na-chovek-s-nadnormeno-teglo.391765", "text": "Проблемът със затлъстяването и наднорменото тегло при възрастните се е увеличил двойно спрямо данните от 1980 година, показват много изследвания в областта. И е много вероятно вие самите да имате близък човек в семейството или добър приятел, който изпитва дискомфорта на наднорменото тегло.\r\nКолкото и да сте близки обаче с въпросния човек, все пак е важно да запазите чувствителност и да внимавате в избора си на думи, когато се опитвате да го мотивирате да промени начина си на живот и да отслабне. Макар и водени от благородни мотиви, да искате да стимулирате приятеля/приятелката си да отслабне, имайте предвид, че неподходящите думи и изрази могат да доведат точно до обратната реакция – да обидят и демотивират човека отсреща.\r\n                    \n                    \n                Затова приготвихме кратък списък с най-често казваните въпроси и реплики, които е добре да се избягват именно поради своето негативно и дори обидно въздействие.\r\n\r\nТози въпрос издава, че вие не одобрявате външния вид на човека, с когото разговаряте. Но дали осъзнавате, че по този начин го обиждате и той усеща вашето негативно отношение. Сякаш за вас е по-важна визията, отколкото общуването с този човек. Дори и да задавате въпроса от загриженост за вашия близък, има други по-деликатни начини да разберете за намеренията му. Този въпрос само би го обидил и дори разгневил.\r\n\r\nИзричайки този въпрос, звучите сякаш сте полицай по храненето, който всеки момент ще извади палката и ще перне нарушителя по ръката, държаща огромен, мазен бургер. Недейте. Подобен въпрос би обидил всеки човек. Дори и да не одобрявате хранителните навици на приятелите и близките си, не ги обиждайте с подобни въпроси, а намерете друг начин да ги стимулирате да променят начина си на живот.\r\n", "date": "2018.10.28", "title": "Какво не трябва да казвате на човек с наднормено тегло"}
{"url": "https://www.dnes.bg/stranata/2018/10/28/do-2030-g-bylgariia-se-prevryshta-v-demografska-pustinia.391860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо 2030-та година 60 на сто от територията на България ще се превърне в така наречената \"демографска пустиня\".\r\nПочти половината българи ще живеят в София, Пловдив, Варна, Бургас, Русе и Стара Загора.\r\nМалко под 900 населени места ще изчезнат от картата на България в следващите 12 години. Това показва изследване, изготвено по поръчка на фондация \"Фридрих Еберт\" от учени от БАН и Софийски университет, предаде .\r\nДанните на имотния пазар са още по-стряскащи – сделки за продажба на жилища се извършват на практика само в четири града - София, Варна, Пловдив и Бургас. А общо броят на покупко-продажбите за първите девет месеца на годината у нас е малко под 150 хиляди.\r\n ", "date": "2018.10.28", "title": "До 2030 г.: България се превръща в \"демографска пустиня\""}
{"url": "https://www.dnes.bg/notifikacii/2018/10/28/proverka-i-150-m-brakonierski-mreji-v-iastrebino.391855", "text": "От водите на язовир \"Ястребино\" са извадени 150 метра бракониерски мрежи. Акцията е била рутинна в нощта срещу събота, съобщи за БТА ръководителят на доброволците от Централната рибноопазваща организация - клон Ястребино, Шенол Хасанов.\r\nДоброволците извършват обход на водоема, като край стената откриват мрежите - три броя. Уловената в тях риба от вида бяла и каракуда е върната във водата. Екипът е сигнализирал полицията и служителите на ИАРА в Търговище. Мрежите са нарязани, обясни Хасанов.\r\nПо думите му доброволците засилват акциите си по различни язовири в областта, тъй като е приключил активният сезон на любителите - рибари. \"Досега ограничавахме обходите, за да не пречим на рибарите\", допълни той.\r\nДо средата на следващия месец доброволците от ЦРОО ще извършват зарибяване на водоема. Средствата за зарибителния материал са събрани от дарителска акция.", "date": "2018.10.28", "title": "Проверка и... 150 м бракониерски мрежи в \"Ястребино\""}
{"url": "https://www.dnes.bg/sofia/2018/10/28/chasti-ot-sofiia-ostavat-bez-voda-na-29-oktomvri.391863", "text": "На 29 октомври 2018 г. (понеделник), във връзка с монтаж на водомер в резервоар \"Мало Бучино\" с. Мало Бучино , се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: Гр. Банкя, кв. \"Вердикал\", в.з. \"Банкя\", кв. \"Свети Стефан\", кв. \"Изгрев\", с. Иваняне, в.з.\" Иваняне\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: гр. Банкя, бул. \"Варна\" ъгъла с ул. \"Стара планина\"; с. Иваняне на площада.\n\r\nНа 29 октомври 2018 г. (понеделник), във връзка с подмяна на спирателни кранове на резервоар  \"Бояна\" , се налага спиране на водоподаването от 09:30 до 21:30 часа на клиентите на \"Софийска вода”, живеещи в района на: кв. \"Бояна\" - ул. \"Радецки\", ул. \"Кумата\",  ул. \"Севастократор Калоян\", ул. \"Скакавица\", ул. \"Герганица\", ул. \"Васил Чекеларов\", ул. \"Балканска война\", ул. \"Саша Попов\", ул. \"Панорамен път\", ул. \"Проф. Н. Державин\", ул. \"Елша\", ул. \"Явор\", ул. \"Горска теменуга\", ул. \"Калинка\", ул. \"Акад. Михаил Арнаудов\", ул. \"Витошки бор\", бул. \"Цар Борис III\", ул. \"Синята скала\", ул. \"Морени\", ул. \"Планинец\", ул. \"Прохлада\", ул. \"Маринковица\", бул. \"Александър С. Пушкин\", ул. \"Симеон Радев\", ул. \"Габровница\", ул. \"Околовръстен път\", ул. \"Даскал Стоян Попандреев\", ул. \"Радецки\" ул. \"Синята скала\" от бул. \"Цар Борис III\" до ул. \"Акад. Михаил Арнаудов\", ул. \"Десислава\" от ул. \"Църковна\" до ул. \"Герганица\", \r\nкв. \"Княжево - ж.п. линия  София - Перник,ул. \"Дъбрава\", ул. \"Дивна\" ул. \"Княжевска\", ул. \"Кореняците\", ул. \"Звездица\", ул. \"Войводина могила\", ул. \"Люлински път\", бул. \"Цар Борис III\", ул. \"Кавак\", ул. \"Войнягово\", ул. \"Петко войвода\", \r\nв.з. \"Килиите\" - ул. \"Акад. Михаил Арнаудов\", ул. \"721\",  ул. \"722\", ул. \"601\", ул. \"10-ти километър\", бул. \"Цар Борис III\" до бензиностанция OMV, \r\nкв. Горна баня – ж.п. линията София-Перник, ул. \"Ехо\", ул. \"Извора\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул.\"Лотос\", ул. \"Гръсниче\", ул. \"Урал\", ул. \"Градище\", ул. \"Синьото езеро\", ул. \"Дон\", ул. \"Подлозище\", м. \"Подлозище\",  ж.п.. линията София - Перник, ул. \"Валозите\"\n                    \n                    \n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: кв. \"Бояна\" – бул. \"Александър Пушкин\" ъгъла с ул. \"Резньовете\"; ул. \"Проф. Иван Державин\" пред 4-то помощно училище; кв. \"Княжево\" – ул. \"Буря\" ъгъла с ул. \"Стефан Пешев\"; кв. \"Горна баня\" – ул. \"Урал\" пред църквата.\n\r\nНа 29 октомври 2018 г. (понеделник), във връзка с изпълнение на инвестиционен проект за реконструкция на уличен водопровод на ул. \"Суходолска\" кв. \"Факултета\" , се налага спиране на водоподаването от 10:00  до 22:00 часа на клиентите на \"Софийска вода”, живеещи в района на: Парк \"Западен парк\", ул. \"Западна\", ул. \"Кубан\", ул. \"Доростол\", ул. \"Иван Гарванов\", ул. 349, ул. 305, ул. 306, ул. 315, ул. 322, жп линията\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Възкресение\" до 75 ОУ.\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на \"Софийска вода” живеещи в района ще почувстват значително подобреното качество на предоставяните услуги.\r\nНа 29 октомври 2018 г. (понеделник), във връзка с подмяна на пожарен хидрант пред бл. 40 жк. \"Красна поляна\" 2 , се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: ул. \"Сирма войвода\", ул. \"Спас Вацов\", ул. \"Атанас Кирчев\", бул. \"Никола Мушанов\", бл. 40 и бл. 41.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Атанас Кирчев\" зад бл. 42.\r\nНа 29 октомври 2018 г. (понеделник), във връзка с реконструкция на уличен водопровод на ул. \"Христо Ботев\" кв. \"Гниляне\" , се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Спортист\", ул. \"Тополите\", ул. \"Пенчо Славейков\", ул. \"Христо Ботев\", ул. \"Герой\", ул. \"Враня\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Христо Ботев\" ъгъла с ул. \"Враня\".\r\nНа 29 октомври 2018 г. (понеделник), във връзка с подмяна на сградно водопроводно отклонение на бул. \"Възкресение\" жк. \"Разсадника – Коньовица\" , се налага спиране на водоподаването от 10:00 до 16:00 часа на клиентите на \"Софийска вода”, живеещи в района на: бул. \"Възкресение\" , ул. \"Трънски майстор\", бул. \"Вардар\", ул. \"Тома Никлев\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: бул. \"Възкресение\" ъгъла с ул. \"Трънски майстор\".\n\r\nНа 29 октомври 2018 г. (понеделник), във връзка с изграждане на сградно водопроводно отклонение на ул. \"Мелодия\" кв. \"Орландовци\" , се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: по ул. \"Мелодия\" от ул. \"Кирил Пърличев\" до ул. \"Тайга\"; по ул. \"Петър Борисов Величков\" от ул. \"Нешо Бончев\" до ул. \"Гено Киров\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: ул. \"Кирил Пърличев\" ъгъла с ул. \"Мелодия\"; ул. \"Петър Борисов Величков\" ъгъла с ул. \"Гено Киров\" .\n\r\nНа 29 октомври 2018 г. (понеделник), във връзка с монтаж на пожарен кран пред бл. 21 жк. \"Свобода\", се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: Бл. 21, бл. 40 ресторант \"Чанове\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: пред ресторант \"Чанове\".\r\nНа 29 октомври 2018 г. (понеделник), във връзка с монтаж на спирателен кран на ул. \"Петър Панайотов\" Промишлена зона \"Илиянци\" , се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Петър Панайотов\" от Пожарната до Яѝцекоп и бл. 10А.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: до бл. 10.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.10.28", "title": "Части от София остават без вода на 29 октомври"}
{"url": "https://www.dnes.bg/stranata/2018/10/28/rekord-v-silistra-temperaturata-stigna-29-3-gradusa.391864", "text": "Максимална температура 29.3 градуса е измерена в Силистра днес, съобщиха от Метеорологичната обсерватория в Силистра. \r\nСпоред специалистите това е температурен рекорд за датата 28 октомври. \r\nОт 70 години насам на тази дата е било най-топло през 1948 година - 28.5 градуса.", "date": "2018.10.28", "title": "Рекорд в Силистра! Температурата стигна 29.3 градуса"}
{"url": "https://www.dnes.bg/politika/2018/10/28/kabinetyt-odobri-trite-biudjetni-zakona-za-2019-g.391865", "text": "Правителството одобри трите бюджетни закона за следващата година - Законът за държавния бюджет и тригодишната бюджетна прогноза, която представлява мотивите към годишния закон за държавния бюджет за следващата година, както и бюджетите за Националната здравноосигурителна каса /НЗОК/ и на Държавното обществено осигуряване. Това съобщи министърът на финансите Владислав Горанов на брифинг в Министерския съвет след днешното извънредно заседание на правителството, на което кабинетът разгледа проектите на бюджетни закони за 2019 г. \n\n\n\r\nПо думите му консолидираната фискална програма ще бъде входирана в понеделник в Народното събрание.\n                    \n                    \n                \r\nФинансовият министър благодари на колегите си от правителството, защото фискалната рамка за следващата година продължава да следва приоритетите, които са били разчертани още в предизборната кампания - най-вече инвестиции в образованието и човешките ресурси. Спазва се и планът за одобрение за увеличаване на разходите за отбрана, за да могат те да достигнат през 2024 г. до 2 процента от брутния вътрешен продукт /БВП/.\n\r\nСтратегията за консолидация на държавния бюджет, след кризата от 2014 г. е почти към своя край, допълни Горанов. Той добави, че през следващата година се предвижда минимален дефицит в размер на 0,5 процента от прогнозирания БВП. \"Добрият цикъл на икономиката позволява един доста по-голям бюджет, както по отношение на приходите, така и по отношение на разходите\", коментира финансовият министър, цитиран от БТА. Освен известните параметри, свързани с политиката по доходите в бюджетната сфера и стратегията за удвояване на заплатите спрямо 2017 г. на педагогическия персонал, са решени и доста други въпроси на отделните бюджетни сектори и системи, изтъкна Владислав Горанов.\n\r\nПрогнозите са БВП да нарасне следващата година на 3,7 процента и малко по-нисък - 3,5 процента, за периода до 2021 г. В момента България е сред държавите с най-нисък дълг, като очакванията са нивото на държавния дълг в края на 2021 г. да бъде под 17 процента.\n\r\nСпоред министъра на труда и социалната политика Бисер Петков проектът на бюджета на Държавното обществено осигуряване /ДОО/ за 2019 г. гарантира финансовата устойчивост на осигурителната система чрез намаляване на дела на финансирането от държавния бюджет, респективно чрез увеличаване на приходите от осигурителните вноски. Това се постига благодарение на заложения по-висок ръст на средния осигурителен доход за следващата година и заради увеличението на размера на осигурителния доход, върху който ще се осигуряват самоосигуряващите се лица, земеделските производители и тютюнопроизводителите, както и в резултат на увеличаването на максималния осигурителен доход.\n\r\nБюджетът на ДОО за следващата година гарантира адекватността на всички осигурителни плащания. По отношение на пенсиите е предвидено увеличаване на всички пенсии, отпуснати до края на тази година, с 5,7 процента от 1 юли 2019 г. Тогава ще увеличи и максималният размер на изплащаните пенсии от 910 лв. на 1200 лв. Предвиден е номинален ръст на средната пенсия с 6,2 процента, посочи Бисер Петков. Всичко това се постига основно с нарастване на приходите от осигурителни вноски - повече от 955 млн. лв. са планирани да постъпят в бюджета, които осигуряват покриване на по-високите разходи в бюджета за следващата година, без да увеличават дефицита.\n\r\nМинистърът на здравеопазването Кирил Ананиев посочи, че през следващата година разходите за здравеопазване ще достигнат 5 257 200 000 лв., което представлява 4,5 процента на БВП. \"Това е първата година, когато бюджетът за здравеопазване надхвърля 5 млрд. лв.\", изтъкна министър Ананиев и допълни, че в сравнение с разходите през 2018 г. те нарастват с 547 млн. лв. \n\r\nОт тези 547 млн. лв. ръстът на разходите в НЗОК е 490 млн. лв. По този начин през следващата година е осигурена устойчивост, стабилност и предвидимост в развитието на общественото здраве и здравното осигуряване, изтъкна министър Ананиев. \n\r\nТой информира още, че е наблегнато на дейности, които са изключително важни в извънболничната и болничната помощ. Това са профилактика и превенцията. Също така се подобрява финансирането на редица програми, свързани с детското и майчиното здравеопазване, както и за хората с репродуктивни проблеми. Въвеждат се елементи от електронното здравеопазване и областта на контрола. \n\r\n\"Т.е. наблягаме върху ефективността и качеството на лечебната дейност и проследяването на резултатите от тази дейност\", допълни Кирил Ананиев. \n\r\nПо отношение на бюджета на НЗОК той каза, че приходите и трансферите възлизат на 4 300 000 000 лв. а разходите и трансферите на 4 350 000 000 лв. Здравният министър изтъкна, че във всички здравно-осигурителни плащания има увеличение с конкретни дейности и резултати, които се очакват и през следващата година ще има много по-сериозна устойчивост и ефективност във функционирането на здравната система.", "date": "2018.10.28", "title": "Кабинетът одобри трите бюджетни закона за 2019 г."}
{"url": "https://www.dnes.bg/stranata/2018/10/28/mladeji-zagubiha-jivota-si-na-pytia-prichinata-konski-vpriag.391859", "text": "Двама души загинаха при тежка катастрофа на пътя Стара Загора-Казанлък. Инцидентът се е случил на прав участък. Лек автомобил Голф се е завъртял и се ударил челно в Мерцедес, предаде .\r\nСигнал за инцидента е подаден в  19.15 часа в събота. Не са ясни причините, поради които голфът се завърта на правия участък и  навлиза в насрещното движение. Разследващите  проверяват и версията, че миг преди ПТП-то на пътя се била появила  несигнализирана ромска каруца и конският впряг е станал причина шофьорът  на голфа рязко да промени посоката на движението си, за да избегне  удар.\r\nЗаради високата скорост се завъртял на пътя. В същия момент връхлита идващ  от другата страна \"Мерцедес\" и удря голфа, застанал перпендикулярно на отсечката. При удара двамата пътници от голфа загиват. Те са момче на 22 и  момиче на 23 години от Казанлък.\r\n                    \n                    \n                Освен загиналите е пострадал и мъж, който е откаран в Старозагорската болница без опасност за живота. Заради катастрофата пътят Стара Загора -Казанлък остана затворен за няколко часа, а движението се отклоняваше през обходни маршрути.\n\r\nПътят Казанлък - Стара Загора се счита за един от най - опасните участъци в региона, където често стават тежки инциденти. По случая е образувано досъдебно производство. \r\n \r\nДвама  души загинаха при тежка катастрофа на пътя Стара Загора-Казанлък.  Инцидентът се е случил на прав участък. Лек автомобил Голф се е завъртял  и е удариля челно в Мерцедес.  \n\n\n", "date": "2018.10.28", "title": "Младежи загубиха живота си на пътя. Причината – конски впряг?"}
{"url": "https://www.dnes.bg/zvezdi/2018/10/28/sred-horata-megan-i-hari-sred-fenovete-na-igrite-inviktus.391830", "text": "\r\nПринц Хари и съпругата му Меган отказаха ВИП-ложите на Игрите \"Инвиктус\" в Сидни и седнаха сред феновете, за да наблюдават заключителната част от игрите преди церемонията по закриването им тази вечер, предаде ДПА.\r\nПо-късно към тях се присъединиха Дейвид Бекъм и съпругата му Виктория и заедно насърчаваха състезателите от трибуните, докато САЩ и Холандия играеха на финала на баскетболния турнир за хора в инвалидни колички. Игрите \"Инвиктус\" са учредени от принц Хари и в тях участват военнослужещи, които са били ранявани по време на мисия.\r\nХерцогът и херцогинята на Съсекс бяха закачили на реверите си червен мак, който в англосаксонските държави е символ на отдаване на почит към загиналите военнослужещи във военни конфликти, предаде БТА.\r\n                    \n                    \n                Двамата връчиха медалите на спечелилия американски отбор пред погледите на зрителите, изпълнили до краен предел стадиона. Всички белите за заключителната част на игрите бяха разпродадени.\r\nНа церемонията по връчването на наградите на Австралийското географско дружество принц Хари изрази безпокойство във връзка с опазването на околната среда с думите, че е тежко да се гледа как глобалното затопляне променя завинаги съкровищата на природата в Австралия.\r\nГастролът на Хари и Меган продължава в Нова Зеландия, където те ще са на тридневно посещение преди да се приберат в Лондон. Очаква се те да пристигнат днес там като това е последната спирка в тяхната 16-дневна обиколка в Южния Тихи океан, предаде Асошиейтед прес.\r\nПринц Хари и съпругата му Меган ще се срещнат с министър-председателката Джасинда Ардърн, ще се разходят в един от националните паркове, ще се срещнат с младежи, които се обучават в областта на киноиндустрията.\r\nДвойката ще пристигне със същия самолет, с който ще се върнат в страната си участниците в игрите \"Инвиктус\" в Сидни, основани от Хари през 2014 г. Игрите дават възможност на болни и ранени военнослужещи и ветерани възможността да се състезават в спортове като баскетбол с инвалидни колички.", "date": "2018.10.28", "title": "Сред хората: Меган и Хари сред феновете на Игрите \"Инвиктус\""}
{"url": "https://www.dnes.bg/top-novini/2018/10/28/kobrata-shampion-bylgarskiiat-boksior-vdigna-publikata-na-kraka.391836", "text": "Кубрат Пулев вдигна София на крака, след като победи един от най-големите таланти на британския бокс Хюи Фюри.\n\r\nБългаринът победи британеца по точки след 117:115, 118:110, 115:113, като той вече е официален претендент за световната титла от Международната боксова федерация, която в момента е в ръцете на Антъни Джошуа.\n\r\nТова бе и 26-и успех на българина от 27 мача. Пулев не бе играл официален мач от над година, но въпреки това изигра може би най-силния си двубой в кариерата си срещу силен противник.\n\r\nПоражението е второ за британеца, който преди това има и загуба от Джоузеф Паркър в битка за световната титла, която държеше австралиецът преди това.\n\r\nСрещата се игра пред препълнената \"Арена Армеец\", а българинът тотално доминираше над клетия британец с изключение на осмия рунд в който Хюи бе близо до това да изпрати нашенеца в нокдаун.\n                \n                \r\n\"Срещу Джошуа ще видите един друг Кубрат, а не този от тази вечер, защото имам много грешки, които трябва да чистя. Шоуто, което направихме, бе просто страхотно\", обяви Пулев след самия мач.\n\r\n\"Докарахме един много сериозен противник. Как се справих в осмия рунд? Имам здрава глава по принцип, а и опит също така\", добави още българинът и благодари многократно на страхотната родна публика.\r\n \r\nОще за спорт четете в \r\n ", "date": "2018.10.28", "title": "Кобрата – шампион! Българският боксьор вдигна публиката на крака"}
{"url": "https://www.dnes.bg/eu/2018/10/28/sled-gyrciia-silen-trus-razliulia-rumyniia-useti-se-i-u-nas.391839", "text": "Румънските власти съобщиха, че земетресение с магнитуд 5,8 е разлюляло Централна и Източна Румъния и е било почувствано също в Украйна, Молдова и България, предаде Асошиейтед прес.\n\r\nЗа момента няма данни за пострадали или за щети, предаде БТА. Според румънския Националния геофизичен институт трусът е регистриран в 3,38 часа и е продължил няколко секунди. Епицентърът е в района на Вранча, Източна Румъния. Земетресението е станало на дълбочина 150 км.\r\nСпоред ДПА, която се позовава на Геофизичния институт на САЩ, епицентърът е бил на 12 км югоизточно от село Командау, близо до град Брашов.", "date": "2018.10.28", "title": "След Гърция: Силен трус разлюля Румъния. Усети се и у нас"}
{"url": "https://www.dnes.bg/notifikacii/2018/10/28/pulev-za-pobedata-bylgarite-sme-silni-kogato-sme-zaedno.391842", "text": "\n \r\n\"Имам дебела глава и вярата ме задържа. Опитът беше важен, кондицията и  добрата тренировка. Работихме здраво тези три месеца и този труд се  отблагодари\", това каза Кубрат Пулев след победата си над британеца Хюи Фюри.\r\nБългаринът поведе с пълно съдийско единодушие в 12-рундов мач в тежка категория на гала-вечер на професионалния бокс в зала \"Арена Армеец\" в София.\r\nТримата арбитри край ринга дадоха предпочитания на Пулев със 117:111, 118:110 и 115:113 точки.\n\r\nС успеха 37-годишният българин стана официален претендент за световната титла във версия Международна боксова федерация (IBF), която в момента е притeжание на Антъни Джошуа (Великобритания), предаде БТА.\r\n                \n                В първия си мач след година и половина пауза Пулев започна силно и още във втория рунд след негов удар се отвори аркада под лявата вежда на Фюри.\r\nБългаринът продължи да контролира срещата, като едва в началото на осмия рунд Фюри успя да вкара няколко мощни десни крошета и за първи път в двубоя поразклати съперника, но българинът се измъкна от критичната ситуация и до края отново доминираше.\r\nТака Пулев записа 26-а победа (13 с нокаут) в 27-ия си мач като професионалист. 24-годишният Фюри допусна второ поражение в 23-ата си среща.\r\n\"Искам да благодаря на публиката. Тук са най-добрите фенове. Българите сме силни, когато сме заедно\", заяви на ринга веднага след мача Кубрат Пулев под бурните овации от залата.\r\n\"Фюри е добър противник, много труден за уцелване, защото е доста крив и неудобен. Но както виждате, учим ги младите и няма как. Той е бърз, беше трудно да намеря пътя, но въпреки всичко го надиграх. Имах много повече точни попадения, той се предаде. Стана невиждано шоу, красива гала. Такъв противник в тежка категория досега не беше идвал в България\", допълни българинът.\r\nПулев коментира и критичната ситуация в осмия рунд, когато за единствен път в мача Фюри успя да го разклати.\r\nБългаринът сега очаква мача за световната титла на IBF срещу Джошуа, срещу когото очаква да изчисти грешките и да излезе още по-силен на ринга.\r\n ", "date": "2018.10.28", "title": "Пулев за победата: Българите сме силни, когато сме заедно!"}
{"url": "https://www.dnes.bg/usa/2018/10/28/strelecyt-ot-pitsbyrg-moje-da-poluchi-smyrtno-nakazanie.391840", "text": "На мъжа, застрелял вчера 11 души в синагога американския град Питсбърг, е повдигнато обвинение от 29 пункта за федерални престъпления, предаде Франс прес, като се позова на официално комюнике.\r\nФедерални прокурори обвиниха стрелеца в насилие и престъпления с огнестрелно оръжие, а също в нарушаване на американските закони за гражданските права, посочва Ройтерс.\n\r\n\"Действията на Робърт Бауърс са проява на възможно най-голямото зло в човешката природа. Съсредоточили сме всички ресурси на моята служба върху разследването и съдебните действия на това федерално престъпление от омраза\", каза пред репортери главният прокурор за района на Западна Пенсилвания (където се намира Питсбърг) Скот Брейди, предаде БТА.\r\n                    \n                    \n                По-рано министърът на правосъдието и главен прокурор Джеф Сешънс посочи в изявление, че министерството му ще повдигне срещу стрелеца обвинения в престъпления от омраза и други престъпления, които може да доведат до смъртно наказание. \"Омразата и насилието на религиозна основа нямат място в нашето общество\", заяви Сешънс.\r\nПрезидентът Доналд Тръмп нареди знамената на федералните здания в Съединените щати да бъдат наполовина спуснати и да останат така до 31 октомври в знака на почит към паметта на жертвите на стрелбата. Президентът даде това нареждане малко след като се върна във Вашингтон от предизборни прояви в Индиана и Илинойс. Пред журналисти малко по-рано през деня той каза, че ще замине за Питсбърг, но не съобщи подробности.\r\nПрез целия ден Тръмп изразяваше състрадание и болка, призоваваше за правосъдие и заклеймяваше омразата, докато постоянно се информираше за ситуацията. Той обаче не отмени участието си в предизборни прояви, заявявайки, че това би направило хора с болни мозъци важни.\r\nРелигиозни и други лидери от САЩ и света осъдиха нападението в синагогата. Бившият президент Барак Обама, израелският премиер Бенямин Нетаняху, Европейският съюз, германският канцлер Ангела Меркел, френският президент Еманюел Макрон и много други изказаха съболезнования на близките на убитите и съчувствие към ранените, и осъдиха категорично проявите на антисемитизъм, расизъм и жестокост.\r\nСпециалният агент от ФБР Боб Джонс, който ръководи разследването, каза, че това, което е видял на местопрестъплението в Питсбърг, е най-потресаващата картина за 22-те му години стаж в службата.\r\nОсвен 11-те убити при нападението са ранени шестима души, в това число четирима полицаи. Трима полицаи са били простреляни, а един е пострадал от шрапнел, казаха властите. Двама от ранените са в критично състояние.", "date": "2018.10.28", "title": "Стрелецът от Питсбърг може да получи смъртно наказание"}
{"url": "https://www.dnes.bg/index/2018/10/28/golemiiat-kaloianchev-v-spomenite-na-sina-mu-ivailo.391739", "text": "Родоначалникът на съвременната театрална школа в България Николай Масалитинов казва за Георги Калоянчев: \"Той може да изиграе и мъже, и жени, и бабички, той всичко може!\"\r\nНезависимо, че в последните си дни Калата, както го наричаха всички, се чувстваше позабравен, като повечето ни големи актьори, ние помним този невероятен исполин на българския театър и кино, този Големанов, този Ганьо Балкански, този Остап Бендер, този Швейк, който изпълваше сцената с присъствието си.\r\nТази неделя в семейното предаване на телевизия  \"Фамилно\" гостува Ивайло Калоянчев, с него ще си говорим за легендарния му баща, за тежестта и честта да носиш фамилията Калоянчев.\r\nПредаването започва в 10&30 ч. по телевизия Bulgaria ON AIR.", "date": "2018.10.28", "title": "Големият Калоянчев в спомените на сина му Ивайло "}
{"url": "https://www.dnes.bg/stranata/2018/10/28/smyrt-na-rila-otkriha-zaginal-turist.391838", "text": "Поредна смърт в планината. В Рила бе открито тяло на загинал турист. \r\nСедем спасители от Дупница потеглиха към мястото на инцидента,  локализираха мястото и поемат обратно, предаде zadupnica.com.\r\n54-годишен мъж е умрял, като  първоначалната информация е, че смъртта му е от инфаркт. \r\nГрупата с него е тръгнала  обратно, заради ниските температури, силния вятър и е оставила  доскорошния си приятел, без да дочака спасителите и се включи в  пренасянето на тялото.\r\nТеренът е изключително тежък, като акцията се очаква да приключи днес в ранните часове.", "date": "2018.10.28", "title": "Смърт на Рила, откриха загинал турист"}
{"url": "https://www.dnes.bg/snimka-na-denia/2018/10/28/cigansko-liato-i-v-nedelia-temperaturite-do-26-c.391829", "text": "И днес ще бъде слънчево време. По-значителни увеличения на облачността ще има над крайните южни райони, но ще е почти без валежи. Ще продължи да духа до умерен, в югоизточните райони и планините - временно силен юг-югозападен вятър. Ще се задържи топло за края на октомври: минималните температури в повечето места ще са между 5 и 10 градуса, максималните - между 21 и 26 градуса, сочи  на синоптиците от НИМХ.\r\nНад Черноморието ще е предимно слънчево с временни увеличения на облачността. Ще духа умерен юг-югозападен вятър. Максимални температури на въздуха 21-23 градуса. Температурата на морската вода е около 17 градуса. Вълнението на морето ще бъде 2-3 бала.\r\n                \n                Над планините ще бъде предимно слънчево. Значителна ще е облачността над масивите в крайните южни райони и на отделни места там слабо ще превали. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 17 градуса, на 2000 метра - около 10 градуса.\r\nАтмосферното налягане ще се повишава и вече ще е по-високо от средното за месеца.\r\nВ понеделник над Западна България ще има разкъсана облачност, предимно висока и средна, а над Източна преди обяд на места ще има ниска облачност. Ще продължи да духа югозападен вятър, слаб до умерен, в Източна България по-късно през деня - и временно силен.\r\nЩе остане топло, с максимални температури, достигащи на места 26-27 градуса, минималните в повечето места ще са между 10 и 15 градуса. През нощта срещу вторник и във вторник на отделни места ще превали слаб дъжд, но впоследствие облачността ще намалее. Вятърът ще остане югозападен, към края на деня ще отслабне и ще се ориентира от северозапад", "date": "2018.10.28", "title": "Циганско лято и в неделя. Температурите до 26°C"}
{"url": "https://www.dnes.bg/stranata/2018/10/28/vyrnahme-strelkite-s-chas-nazad-dali-smianata-shte-e-za-posledno.391841", "text": "Точно в 4 часа тази нощ върнахме стрелките на часовниците с час назад. Вече преминахме към зимното, или астрономическото часово време. То ще  продължи до последната неделя на март следващата година.\r\nТова ще е една  от последните смени на времето, след като през септември Европейската комисия  предложи да се отмени смяната на времето. \r\nНовата директива трябва да  влезе в сила на 1 април 2019 г. Това означава, че държавите от ЕС ще  преустановят смяната на времето ден по-рано – на 31 март, когато за  последно ще се въведе лятното часово време.\n\n\n\r\nВ случай че съответната  държава е решила да остане на стандартното зимно време, тя може да  направи последна промяна на 27 октомври 2019 г.\r\n                    \n                    \n                В повечето допитвания у  нас надделява мнението, че трябва да сме постоянно на лятно часово  време.\r\nСмяната на времето оказва отрицателно влияние върху организма, категорични са медици. \r\nСпоред проучване на германски учени, осъществено в средата на 2018 г., връщането на стрелките назад ни дава с час повече дневна светлина, но ни отнема много повече. Резултатите, цитирани от ABCNews показват, че биологичният часовник на човек все по-трудно се адаптира към рязката промяна.\n\r\n\"Това е просто една от онези човешки приумици, при които си мислиш, че можеш да правиш каквото си поискаш, стига да имаш дисциплина. Забравяме, че биологичният часовник е древен колкото самите живи организми и не може да бъде подлъган просто така\", коментира Тил Рьоненбърг от университета \"Лудвиг Максимилиан\" в Мюнхен.\n\r\nГерманските учени и много лекари у нас и по света са на мнение, че смяната на зимното с лятно часово време е силен стрес за тялото. Той може да доведе до дисбаланс – както физически, така и психически. В повечето случаи се получава разминаване между ритъма на организма и този на часовото време. Затова не се учудвайте, ако от новата седмица се прозявате повече, усещате отпадналост и главоболие, дезориентирани сте и нямате настроение за нищо.", "date": "2018.10.28", "title": "Върнахме стрелките с час назад. Дали смяната ще е за последно?"}
{"url": "https://www.dnes.bg/index/2018/10/28/receptata-dnes-shokoladov-chiizkeik-s-izvara.391741", "text": "Това е една от онези рецепти, които се приготвят бързо, не изискват много продукти и време, а резултатът е повече от впечатляващ.\r\nНеобходими продукти:\r\n200 гр. чаени бисквити\r\n125 гр. краве масло\r\n150 гр. черен шоколад\r\n4 с.л. захар\r\n1 с.л. какао на прах\r\nванилия\r\n750 гр. нискомаслена извара\r\n500 мл. течна сладкарска сметана\r\n1 пакетче желатин\r\nЕто как се прави и рецептата в ", "date": "2018.10.28", "title": "Рецептата Dnes: Шоколадов чийзкейк с извара"}
{"url": "https://www.dnes.bg/stranata/2018/10/28/jurnalist-se-oplaka-ot-policeiski-proizvol-v-stara-zagora.391843", "text": "От полицейски произвол се оплака на страницата си във Facebook журналистът Добромир Видев в Стара Загора. Той вече е пуснал жалба до съответното районно полицейско управление в града, предаде \"Дарик\".\n\r\nЖурналистът е бил спрян около 22:10 ч. в петък за проверка от полицейски патрул. Видев разказа, че е съдействал за проверката, но единият униформен отказал да се легитимира с номер на значката си. За причината за проверката обяснили, че издирват заподозрян за кафе машина и му казали, че отговаря на описанието.\n\r\nВидев обяснил, че слиза от влака от София, но не му повярвали. Не пожелали да си покаже и билета от влака, от който току-що е слязъл. Журналистът не е разкрил на полицаите какво и къде работи. Призна, че е бързал, защото го е чакала майка му.\r\n                    \n                    \n                \"Случаят няма общо с работата ми като журналист, но е показателен за отговорността на властите. Тази вечер при рутинна проверка бях заплашван от полицай на Първо ОД на МВР-Стара Загора, че мога да бъда затворен в багажника на патрулката и ще бъда откаран някъде. На молбата ми полицейският служител да представи номера на значката, за да я запиша и да подам официално оплакване, той отказа\", написа Добромир Видев в профила си в социалната мрежа.\r\n\"В края на разговора, освен че ме заплаши, че може да ме сложи в багажника, каза и че може да се съдим, ако се оплача. И намекна, че винаги при проверка може да открие нарушение и да бъда прибран в участъка\", разказва още той в поста си.\n\r\nПо заповед на директора на местната полиция старши комисар Георги Хаджиев ще бъдат проверени всички факти, заявиха от МВР.", "date": "2018.10.28", "title": "Журналист се оплака от полицейски произвол в Стара Загора"}
{"url": "https://www.dnes.bg/stranata/2018/10/28/v-grad-elena-bez-prase-ne-ostavat-tainata-na-elenskiia-but.391833", "text": "От  векове в Елена няма къща, в която да не се отглежда прасе, а славата на  прочутия бут по еленски се разнася по всички краища на света.  \n\n\n\n                    \n                    \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт векове в Елена няма къща, в която да не се отглежда прасе, а славата на прочутия бут по еленски се разнася по всички краища на света.\n\r\nЛюбопитни да разберат каква е тайната на приготвянето му и тази година хиляди се стекоха в балканското градче. Рецепта за приготвянето му оказва се не е сложна - важен е обаче климата, казват още местните, предаде.\n\r\n\"В сол стои около 40-50 дена, след това се вади, измива се с армеева чорба или зелевата чорба, посолява се, някой хора го ръсят с негасена вар, за да не влизат насекоми и се закача под стрехите\", споделя касапинът Антон Антонов.\n\r\nИ независимо кое време от годината е, тук всеки гост се посреща с бут. Голямата тайна на вкусния еленски бут се крие в теглото на прасето, казват майсторите.\n\r\n\r\n ", "date": "2018.10.28", "title": "В град Елена без прасе не остават: Тайната на еленския бут"}
{"url": "https://www.dnes.bg/stranata/2018/10/28/bezsynna-nosht-pojar-gori-krai-s-strupec.391848", "text": "Силен пожар бушува в гориста местност край врачанското село Струпец. Хората изкараха безсънна нощ, защото огънят е на няколкостотин метра от първите къщи. Жителите се оплакват и от гъстия дим, който се стеле вече два дни над селото, предаде bTV.\r\nПожарникари дежурят над селото вече два дни, но не гасят, тъй като рискът и за техния живот е голям. Огнеборците все пак пазят огънят да не стигне до къщите.\r\nОт пожарната увериха, че при необходимост ще се мобилизира цялата налична техника, за да не стигне огъня до домовете на хората.", "date": "2018.10.28", "title": "Безсънна нощ: Пожар гори край с. Струпец "}
{"url": "https://www.dnes.bg/zvezdi/2018/10/28/nai-setne-djenifyr-garnyr-zabravi-ben-hodi-s-jenen.391738", "text": "Оказва се, че Дженифър Гарнър има нов мъж в живота си и то от цели шест месеца насам. Информацията за това идва само две седмици, след като 46-годишната актриса се разведе официално с бащата на трите си деца -  холивудската звезда Бен Афлек.\r\nДжен излиза с 40-годишният бизнесмен Джон Милър, за когото се знае, че е главен изпълнителен директор на група, наречена CaliGroup, която всъщност е собственик на веригата CaliBurger.\r\nВъпросният Джон все още се води женен за цигуларка на име Каролин Кембъл, която е работила с Андреа Бочели и Майкъл Бубле. Двамата с Милър имат две деца - син и дъшеря, а са разделени от 2016-та.\r\nСпоред информациите в списание US Weekly, Дженифър и Джон са много щастливи заедно и нещата помежду им бавно се задълбочават.\r\nВижте кой е избранникът на Дженифър в", "date": "2018.10.28", "title": "Най-сетне Дженифър Гарнър забрави Бен. Ходи с женен! "}
{"url": "https://www.dnes.bg/politika/2018/10/28/parite-v-haznata-ms-razglejda-biudjet-2019.391844", "text": "Министерският съвет ще разгледа на извънредно неделно заседание проектите на бюджетни закони за 2019 г.\r\nМинистърът на финансите Владислав Горанов и социалният министър Бисер Петков вече представиха параметрите на проекта за държавен бюджет пред членовете на Координационния съвет на КНСБ.\r\nТогава Горанов заяви, че следват фискалната стратегия още от 2014 г., която е предложил самият той за първи път като финансов министър.\n\n\n\n\r\nМинимална заплата от 560 лева, ръст на разходите за заплати в бюджетния сектор с 10 на сто, индексация на пенсиите с 5,7 процента, максимален осигурителен доход от 3 хиляди лева, таван на пенсиите от 1200 лева и инфлация от 3 на сто, са част от предлаганите параметри.\r\n                    \n                    \n                Средствата за целия сектор здравеопазване нарастват догодина с близо 550 милиона лева, от които 490 милиона ще отидат по бюджета на Здравната каса. Разходите на общественото осигуряване са 11 милиарда и 700 милиона лева, от тях 10 милиарда за пенсии. Залага се сериозен ръст на приходите от осигуровки - 14,7% повече в сравнение с тази година.\n\r\nВ образованиета заплатите на педагогическия персонал ще се покачат средно с 20 на сто, а средствата за заплати и осигуровки в бюджетния сектор с 10%.\n\r\nОчакванията за растежа на икономиката догодина са 3,7 на сто и инфлация от 3 процента.\r\nНационалният съвет за тристранно сътрудничество също обсъди проектозакона за бюджета, проекта на актуализирана средносрочна бюджетна прогноза за периода 2019-2021 г., проектозаконите за бюджетите на държавното обществено осигуряване и на Националната здравноосигурителна каса. Темата за парите за догодина беше обсъдена и с главния прокурор Сотир Цацаров.\r\nБългарската стопанска камара пък излезе с позиция, че не подкрепя внесените за обсъждане в Националния съвет за тристранно сътрудничество проекти на бюджети на Република България, Държавното обществено осигуряване и НЗОК. Основните критики по отношение на държавния бюджет са насочени към липсата на стимули за подобряване на инвестиционния климат, необходимост от децентрализация и повече самостоятелност на общинските финанси.\n\r\nПо отношение на Бюджета на ДОО, БСК отново се противопоставя на намеренията за промени в основни параметри на пенсионноосигурителната система. Камарата изразява несъгласие и с предвиденото нарастване на минималните осигурителни доходи (във връзка с необоснования ръст на МРЗ).\r\nОт БСП обявиха, че внасят алтернативен бюджет за 2019 г. Левицата започва с предложение за данъчната политика. Целта – намаляване на неравенството в доходите на различни групи граждани, мерки срещу сивата икономика и подпомагане на младите семейства и децата.", "date": "2018.10.28", "title": "Парите в хазната: МС разглежда Бюджет 2019"}
{"url": "https://www.dnes.bg/sofia/2018/10/28/spri-deteto-zapazi-djigitite-byrzat-niamat-pochiven-den.391771", "text": "Започваме днешния обзор с част от пристигналите сигнали в платформата на .info със случай, който за малко да доведе до непоправими последствия. \n\r\nПотребителят описва как като всеки друг ден закарал детето си на училище, но излизайки на пешеходната пътека за малко е щяло да стане жертва на пътен джигит. Учудващо това е било жена на 35-40 г., най-вероятно и тя майка.\r\n\"Водачът на горепосочения автомобил изпреварваше в лентата за насрещно движение с висока скорост, аз бях спрял преди пред 134 СУ \"Димчо Дебелянов\", за да пропусна пресичащият по нея 10-годишен син, който отиваше на училище. В това време в огледалото за обратно виждане видях идващия в лентата за насрещно движение с висока скорост автомобил, който изпреварваше автомобилите намиращи се в дясната лента.\r\n                    \n                    \n                Автомобилът се размина на сантиметри от детето ми намиращо се на пешеходната пътека и само това че му извиках да спре предотврати това той да бъде прегазен. Водачката на автомобила просто профуча напред, без дори да спре със същата висока скорост в насрещното и премина и през следващата пешеходна пътека по същия безотговорен и високо рисков начин. След като се уверих, че детето ми е наред настигнах автомобила и успях да снимам водачката и регистрационния номер\".\r\nПродължаваме със сигнал за ежденевен тормоз, причинен от . След многобройни жалби към Район \"Сердика\", решение на проблема липсва. Ситуацията, в която живущите наоколо се намират, е наличие на постоянно вредно и наднормено шумово замърсяване, което е предизвикано от водните пистолети на пръскачките на автомивката и прахосмукачките.\r\nСлед извършено предписание търговецът е монтирал щори, които да закриват клиетките, в които се мият автомобили, но на практика ги ползвал единствено, когато предстоят проверки от контролните органи. \n\r\nТова са част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в HelpBook.info.\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.10.28", "title": "Спри, детето запази! Джигитите бързат, нямат почивен ден..."}
{"url": "https://www.dnes.bg/zvezdi/2018/10/28/poveliteliat-na-krasotata-kulagin-i-zloveshtite-sluhove-za-nego.391734", "text": "Валентин Кулагин беше съвсем незабележим в средите на шоубизнеса, но пък успя в рамките на две риалити предавания всички да научат поне името му. Във VIP Brother използва с всички сили правилото, че скандалът продава. Огромното му самочувствие обаче и конфликтите, на които разчита, подразниха хора от родното му Хасково, които го познават от времето, преди да се превърне в \"повелител на красотата\", както сам се титулова във визитката си, пише сп. Story.\r\nРазбира се, зад анонимните постове в интернет може да стои всеки, който си съчинява истории, без да го познава. Но сред някои от тези постове се открояват такива, които не звучат злобно, а съжалително.\n\r\nСпоред един от тях като тийнейджър Вальо е жертва на ужасяващо сексуално посегателство в родния си град, което предопределило идването му в София. Повод за въпросния пост са снимки, които изтекоха в интернет пространството уж от времето, когато Валентин съвсем не изглеждал по този начин, а като нормално момче, което тренирало в местния фитнес.\r\n                    \n                    \n                Ако това е истина, то тя е ужасяваща и може би обяснява много неща в поведението на гримьора. Но пък му прави чест, че е успял да загърби кошмара, да се вземе в ръце и да работи с вдъхновение това, което счита за свое призвание.\n\r\n\"Това не е Кулагин! Вальо го знам от малък, израснахме заедно в панелка в краен квартал. Руснака не идваше да го вижда, майка му го отгледа сама. Тя беше шивачка. Вальо от малък си беше феминизиран – ходеше с клинове, чорапогащници и прочие, гримираше се, майка му шиеше блузи с пайети. На 17 го нападнали след училище (учеше в Техникума по финанси в Хасково) братя роми и се редували да гоизнасилват цяла нощ. Оттам се хахна, майка му от ужас накара руснака да даде пари, купиха жилище в София и го прати там да следва мода в НБУ. Като се върна след година, изглеждаше така, както в момента... Тъжна работа\", пише въпросният съсед.\r\nДруг човек, който твърди, че го познава отпреди да стане известен, обаче не е толкова снизходителен към него: \"Вальо учеше във Финансово-стопанската гимназия в Хасково в клас само с момичета. Беше със слабо телосложение, агресивен, кичозен, недолюбван. Веднъж, когато беше в 12 клас, той нападна момиче от 11 клас. Хвърляше евтин сок върху него, обиждаше гои се сбиха в закусвалнята на училището. Това същество въобще не е ВИП, освен ако връзките на майка му с мутренския свят не се считат за ВИП“.\n\r\nМистерията около Кулагин се заплита с твърдението, че версията за руския му баща и че самият той е роден в Москва, а по-късно родителите му идват в България, откъдето е майка му, не е вярна. Оказва се, че гримьорът има няколко полубратя и полусестри от други бракове на родителите си. Запознати разказват, че един от полубратята му преди няколко години също учел в НБУ. Но въпреки че живеел в София, не контактувал с Вальо, защото се срамувал от начина, по който изглежда и се държи. И не само той – и майката, и бащата на скандалния гримьор, които се разделили, когато той бил още малък, не искали да чуят за него.\n\r\nКолкото до образованието на Кулагин по моден дизайн, жена, на име Боряна, хвърля друга бомба: \"Колкото и да се бие в гърдите, че имал модно образование, това е блъф. Така и не успя да завърши НБУ, защото нямаше как да си плаща семестрите. Това го знам, защото бяхме в един курс. Той е и неук гримьор и няма диплома за такъв. Моя приятелка му беше уредила интервю за гримьор за известна марка на щанд в мола на Цариградско шосе. И не го взеха, защото не успя да докаже, че е завършил курс. Твърдеше, че има диплома, но не можал да я намери, загубил я при смяна на квартири\".\r\nВижте още за звездите в ", "date": "2018.10.28", "title": "\"Повелителят на красотата\" Кулагин и зловещите слухове за него "}
{"url": "https://www.dnes.bg/stranata/2018/10/28/pak-ptp-myj-pochina-sled-kato-kolata-mu-se-zabi-v-dyrvo.391856", "text": "Лек автомобил е самокатастрофирал в дърво в село Лозен. Вследствие на удара водачът е починал на място. Това съобщиха от пресцентъра на МВР.\r\nСигналът за инцидента е подаден около 9:30 часа. Веднага на мястото са изпратени екипи на полицията, пожарната и Бърза помощ. \r\nИзвършва се оглед на местопроизшествието. По случая е образувано досъдебно производство.\r\n ", "date": "2018.10.28", "title": "Пак ПТП: Мъж почина, след като колата му се заби в дърво"}
{"url": "https://www.dnes.bg/notifikacii/2018/10/28/kobrata-ne-si-spesti-kritikite-vypreki-uspeha-nad-fiuri.391845", "text": "Кубрат Пулев бе доста критичен към себе си след успеха над Хюи Фюри в 12-рундов мач, игран пред близо 10 хиляди зрители в зала \"Арена Армеец\" в София. \"Можех да подходя по друг начин, особено в атаките си\", бяха едни от първите думи на Пулев. Той посочи и с какво е надделял над британския си съперник: \"Бих го с ляв прав\".\n\n\r\nКубрат Пулев благодари на публиката за подкрепата и на партнюрите си Ивайло Гоцев и Джон Уирт, с които работи заедно след раздялата си със \"Заурланд\", за организацията на боксовата гала вечер в София. \"Получи се една невероятна гала!\", посочи Пулев, цитиран от .\n                \n                \r\nСледващият му мач се очаква да бъдещ в САЩ, като мениджърът му Ивайло Гоцев дори призна, че може да е в Чикаго.\r\n\"Нямам никакви поражения, чувствам се добре и съм готов да се върна до 3-4 месеца на ринга\", посочи Пулев. Той все още се надява на мач срещу Антъни Джошуа за световната титла на IBF, но британецът първо трябва да защитава пояса си от WBO.\n\r\n\"Имам желание да се срещна с Джошуа и смятам, че мога да го победя. Виждате, че един удар променя мача. Смятам, че ще бъда друг срещу него – коментира по темата Кубрат Пулев и продължи – Джошуа е много силов боксьор. Седи като дърво, което може да понесе много повече удари\", допълни той.\r\nВ края на пресконференцията след срещата с Хюи Фюри, Кубрат Пулев обеща, че в следващият му мач ще бъде още по-добър.", "date": "2018.10.28", "title": "Кобрата не си спести критиките, въпреки успеха над Фюри"}
{"url": "https://www.dnes.bg/eu/2018/10/28/v-germaniia-duhovnici-s-obvineniia-za-seksualen-tormoz.391837", "text": "Католическата църква в Германия се изправя пред наказателни дела заради над 3600 нерешени случая на сексуален тормоз, съобщиха германските медии, цитирани от ДПА.\r\nСпоред седмичното списание \"Шпигел\" обвиненията са били заведени от прокуратурите във всички окръзи в 27-те епархии на църквата.\r\n\"Църквата няма право да възпрепятства наказателните действия срещу себе си\", пише в материала, като се цитират обвиненията.\r\nНаскоро излязлото изследване по темата, направено по поръчка на Епископската конференция на Католическата църква в Германия, е разкрило \"редица фактически индикации\" за престъпления, заявиха правни експерти, работещи за професора по право от Пасау Холм Пуцке.\r\n                    \n                    \n                Те твърдят, че сега властите са длъжни да изземат църковните архиви и че изследването \"обосновава претърсването на всички епархии\".\r\nСпоред изследването между 1946 и 2014 г. общо 1670 католически духовници в Германия са упражнили сексуален тормоз над 3677 души - предимно млади момчета, предаде БТА.\r\nАвторът на изследването Харалд Дресинг изразява мнение, че нежелание да се разследват подаваните жалби е причина за скандала, подобни на който имаше и в други страни по света като САЩ, Ирландия, Чили и Австралия.\r\nПредседателят на Епископската конференция на Германската католическа църква Райнхард Маркс отговори на разкритията чрез обявяването на намерения за реформи, включително преразглеждане на даването от католическите свещеници на обет за безбрачие.", "date": "2018.10.28", "title": "В Германия: Духовници с обвинения за сексуален тормоз"}
{"url": "https://www.dnes.bg/notifikacii/2018/10/28/fiuri-pojela-uspeh-na-kobrata-sreshtu-djoshua.391846", "text": "Хюи Фюри пожела успех на Кубрат Пулев срещу Антъни Джошуа.\n\n\r\nБританският боксьор загуби двубоя си срещу \"Кобрата\" в Арена Армеец, София и с това изгуби и възможността да се бие с Антъни Джошуа.\r\nБългаринът победи Фюри след 12 рунда тежка битка и сподели, че британецът му е бил много неудобен съперник, но опитът и добрата физическа подготовка са му спечелили двубоя, припомня .\r\nФюри пожела на Пулев успех срещу Антъни Джошуа. Британецът добави, че се надява да се срещнат отново с Кубрат на ринга, но този път в спор за световната титла и изрази прекрасните си впечатления от България и гала вечерта в София.", "date": "2018.10.28", "title": "Фюри пожела успех на Кобрата срещу Джошуа"}
{"url": "https://www.dnes.bg/stranata/2018/10/28/bez-shteti-trusyt-krai-vrancha-samo-uplashi-horata.391849", "text": "След земетресението, което разлюла Румъния тази сутрин, в Добричка област няма данни за нанесени щети, предава дежурният в областния съвет по сигурност. Все пак трусът е усетен в Добрич по високите етажи на жилищните блокове.\n\r\nЕпицентърът на земетресението с магнитуд 5.8, е в района на Вранча. Трусът, продължил няколко секунди, е регистриран в 3.38 часа, припомня БТА.\r\nНе са постъпвали сигнали за нанесени материални щети в Русенско след земетресението, регистрирано тази нощ в района на Вранча, Румъния. Това съобщи директорът на противопожарната служба в Русе комисар Димитър Павлов.\r\nTрусът е бил с продължителност няколко секунди. Земетресението е усетено в Русе и в населени места на областта. В крайдунавския град най-осезаемо е било по високите етажи на сградите.", "date": "2018.10.28", "title": "Без щети: Трусът край Вранча само уплаши хората"}
{"url": "https://www.dnes.bg/snimka-na-denia/2018/10/28/i-v-ponedelnik-slynce-dokoga-shte-e-hubavo-vremeto.391857", "text": "През нощта времето ще бъде предимно ясно, а утре - предимно слънчево, с разкъсана средна и висока облачност над Западна България. В сутрешните часове на места в източните райони от страната ще има ниска слоеста облачност.\r\nМинималните температури ще са от 8 - 10 градуса в котловините от Западна България до 14 - 16 градуса на места в Дунавската равнина. Максималните температури ще са предимно между 23 и 28 градуса. Атмосферното налягане ще остане малко по-високо от средното за месеца, сочи  на НИМХ.\r\nНад Черноморието ще е предимно слънчево. Ще духа умерен юг-югозападен вятър. Максималните температури на въздуха ще са 20-22 градуса. Температурата на морската вода е около 17 градуса. Вълнението на морето ще бъде 1-3 бала.\r\n                \n                Над планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен до силен югозападен вятър. Максималната температура на височина 1200 метра ще е около 17 градуса, на 2000 метра - около 10 градуса.\r\nВъв вторник от запад облачността ще намалее. Температурите ще са високи - в по-голямата част от страната максималните ще са между 24 и 29 градуса, минималните ще са между 10 и 15 градуса, в Предбалкана - до 18-19 градуса. Вятърът ще остане югозападен, към края на деня и през нощта срещу сряда ще отслабне и временно ще се ориентира от северозапад.\r\nВ сряда времето ще бъде предимно слънчево. Дневните температури в Западна България слабо ще се понижат, на изток още малко ще се повишат. Сутринта ще е малко по-хладно.", "date": "2018.10.28", "title": "И в понеделник слънце. Докога ще е хубаво времето?"}
