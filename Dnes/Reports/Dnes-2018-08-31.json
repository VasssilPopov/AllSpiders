{"url": "https://www.dnes.bg/rusia/2018/08/31/prezidentyt-na-donecka-narodna-republika-e-ubit.386671", "text": "Командирът на проруските бунтовници в отцепилата се от Украйна Донецка област Александър Захарченко е загинал при експлозия на бомба в кафене в Донецк, предаде Ройтерс, като се позова на руски медии. \n\n Администрацията на \"президента\" на самопровъзгласилата се Донецка народна република (ДНР) потвърди, че Захарченко \"е получил смъртоносно нараняване\" след взрив към 17,30 ч. (и българско време) в ресторант \"Сепар\". \r\nНай-малко трима човека били ранени, съобщи ТАСС.\r\nГибелта на Александър Захарченко бе потвърдена от Донецката информационна агенция - официалната медия на т. нар. ДНР, цитирана от Ройтерс. \r\nПрез април 2014 г. Захарченко заедно с други сепаратисти участва в операцията по превземането на сградата на градската администрация в Донецк, По-късно през годината той бе избран за \"премиер\"и за \"президент\" на самопровъзгласилата се ДНР. /БТА/\r\n ", "date": "2018.08.31", "title": " \"Президентът\" на Донецка народна република е убит"}
{"url": "https://www.dnes.bg/politika/2018/08/31/troinite-ministerski-rokadi-ne-razvryzka-a-zavryzka-i-sega-nakyde.386657", "text": "Предизвестено беше, че ще има министерски промени, коментира за БТА изпълнителният директор на \"Галъп интернешънъл\" Първан Симеонов по повод оставките на тримата министри.\r\n\"Много пъти сме го говорили - събира се напрежението, скандал по скандал, протест по протест и че всичко това наесен ще се фокусира върху правителство, припомни социологът. Разбира се, червената опозиция, а и извънпарламентарната опозиция няма да стоят със скръстени ръце, а ще наливат масло в огъня\", допълни той.\r\nСпоред него министерските оставки са опит на Бойко Борисов да изпревари събитията с нещо, което е било предизвестено, като повод му е дал трагичният инцидент край Своге.\n\n\n\n\n\n\r\r\n                    \r\n                    Две от тези оставки обаче бяха почти готови отдавна - на Ивайло Московски и Валентин Радев, а Николай Нанков нямаше как да не е част от пакета, защото отговаря за инфраструктурата, смята Първан Симеонов.\r\n\"Единият вариант това да е любимото упражнение на Борисов - контраатака, рестарт, а другият вариант е това да е един от кошмарите му - събитията от началото на 2013 г., когато той се опита да тушира напрежението с оставката на Симеон Дянков, което само настърви протестите, защото ги накара да се чувстват по-силни\", каза анализаторът.\r\nСпоред него от днешна гледна точка по-вероятно да е първият вариант, но никак няма да е леко, защото първо трябва да се види какво ще стане в парламента.\r\n\"Предполага се обаче, че \"Патриотите\" ясно осъзнават, че са последните, които биха имали интерес от разклащане на властта, така че по-вероятно е все пак Борисов с този ход да спечели време и да навакса\", е мнението на Симеонов.\r\nТой отбеляза, че трябва да видим кои ще са новите министри, защото, докато не е ясно кои ще бъдат те, нищо няма да е свършило.\r\nПо думите му оставките не са развръзка, а по-скоро завръзка.\r\n\"Ако се добави и фактът, че започва политическият сезон, което винаги означава голям интерес и очаквания, няма да е леко и са възможни всякакви развития\", предупреди политологът.", "date": "2018.08.31", "title": "Тройните министерски рокади не развръзка, а завръзка! И сега накъде?"}
{"url": "https://www.dnes.bg/obshtestvo/2018/08/31/uchenite-za-uvolnenieto-na-shefa-na-nimh-revanshizym.386663", "text": "Учените от НИМХ – БАН скочиха срещу ръководството на Академията заради решението му да освободи шефа  на Института проф. д-р. Христомир Брънзов. \n\n Според тях това е наказателен акт, с който се потъпква позицията и мнението на всички работници и служители в Института. \n\r\n\"За пореден път заявяваме, че мястото на НИМХ не е в структурата на БАН“, настояха те в декларация, след като вчера останаха без шеф. \n\r\nСиноптиците смятат, че „със своеволието на Управителния съвет на Академията явно се нарушават всички договорености и споразумения, постигнати на срещата на 29 август, проведена след поредните протестни действия на служителите на Института“.\r\n                    \r\n                    \r\n\"Твърдим, че решението на Управителният съвет на БАН е лишено от мотиви, като липсват фактически основания. Това решение на Академията за пореден път поставя под въпрос адекватността на досегашния модел на управление на БАН, което затвърждава общата позиция на служителите в НИМХ, че мястото ѝ е извън рамките на БАН“, посочват синоптиците. \n\r\nТе настояват на предстоящото заседание на Общото събрание на БАН пред септември, да се отмени взетото решение за освобождаване от длъжност на проф. д-р Христомир Брънзов. \n\r\n\"Считаме, че Общото събрание следва да даде становище и да вземе решение относно възникналата криза в едно от структурните звена на Академията, чиято дейност е с важно национално значение, в това число и за националната сигурност на страната ни“, пише още в декларацията.\n\r\nОт НИМХ призовават акад. Ревалски в качеството си на Председател на БАН, до отмяна на решението на Управителния съвет, незабавно да назначи за изпълняващ длъжността Директор на НИМХ-БАН проф. Христомир Брънзов. \n\r\nВ противен случай работниците и служителите на НИМХ отново са готови на протестни действия, във всякаква законова форма, включително и гражданско неподчинение.", "date": "2018.08.31", "title": "Учените за уволнението на шефа на НИМХ: Реваншизъм! "}
{"url": "https://www.dnes.bg/obshtestvo/2018/08/31/bylgarska-sleda-v-kitai-gigantski-nebostyrgach-v-rodni-ryce.386581", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПонякога, дори без да го очакваме, откриваме българска следа по целия свят. Наш сънародник управлява най-високият небостъргач в Китай.\r\nПреди година и поливна Китай решава да надмине САЩ. За целта изготвя мегамащабен държавен проект за небостъргач, невиждан досега по размери.\r\nОгромната конструкция се издига на 632 метра, които са буквално в небесата. А за да е всичко още по-грандиозно – на покрива ѝ се прави огромна обсерватория, за да се виждат и звездите.\r\nНашенецът, който управлява сградата, се казва Станимир Александров. Той разказва пред , че един етаж от тази сградата се вдига за 24 часа, като по него работят стотици работници.\r\r\n                    \r\n                    След като мечтата на правителството се сбъдва, \"Шанхай Тауър\" прилича на малък град, който побира десетки хиляди души. Сградата има собствена пречиствателна станция, както и станция, чрез която сама си произвежда ток.\r\nВсичко това е поверено в ръцете на Станимир. Като малък той не подозира накъде ще го отведе животът. Завършва с пълно отличие английската гимназия, след което решил, че да учи у нас или в Европа е прекалено лесно.\r\nИменно заради това насочил поглед към другия край на света. Въпреки че знаел само как да каже: \"Добър ден\", колегите му го приемат топло. След като се справил с предизвикателството на китайския език, всичко друго се случило като на филм.\r\nСледват няколко покани за ръководни позиции без да има значение, че е чужд в страната.\n", "date": "2018.08.31", "title": "Българска следа в Китай – гигантски небостъргач в родни ръце!"}
{"url": "https://www.dnes.bg/stranata/2018/08/31/afrikanskata-chuma-doide-pyrvoto-ognishte-v-provadisko.386667", "text": "Първи случай на африканска чума по свинете в България е потвърден от лабораторни изследвания. Положителни са пробите за африканска чума по свинете от провадийското село Тутраканци, съобщи областният управител на Варна Стоян Пасев.\n\n Ограничената зона за вход и изход на животни и животински продукти е 10 км, като в нея попада и село Бозвелийско.\n\r\nТова е първият потвърден случай на африканска чума. \n\r\nПреди време имаше съмнения за други две огнища, но пробите от предишните сигнали бяха отрицателни.\r\nДиректорът на областната агенция по безопасност на храните Златина Димова каза, че се изчаква потвърждение с втора проба, резултатът трябва да излезе докато заседава щабът. При потвърждение и на втората проба предстои умъртвяване на животни. \r\n                    \r\n                    \r\nВ Тутраканци има 23 прасета. В Бозвелийско има 58. \n\r\nДиректорът на дирекцията по здравеопазване в БАХБ Георги Чобанов обясни за втората проба, че става въпрос за една проба, която обаче се тества по няколко възможни метода, за да се уточни със сигурност. \n\r\nТой обясни, че вчера в Румъния е било обявено огнище на около километър и половина от границата с България. \n\r\nПритесненията ни са, че заразата е проникнала по аналогичен начин, както в Румъния - няма как да е от контакт чрез прасета, а е пренесена чрез човек, допълни той, цитиран от БТА.\n\r\nЧобанов предупреди, че вирусът на африканската чума по свинете е изключително лесно разпространима заразна болест и много устойчива в околната среда. Той засяга само домашни, диви и декоративни прасета, но може да бъде пренесен от хората чрез дрехи, чрез фуражи и др.\n\r\nСтоян Пасев пък допълни, че на територията на областта се гледат около 68 000 прасета без домашните.", "date": "2018.08.31", "title": "Африканската чума дойде, първото огнище в Провадйско"}
{"url": "https://www.dnes.bg/eu/2018/08/31/merkel-zalaga-na-evrokomisiiata-pred-ecb-zashto-li.386549", "text": "Няколко са причините германският канцлер Ангела Меркел да се откаже от Европейската централна банка (ЕЦБ) в полза на Европейската комисия (ЕК). В основата им е фактът, че председателят на Германската централна банка изпълнява много по-значими функции на поста си в момента, отколкото ако се премести и оглави ЕЦБ. Позицията на председател на ЕК е важна за Меркел, тъй като това е ключово политическо място в Брюксел. Това каза , в ефира на .\r\n\"Германските интереси са много силно защитени от централната банка в страната и те ще останат такива, дори председателят на ЕЦБ да не е германец. По-важно е председателството на ЕК. Имаше спекулации, че дори самата Меркел иска да заеме този пост, но за подобни твърдения все още е твърде рано\".\r\r\n                    \r\n                    Славкова посочи, че желанията на Германия за председателство на ЕК не целят преки ползи за страната, тъй като не това е идеята на председателя на Комисията.\r\n\"Позициите в ЕК не би трябвало да защитават държавни интереси, а тези на целия Европейски съюз (ЕС). По-скоро Германия цели на поста да застане лице, което не е с антиевропейски нагласи\".\r\nГостът коментира, че все пак вътрешнополитическото управление на фона на трудно постигнатото коалиционното споразумение в Германия остава водещо за канцлера.\r\n\"Вътрешните проблеми в Германия не престават да растат и Меркел няма как да ги игнорира за сметка на европейския разговор\", посочи Славкова.\r\nСпоред експерта създаването на финансова автономия на ЕС от САЩ не е препоръчително.\r\n\"Системата, в която се намират ЕС и САЩ, позволява на европейските държави да ползват информацията на американските служби. Финансирането на терористична дейност до голяма степен се проследява чрез този тип информация. Ако ЕС преустанови работата си със САЩ, то достъпът до такава информация ще се прекрати. От гледна точка на сигурността това не би било благоприятно за Европа\".\r\n", "date": "2018.08.31", "title": "Меркел залага на Еврокомисията пред ЕЦБ. Защо ли?"}
{"url": "https://www.dnes.bg/zvezdi/2018/08/31/mnogo-brememna-i-v-antaliia-preslava-grabi-liato.386645", "text": "Преслава \"граби\" от последните топли дни с пълни шепи. След като бе на почивка с любимия в Приморско, фолкдивата се отбеляза от курортен комплекс, намиращ се край Анталия.\r\n\"С дъх на август\", е написала певицата във Facebook и качи снимка от разходката си на кея. Тя е боса, с къса черна туника и спортна шапка.\r\n\"Божествена както винаги. Моят идол\", пише фенка на красавицата под публикацията й в социалната мрежа.\r\nОт фотоса си личи, че Преслава е с доста голямо коремче. Тя явно се чувства много добре и предпочита да е в движение, отколкото да лежи вкъщи и брои последните дни до раждането.\r\nПрипомняме, че певицата обяви, че чака дете от бизнесмена Павел Лазаров в края на март. Двамата все още не са разкрили какъв е полът на бебето.\r\nВижте още за звездите в", "date": "2018.08.31", "title": "Много бремемна и в Анталия. Преслава \"граби\" лято"}
{"url": "https://www.dnes.bg/stranata/2018/08/31/boiat-nastana-krimki-v-aresta-sled-mutrenskata-svada-v-bar.386619", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяколко популярни фигури от подземния свят в Бургас са задържани след мелето в бар на Северния плаж в Бургас. \n\r\nБоят се е случил в 2 часа след полунощ, а по-късно е продължил и пред оборотното заведение.\r\nАрестувани са Петър Ганев и Димитър Колев, съобщават от телевизия .\r\nС белезници е и Георги Ковачев, който е стар познайник на полицията. Преди месец той излязъл от затвора, където лежал година по обвинение за участие в организирана престъпна група. Издирва се още един човек.\r\nНа записите от камерите се вижда как близо десет мъже участват в мелето. Разпитани са свидетели и по случая се води досъдебно производство.\r\r\n                    \r\n                    Днес кметът на Бургас Димитър Николов отне разрешителното на заведението за удължено работно време.\r\nПо думите му нощния бар вече няма да може да обслужва клиенти след полунощ.\r\nЦелта на рестрикцията е да се опази здравето на хората, посещаващи заведението и да се предотврати извършването на нови нарушения и престъпления.", "date": "2018.08.31", "title": "Боят настана... Кримки в ареста след мутренската свада в бар"}
{"url": "https://www.dnes.bg/temida/2018/08/31/nasilnikyt-evstatiev-izleze-ot-zatvora.386669", "text": "Бившият кмет на Стрелча Иван Евстатиев излезе от затвора.\r\nДо днес той излежаваше в Пазарджишкия затвор присъда за изнасилване на 16-годишна ученичка.\n\r\nЗа да не бъде сниман, синът на Евстатиев влезе в двора на затвора с джипа си и прибра баща си, съобщи Нова тв.\r\nБившият кмет на Стрелча и Пазарджик излезе на свобода предсрочно. \r\nСпоред закона съдът има право на това решение, ако затворникът е излежал половината от наказанието. \r\nЕвстатиев получи 4-годишна присъда и изкара зад решетките две години и седем месеца.\r\n ", "date": "2018.08.31", "title": "Насилникът Евстатиев излезе от затвора"}
{"url": "https://www.dnes.bg/temida/2018/08/31/arabadjiev-sin-syshto-s-beleznici-pri-akciia-marinela.386647", "text": "Вълчо Арабаджиев - синът на бизнесмена Ветко Арабаджиев, също е сред 10-имата задържани днес при спецакцията на прокуратурата. Известният наследник бил в столичния хотел \"Маринела\", пише \"\".\r\nВълчо бил изненадан, докато спял в \"Маринела\", след като снощи открил заведение. Засега арестът му е за 24 часа, както на останалите задържани при акцията.\n\n\r\nМярката за неотклонение обаче може да бъде удължена от прокурор, ако бъдат повдигнати обвинения.\r\nКакто стана ясно по-рано, разследващите претърсват и изземват документи за данъчни престъпления освен в \"Маринела\" и в пловдивския хотел \"Марица\", чиито собственици са семейство Арабаджиеви.\r\nЗа прокуратурата интерес представляват и други членове на фамилията, но те от началото на август не са в България и не са задържани.", "date": "2018.08.31", "title": "Арабаджиев - син също с белезници при акция \"Маринела\""}
{"url": "https://www.dnes.bg/politika/2018/08/31/nfsb-svikva-sbor-misli-dali-da-prodylji-s-gerb.386656", "text": "Вицепремиерът и лидер на НФСБ Валери Симеонов обяви, че свиква спешно заседание на Националния изпълнителен комитет на партията, за да решат какво ще правят оттук нататък и дали ще продължават да участват в управлението на страната.\n\n\n\n\r\nРешението му е продиктувано от днешните оставки на трима ключови министри от коалиционното правителство, макар Валентин Радев, Ивайло Московски и Николай Нанков да са от квотата на ГЕРБ.\r\n\"Оставките абсолютно не са съгласувани с нас и не само тези оставки, а доста оставки вече\", коментира той пред \"Фокус\" решението на премиера да ги отстрани от кабинета си.\r\r\n                    \r\n                    Не чух никакви аргументи за уволненията на 3-мата министри, коалицията отдавна не функционира, допълни той.\r\n\"Трябва да си идиот, за да смяташ, че с подаването на тези оставки се решава някакъв проблем. Тези хора нямат абсолютно никаква вина за това, че шофьорът не си е вършил работата и е блял настрани. Само на изключително ограничено мислещи хора не е ясно, че катастрофата е в резултат на шофьорска грешка. Това не означава, че няма дефекти по повърхността на пътното платно, но да се прехвърля всичко на това, просто е идиотско. Основната вина, заявявам го пред цялата държава, е на шофьора, на никой друг. Там същият са минали над 70 автобуса, защо другите не са се обърнали. Цялата тази история беше толкова глупаво подведена и то от медиите, и като гледам как премиера с лека ръка уволнява хора, които имат достойнство, професионална кариера и качества, просто не виждам докъде ще стигне държавата“, заяви още той.\r\nПо рано днес коалиционните партньори на НФСБ в \"Обединени патриоти\" също се разминаха в позициите си.\r\nЛидерът на \"Атака\" Волен Сидеров застана плътно зад отстраняването на тримата министри, докато от ВМРО обявиха, че са изненадани от този ход на премиера.\r\n ", "date": "2018.08.31", "title": "НФСБ свиква сбор, мисли дали да продължи с ГЕРБ"}
{"url": "https://www.dnes.bg/sofia/2018/08/31/remontite-po-grafa-tekat-s-pylni-sili-do-sredata-na-oktomvri-obnoven.386632", "text": "\n\r\nУсилени ремонти текат на ключовата ул. \"Граф Игнатиев\". Реконструкцията започна в началото на май тази година, а поетапно от Столичната община затвориха и други ключови булеварди за ремонт в София. \r\nМакар и по-голямата част от жителите на града да са извън столицата през летните месеци, тапите по възловите булеварди не закъсняха. \r\nЧаст от пътната настилка беше подновена на бул. \"Васил Левски\", като в момента реконструкцията продължава от Ректората на Софийски университет до Паметника на Васил Левски.\r\nАкцент в ремонта на столицата обаче0 е именно ул. \"Граф Игнатиев\", където ще бъдат реконструирани трамвайните линии. Ремонтът предвижда цялостно реновиране, подмяна на ВиК инсталации и обновяване на площадите \"Славейков\" и \"Гарибалди\". \r\r\n                    \r\n                    Според сроковете се очаква до средата на октомври ремонтните дейности да приключат. Ключовата улица ще се сдобие с нов облик и по-тихи трамвайни релси и ще е изцяло пешеходна зона, като изключим трамваите. \r\nЗа времето, докато тече реконструкцията, от Центъра за градска мобилност въведоха заместващ транспорт.", "date": "2018.08.31", "title": "Ремонтите по \"Графа\" текат с пълни сили! До средата на октомври – обновен!"}
{"url": "https://www.dnes.bg/world/2018/08/31/trima-zaginaha-pri-vzriv-v-zavod-za-eksplozivi-v-rusiia.386651", "text": "Най-малко трима души загинаха, а четирима бяха ранени днес при взрив в завод за експлозиви в намиращия се на около 350 км източно от Москва руски град Дзержинск, предадоха ДПА, Асошиейтед прес и ТАСС.\r\nРанените са с изгаряния и са откарани в болница. Трима са в неизвестност.\r\nСлед взрива е започнал пожар, обхванал 100 квадратни метра, който е бил потушен за около три часа.\r\nПо първоначални сведения злополуката са дължи на нарушение на правилата при работа с експлозив от групата на амонитите, посочва ДПА.", "date": "2018.08.31", "title": "Трима загинаха при взрив в завод за експлозиви в Русия"}
{"url": "https://www.dnes.bg/akoshtete-vqrvaite/2018/08/31/kaji-mi-che-sym-krasiva-top-4-na-nai-suetnite-zodii.386606", "text": " \r\nТелецът иска да изглежда добре, защото това го кара и да се чувства добре. Дори когато са под стрес или преживяват труден период, тези зодии обичат да се издокарват, за да се разсеят. У дома, където никой не ги вижда, могат да сложат стара пижама, широка тениска, но пред хора искат да са стилни. Харесва им да ги забелязват. Обират погледите и много често така намират нови приятели и гаджета. По принцип са пестеливи, но не и що се отнася до мода и козметика. \r\n \r\n\r\n \r\nЛъвовете трябва да са център на вниманието, а външния вид много помага за това. Искат дори да влияят на другите и да им показват верния път. Понякога са като обсебени от външния си вид, защото знаят, че това е нещото, което околните забелязват първо. Не пропускат нито един детайл, грижат се старателно за косата, грима, дрехите, обувките, ноктите, аксесоарите. Случва се да налагат модни тенденции. Много хора им искат съвети за облекла.\r\n \r\n", "date": "2018.08.31", "title": "Кажи ми, че съм красива: Топ 4 на най-суетните зодии"}
{"url": "https://www.dnes.bg/sofia/2018/08/31/razchertaha-parkinga-na-stadiona-veche-sreshtu-levcheta.386629", "text": "\n\r\nРаботници очераха новите паркоместа за автомобили на паркинга в района на Националния стадион \"Васил Левски\".  Според схемата там ще бъдат обособени 100 места.\r\nОт 1 септември зоната за паркиране от метростанцията до сектор А на Националния стадион ще бъде платена.\r\nПрез първите 4 часа от престоя ще се плаща по 1 лев на час. След  първите 4 часа ще се плащат по 2 лева за час. От 22 до 8 часа паркингът  ще е по левче.\r\nЩе се предлага и дневен пакет за хората, които искат да си остават  колите, който ще е за продължителност 9 часа и на стойност 8 лева.\r\nТърговците от традиционния пазар за ски, спортни стоки и колела, който се провежда всяка събота и неделя пред стадиона, също ще трябва да плащат от септември. Тарифата при тях ще е 10 лева на ден.\r\r\n                    \r\n                    Решението паркингът около стадиона да стане платен е от началото на април. Според разчетите \"Пазари Запад\" трябва да инвестира около 180 000 лева, като 18 000 лева от тях ще отидат за системата за контрол на достъпа, 15 000 лева за разплащателен терминал, а около 6000 лева за антипаркинг колчета.\r\n80 000 лева ще бъдат инвестирани в изграждане и на тоалетна за паркинга, която ще е като тази пред НДК.", "date": "2018.08.31", "title": "Разчертаха паркинга на стадиона, вече – срещу левчета"}
{"url": "https://www.dnes.bg/obshtestvo/2018/08/31/bsp-kamilite-v-kervana-samo-se-smeniat-10-godini-go-vodi-edin.386623", "text": "БСП отново настоя за оставката на цялото правителство, след като стана ясно, че постовете си напускат трима министри заради катастрофата край Своге.\n\n\n\r\n\"Камилите се сменят, керванът си върви и от 10 години този керван се води от един и същи човек. Оставка на цялото правителство е единственият изход от политическата криза в момента\", заяви Кирил Добрев.\r\nТой посочи, че оставка трябва да подаде правосъдният министър Цецка Цачева заради бягствата на затворници и срива на Търговския регистър, земеделският Румен Порожанов заради кризата с чумата по животните в Странджа.\r\nСпоред социалистите напускащите министри са просто поредните и важният  въпрос е какво се случва след тях, защото се заменят едни партийни  функционери с други.\r\r\n                    \r\n                    По думите на зам.-председателя на БСП оставките днес са закъснели. Той допълни, че случващото се е \"признание за провала на десетгодишната политика на рязане на ленти\".\r\nДобрев попита защо не са в Следствието бившите регионални министри Росен Плевнелиев и Лиляна Павлова.\r\n\"Има ли взаимовръзка между строителни фирми и политически лица\", попита още той и допълни, че трябва да се даде отговор именно на този въпрос.\r\nДепутатът Крум Зарков посочи, че ПГ на БСП няма да задържи насила напускащите министри и ще гласува оставките им в пленарна зала.\r\nНа въпрос дали ще има нов вот на недоверие, от БСП съобщиха, че в понеделник предстои извънредно заседание на парламентарната им група, на което ще обсъдят бъдещите си действия.\r\nТе обаче смятат, че искането на предишните два вота на недоверие - за корупцията и за сферата на сигурността, е било в правилната посока.\r\nСоциалистите декларираха и че нямат никакво отношение към строителството и пускането в експлоатация на пътя-убиец край Своге.", "date": "2018.08.31", "title": "БСП: Камилите в кервана само се сменят, 10 години го води един!"}
{"url": "https://www.dnes.bg/snimka-na-denia/2018/08/31/septemvri-zapochva-sys-slynce-sybotata-do-32-c.386602", "text": "През нощта ще бъде предимно ясно и почти тихо. Утре ще бъде  слънчево, с временни увеличения на облачността в следобедните часове.  Само на отделни места в крайните западни райони ще превали. Ще духа  слаб, в Източна България и Дунавската равнина - до умерен, вятър от  изток-североизток.\r\nМаксималните температури ще са между 29 и 34 градуса, сочи о на НИМХ при БАН.\r\nНад Черноморието ще бъде слънчево. Ще духа слаб до умерен  североизточен вятър. Максималните температури ще са между 28 и 32  градуса. Температурата на морската вода е 26-27 градуса. Вълнението на  морето ще бъде 2 бала.\r\nНад планините ще бъде предимно слънчево.\rВ следобедните часове ще се  развива купеста облачност и само на отделни места в западните масиви ще  има краткотрайни валежи. Ще духа слаб до умерен източен вятър.  Максималната температура на височина 1200 метра ще е около 24 градуса,  на 2000 метра - около 17 градуса.\r\nАтмосферното налягане ще се задържи без съществена промяна - ще е малко по-високо от средното за месеца.\r\nВ неделя ще бъде предимно слънчево. Вятърът в Източна България ще  бъде от изток-североизток, предимно слаб. Максималните температури ще са  между 29 и 34 градуса.\r\nВ началото на следващата седмица ще се задържи  предимно слънчево и все още с високи температури. Ще се усили вятърът от  изток-североизток. Късно привечер в понеделник над западните райони ще  се развие купесто-дъждовна облачност и в отделни райони ще превали и  прегърми.", "date": "2018.08.31", "title": "Септември започва със слънце! Съботата до 32°C"}
{"url": "https://www.dnes.bg/football/2018/08/31/liga-evropa-ludogorec-s-leverkuzen-ciurih-i-aek.386628", "text": "Българският шампион Лудогорец се падна в група А на Лига Европа, където ще мери сили с германския Байер Леверкузен, швейцарския Цюрих и АЕК Ларнака (Кипър). \r\nПървите срещи от груповата фаза ще се играят на 20 септември.\r\n\r\nБайер Леверкузен (Германия)\r\nЛудогорец (България)\r\nФК Цюрих (Швейцария)\r\nАЕК Ларнака (Кипър)", "date": "2018.08.31", "title": "Лига Европа: Лудогорец с Леверкузен, Цюрих и АЕК "}
{"url": "https://www.dnes.bg/temida/2018/08/31/huligan-kym-slujiteli-v-telekom-shte-vi-ubiia-vsichki.386624", "text": "6 месеца условна присъда постанови Районната прокуратура във Велико Търново за хулиганство в офис на телекомуникационна компания.\r\nНа 26 юни мъжът влязъл в офиса на \"БТК\" в старопрестолния град и засипал с обиди и нецензурни думи служителите, като се заканвал: \"Ще ви убия всичките!\", \"Искаш ли да те изчакам след работа и да ти начупя зъбите?\".\r\nХулиганът е признат за виновен по обвинение в непристойни действия, грубо нарушаващи обществения ред и изразяващи явно неуважение към обществото.\r\nНа обвиняемият е наложено наказание 6 месеца лишаване от свобода. Изпълнението на присъдата е отложено за срок от три дни.\r\nПрез първите две години на изпитателния срок хулиганът ще трябва да ходи на задължителни периодични срещи с пробационен служител.", "date": "2018.08.31", "title": "Хулиган към служители в телеком: Ще ви убия всички!"}
{"url": "https://www.dnes.bg/obrazovanie/2018/08/31/sled-skoka-v-parite-50-godishni-se-vryshtat-v-uchilishte-mladi-niama.386621", "text": "Ръстът на повишение на учителските заплати бележи засилен интерес от  страна на педагози на възраст от 50+ години, но все още не е достатъчно  условие за мотивация на завършилите педагогически специалности млади  хора.\r\nНалице е нов феномен в образователната система – вливане на правоспособни учители, които обаче от 15-20  години не са упражнявали професията. За тях е наложително да се положат  допълнителни методически грижи и помощ, да се опреснят знанията,  уменията и методите им на работа, за да могат да се справят адекватно и  да се задържат в системата.\r\nАнализът на учителската професия у нас показва много висока средна възраст на  педагогическия състав, голям брой специалисти в пенсионна възраст и  хиляди работещи пенсионери, които се налага да запушват пробойните от  липсващи кадри.\r\r\n                    \r\n                    Политиката по обхват и задържане на ученици в България за последните 30 години е неефективна и формална. Инструментите за въздействие на МОН са слаби, без тежест и обществена подкрепа и са неглижирани от политическата класа. Тези изводи прави Синдикат \"Образование\" в анализ, изпратен до медиите.\r\nПолитиката за осигуряване на достъп до образование задължително се определя и реализира на ниво държава. В образователната ни система тази дейност и отговорност за неприбраните деца и ученици е прехвърлeна и вменeна на учители и директори, като всички правителства елегантно и високомерно са се освобождавали от нея.\r\nСиндикатът иска държавата да осигури равен шанс за всички подлежащи на образование, да въведе задължителна подготвителна възраст при навършване на три години на децата, като държавата финансира изцяло предучилищния етап. Сега един ученик се приема в първи клас безусловно, дори и ако е пропуснал подготвителните групи.\r\nФактите показват, че българското семейно възпитание е много неравностойно, а българските институции са порочно толерантни към някои социални групи и затова от Синдиката считат, че е важно децата да бъдат подготвени за училище в съответните образователни институции.\r\nВ противен случай ще продължи практиката да се губи време и много усилия, за да успеят учителите да наваксат дефицитите и постигнат приемливо ниво на поведение и социализация при учениците в началния етап на образованието. Няма на света образователна система, в която учителят да осигурява и гарантира достъпа и обхвата на ученика в училище, тъй че и сегашната наша политика ще бъде обречена, ако не се предприемат адекватни и ефективни действия и промени, твърдят синдикалистите.\r\nОт Синдиката искат в този процес да се намесят активно и компетентно социалните служби и полицията, за да се осъществи желания обхват и да има положителен резултат цялото това усилие.\r\nНаложително е бързо да се създадат законови лостове, с които длъжностните лица да бъдат ефективни в дейностите по обхват и да се окаже реална подкрепа на образователните институции за прибиране и задържане на подлежащите в училище.\r\nПрактика във Великобритания е да се завеждат дела от училищните власти към родители, които не осигуряват присъствие на децата си в клас или са нарушили училищните правила. Практика в България е да се завеждат дела от амбициозни родители, които не могат да приемат слабите оценки и наказания за поведение на своите деца, винаги приемат, че вината за това е на учителите и директора. Дори само този индикатор категорично демонстрира съществуващата негативна поляризация с европейските политики за работа с родители.\r\nСиндикат “Образование” смята, че затруднената комуникация с част от родителите и лавинообразно повишаващата се бумащина са пороците в нашата образователна система, които най-много отблъскват кандидатите да започнат педагогическа кариера.\r\nТова е процес с десетилетни корени, който за съжаление се задълбочава и с недостига на учители по информационни технологии, физика, чужди езици и предмети с малка годишна норма. Образователните институции трудно намират квалифицирани преподаватели.\r\nСиндикатът ще работи в сформирана от МОН група за преодоляване на административната тежест, ако тя покаже и докаже на практика, че ще направи конкретни и работещи промени. В противен случай членовете на КТ \"Подкрепа“ ще напуснат тази работна група и ще набележат синдикални действия за преодоляване на непосилната бумащина.", "date": "2018.08.31", "title": "След скока в парите: 50-годишни се връщат в училище, млади – няма!"}
{"url": "https://www.dnes.bg/stranata/2018/08/31/samolet-chesna-v-trevata-na-letishte-burgas.386635", "text": "Напоследък зачестиха авариите с малки самолети у нас. Този път летателна машина \"Чесна\" излезе от пистата на Летище Бургас и се озова в тревата, малко преди да излети.\n\n\n\r\nИнцидентът е станал в 14 часа, пострадали няма, съобщи \"\".\r\nСамолетът е 10-местен. В него били само екипажът, който е от трима души.\r\nЗасега не е ясно какви са причините машината да напусне пистата и да се отклони тревните площи. \r\nСамолетът вече е издърпан от пистата на безопасно място за оглед.\r\n ", "date": "2018.08.31", "title": "Самолет \"Чесна\" – в тревата на Летище Бургас"}
{"url": "https://www.dnes.bg/temida/2018/08/31/i-bivshiiat-shef-na-api-izleze-4-chasa-me-razpitvaha.386626", "text": "Когато излязат всички резултати във връзка с пътя край Своге, тогава ще се направят констатации за отговорности и вина. Това каза инж. Лазар Лазаров – бивш председател на УС на АПИ, след 4-часов разпит в Националната следствена служба.\r\nНа въпрос дали все още е в качество на свидетел, той отговори, че е така.\n\n\n\n\r\n\"Отговорих на всички въпроси, които бяха зададени. Правова държава сме, за това са компетентните органи – следствие, прокуратура, съд. Има достатъчно хора, които да се занимават със случая, така че нещата ще бъдат доведени до край\", коментира той и посочи, че обемът на информация е огромен.\r\r\n                    \r\n                    Инж. Лазаров отказа да отговори на въпрос дали по негово време е бил подписан договорът с фирмата изпълнител за изграждане на пътя Своге – София. \r\n\"Държавната приемателна комисия е съгласно закона за устройство на територията, нейните действия са разписани във всички наредби. Тя е независим орган, излиза с Акт 16, на база на който се издава разрешението за ползване - всичко е кристално ясно и регламентирано\", каза още той.\r\n\"Когато излязат всички резултати, тогава ще се направят констатации за отговорности и вина\", каза още инж. Лазаров. \r\nТой обясни, че е минавал по участъка, на който се е случил инцидентът, и отговори, че хиляди коли минават от там на ден, което значи, че завоят се взима без проблем.", "date": "2018.08.31", "title": "И бившият шеф на АПИ излезе: 4 часа ме разпитваха!"}
{"url": "https://www.dnes.bg/politika/2018/08/31/ostavkite-byrz-hod-no-da-ne-se-potuli-istinata.386636", "text": "Във ВМРО сме изненадани от оставките на тримата министри, призна заместник-шефът на партията и депутат Искрен Веселинов, след като с постове си се простиха Ивайло Московски, Николай Нанков и Валентин Радев заради трагичния инцидент край Своге, в който загинаха 17 души.\n\n\n\r\nОставките им бяха поискани от премиера Бойко Борисов, а днес станаха факт. \r\nВеселинов коментира, че те не са било консултирани нито с ВМРО, нито с някой от останалите коалиционни партньори на ГЕРБ. \r\n\"От ВМРО заявяваме твърдо, че трябва да бъде поета отговорност от абсолютно всички, които са виновни за инцидента. Притесняваме се обаче да не остане недовършено разкриването на истински отговорните лица от този бърз политически ход, който цели очевидно да се намали общественото напрежение\", каза Веселинов, цитиран от БТА. \r\n                    \r\n                    \r\nТой заяви, че ще се иска спешна среща с ръководството на ГЕРБ, спешен коалиционен съвет, на който да бъдат представени мотивите за оставките. \n\r\nСпоред него трябва да се отговори и на въпроса дали така ще бъдат решени проблемите, или това ще ги забави.\n\r\nВеселинов каза, че от ВМРО уважават правото на ГЕРБ да излъчва и да сменя своите министри, но тук се касае за много важен проблем. \n\r\n\"Целта не е бързият ефект и туширане на общественото напрежение, а максимално бързо да се вземат мерки от структурите на властта, за да бъдат решени проблемите завинаги\", каза Веселинов. \n\r\nТой заяви, че като председател на парламентарната комисия по регионална политика е с \"изключително добри впечатления от работата на министър Нанков\" и неговата оставка не е добра новина за сектора.", "date": "2018.08.31", "title": "Оставките – бърз ход, но да не се потули истината!"}
{"url": "https://www.dnes.bg/zvezdi/2018/08/31/djoli-srinata-sled-razvoda-s-pit-teji-edva-34-kg.386586", "text": "Американската актриса Анджелина Джоли е отслабнала толкова, че е на границата на пълното физическо изтощение заради развода й с актьора Брад Пит, пише сп. \"Стар\".\r\n\"Анджи е престанала да се храни и е отслабнала до 34,5 килограма, отбелязва изданието, позовавайки се на свои източници. Тя се е превърнала в развалина в емоционален и във физически план. Понастоящем се намира на границата на пълния срив\", предаде БТА.\r\nАктрисата се хранела предимно с течности, потвърдил друг източник на списанието.\r\n\"На практика Анджелина поглъща единствено кубчета лед. Толкова е анорексична, че кожата й е провиснала, а костите й са станали чупливи. Нуждае се от спешна помощ!\"\r\r\n                    \r\n                    Анджелина Джоли и Брад Пит се разделиха през септември 2016 година. Двойката живя заедно в продължение на 10 години, но встъпи в брак едва през 2014 година.\r\nТе имат шест деца, три от които са приемни. Актрисата подаде документи за развод, след което напусна семейния дом в Холивуд и се премести да живее с децата в Малибу, щата Калифорния.", "date": "2018.08.31", "title": "Джоли срината след развода с Пит. Тежи едва 34 кг!"}
{"url": "https://www.dnes.bg/politika/2018/08/31/gerb-nosili-politicheskata-otgovornost-a-bsp-koga.386641", "text": "Депутатът от ГЕРБ Тома Биков отговори с обвинения на острите критики на БСП към правителството, на което официално вече поиска оставката преди дни заради пътния ад край Своге.\r\nПостовете си от кабинета Борисов 3 освободиха днес трима министри – на регионално развитие Николай Нанков, на транспорта Ивайло Московски и МВР шефът Валентин Радев, но това също не се хареса на червените, които смятат, че така само се сменят едни партийни функционери с други.\n\n\n\r\nТома Биков пък попита: \"Кога БСП и Корнелия Нинова ще поемат политическа отговорност?\"\r\nСпоред него социалистите не са поели политическа отговорност за спирането на европарите при двете правителства на БСП - на Сергей Станишев и на Пламен Орешарски. \r\r\n                    \r\n                    \"Не приемаме господин Кирил Добрев да говори за корупция, ще го повтаряме на всяка пресконференция. Ако той продължи да говори за корупция, следващият, който трябва да говори, е Димитър Желязков - Очите. Трябва и той да почне да им се явява на пресконференциите. Никой не пое отговорност и за връзките на БСП с него\", заяви още Биков.\r\nСпоред него, след като действието на политическа отговорност е подаване на оставка, ГЕРБ се държи отговорно, а не като БСП.\r\n\"За нас властта не е самоцел. Няма да си позволим авантюрата да хвърлим българското общество в хаос, в ръцете на хора, които са крайно съмнителни, не просто не могат да управляват. В ръцете на хора, които се възползват от един хаос, за да изчистят своите грешки. Ако БСП внесе вот на недоверие, управляващото мнозинство ще го отхвърли\", коментира депутатът от ГЕРБ.", "date": "2018.08.31", "title": "ГЕРБ носили политическата отговорност, а БСП кога?"}
{"url": "https://www.dnes.bg/temida/2018/08/31/rezultatyt-ot-akciia-marinela-i-marica-10-zadyrjani.386625", "text": "\n\r\nЗам.-главният прокурор Иван Гешев оповести, че 10 са задържаните, след акцията, която се проведе в столичния хотел \"Маринела\" и пловдивския - \"Марица\". Мярката на лицата, \"прибрани\" за укриване на данъци, е 24 часа.\r\nРазследва се престъпна група, действала от началото на тази година. От рано тази сутрин разследващи от спецпрокуратурата претърсват двата хотела, изземват се документи.\n\n\r\n\"Има доказателства, че вероятно лицето, собственик на хотел \"Маринела\", заедно с други хора, са извършвали данъчни престъпления и пране на пари\", посичи Гешев, цитиран от \"Фокус\".\r\r\n                    \r\n                    \"Няма такива данни - заяви Гешев по повод съмнения, че е точено ДДС от пари, давани за Европредседателството. - Няма кой да точи пари за Европредседателството. За да спечелиш определени обществени поръчки, трябва да отговаряш на определени законови условия. Това няма общо с предмета на разследването, което ви описвам\", отсече той.\r\nЗам.-главният прокурор уточни, че се извършват претърсвания на помещения в хотел \"Маринела\", ползвани от лица, които са обект на разследване, но това не означава, че по някакъв начин целият хотел е организирана престъпна група.\r\n\"Това кой е собственик на този хотел към момента не е предмет на разследване, заяви той. - Предмет на разследване е, че това лице, с определен кръг хора вероятно, към този момент има доказателства, са извършвали данъчни престъпления, пране на пари, участие в организирана престъпна група с други фирми.\r\nЧаст от разследването е в посока фирми, извършващи туристическа дейност, но не и дейността на този хотел, заяви той.\r\nМоже би към края на деня ще е ясно колко души са привлечени към наказателна отговорност и за какви престъпления, какви мерки за отклонение ще се вземат спрямо тях.\r\nПо думите на Гешев към този момент има данни за 3 лица от семейството на собственика на хотел \"Маринела\", които са извършили престъпления.\r\n\"Предстои изземване на определени МПС-та като веществено доказателство. Намерени са дребни суми от рода на 150 000 лева, като очакваме доста по-големи суми до края на деня. Част от тях са намерени в кутия за обувки, а не в помещение, ползвано от това семейство, което посочихте\", заяви той.", "date": "2018.08.31", "title": "Резултатът от акция \"Маринела\" и Марица\": 10 задържани!"}
{"url": "https://www.dnes.bg/politika/2018/08/31/trima-deputati-aut-trima-ministri-na-bankite-im-v-parlamenta.386633", "text": "След като хвърлиха поисканите им от премиера Бойко Борисово ставки министрите Николай Нанков и Валентин Радев не отговориха категорично дали ще се върнат в парламента или не.\n\n\r\nТранспортният министър Ивайло Московски също се разделя с поста си заради пътния ад край Своге, но пък днес беше в болнични и така и не се появи пред медии за да разкрие бъдещите си планове.\r\nАко обаче трима решат отново да седнат на депутатски банки, трима настоящи народни представители ще се разселят с местата си.\r\nТова са депутатите от Плевен Ралица Добрева, от София Йорданка Фикирлийска и от Ловеч Калин Василев.\r\nИ тримата станаха народни представители на 10 май 2017 г., след като на 4 май Московски, Радев и Нанков положиха клетва като министри в кабинета \"Борисов 3\" и овакантиха местата си на парламентарните банки.\r\n ", "date": "2018.08.31", "title": "Трима депутати аут! Трима министри на банките им в парламента"}
{"url": "https://www.dnes.bg/obshtestvo/2018/08/31/sled-80-dni-gladna-stachka-bosiia-ia-prekrati.386650", "text": "Дисидентът Николай Колев – Босия, който преди 80 дни обяви гладна стачка заради купуването на шофьорски книжки и с настояване на оставката на министъра на транспорта Ивайло Московски, я прекрати.\n\n\n\r\nСамият той обяви пред БНР, че продължава борбата си и настоява да се изчисти Министерството на транспорта и \"Автомобилна администрация\" от организираната престъпна група, която е в основата на черния пазар на книжки.\r\n\"Това престъпно Народно събрание, с 3% рейтинг, също трябва да бъде разтурено\", отсече Колев.\r\nТой сподели, че се чувства нормално, въпреки дните без храна и не допуска лекари да го преглеждат.\r\r\n                    \r\n                    Според него тежката катастрофа с автобус край Своге не е била изненадваща.\r\n\"Отдавна очаквах да стане подобен тежък инцидент. Въпросът се състои в друго – не да се прехвърля вина, а това нещо, което стана, поправка, техническа проверка, на Фотошоп нещо, сега стана с оставката на Московски, трябваше да стане много отдавна, за да не се стига до тези протести, защото в момента и отвън и отвътре натискът се засилва и само не много интелигентни властници могат да допуснат това нещо\", каза той.\r\nНиколай Колев-Босия коментира, че все още не е получил протокола от срещата си с Московски на 25 юни.\r\nТой отдаде зачестяването на тежките ситуации в страната с липсата на капацитет на правителството.", "date": "2018.08.31", "title": "След 80 дни гладна стачка – Босия я прекрати!"}
{"url": "https://www.dnes.bg/notifikacii/2018/08/31/rabotodatel-ubil-rabotnika-si-v-syrnica-zadyrjaha-go.386612", "text": "Задържан е извършител на убийство в района на град Сърница, съобщават от МВР - Пазарджик.\r\nОттам посочват, че в сряда сутринта е получен сигнал в Районното управление във Велинград от 36-годишен мъж от село Панчарево. Мъжът заявил, че е открил починал в микробус свой работник - на 47 години от София.\r\nАвтомобилът се намирал в местността \"Таш Капия\" в землището на Сърница. Екипи на \"Спешна помощ\" и полицейското управление пристигнали на мястото. Медиците констатирали смъртта на мъжа, а при извършения първоначален оглед не били открити видими следи от насилие.\r\nТрупът е транспортиран за аутопсия в отделението по съдебна медицина в МБАЛ - Пазарджик, където е установено наличие на черепно-мозъчна травма, по всяка вероятност причинена от удар с твърд предмет.\rВ хода на разследването е установено, че извършител на деянието е подалият сигнала. Починалият работил за извършване на строително-ремонтни дейности в имота на извършителя.\r\nМъжът първоначално е задържан в ареста за 24 часа. С постановление на наблюдаващия прокурор срокът на задържането му е удължен със 72 часа.\r\nПредстои внасянето в съда на искане за мярка за неотклонение \"задържане под стража\".", "date": "2018.08.31", "title": "Работодател убил работника си в Сърница, задържаха го!"}
{"url": "https://www.dnes.bg/obshtestvo/2018/08/31/borisov-naredil-donesete-ostavkite-i-ministrite-gi-dali.386600", "text": "\nТримата министри - Валентин Радев, Ивайло Московски, Николай Нанков, напускат постовете си в МВР, МТИТС, МРРБ след зловещата катастрофа край Своге, при която загинаха 17 души.\r\nБрифинг в Министерския съвет дадоха Радев и Нанков, които потвърдиха това. Транспортният министър Ивайло Московски днес е в болнични и затова не присъства на пресконференцията.\r\nОще в неделя - деня след катастрофата, тримата заявили готовност да напуснат постовете, за да поемат политическата отговорност за инцидента.\n\n\r\n\"Така постъпваме в ПП ГЕРБ, носим политическа отговорност, поставени сме на тези позиции да свършим определена работа. Без да имаме персонална вина, но очевидно министерствата не са били в това състояние, че да ни предпазят от подобна трагедия\", посочи МВР шефът в оставка Валентин Радев.\r\r\n                    \r\n                    Тези дни от неделя насам тримата министри останали на постовете си, за да предадат работата и да помагат на прокуратурата и следствието след трагичния инцидент. Премиерът Бойко Борисов им казал обаче, че днес е денят да напуснат министерските кресла.\r\nТой им заявил: \"Донесете оставките!\". \"И ние ги депозирахме\", разясни Радев.\r\nМинистрите отрекоха да си тръгват заради настояването на опозицията. Не писали и мотиви за оставките.\r\n\"Ние сме хора с морал, затова понасяме тази отговорност, като ръководители на трите структури, които имат касателство по трагичния инцидент\", разясни Нанков.\r\nДвамата министри в оставка допуснаха, че вероятно е липсвала координация и комуникация между ведомствата, за да се случи инцидентът, но обявиха, че се прави \"революция\" и в близко бъдеще ще се случат добри неща в областта на пътната безопасност.\r\nЗа момента няма други депозирани оставки на шефове на ресорни структури, но в последните дни в следствието разпитват настоящи и бивши представители на Пътната агенция.\r\nРадев и Нанков не мислели какво ще правят по-нататък, но има вероятност да се върнат като депутати в НС.\r\n\"За да сме на светло, да продължаваме да даваме информация\", каза Валентин Радев.\r\nВъпросът дали чувстват персонална вина, че нещо не са свършили, те оставиха без отговор. \r\n ", "date": "2018.08.31", "title": "Борисов наредил: Донесете оставките! И министрите ги дали..."}
{"url": "https://www.dnes.bg/notifikacii/2018/08/31/krale-na-silata-predizvikva-malki-i-golemi.386588", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Крале на силата\" е събитието, което ще предизвика хора от всички възрасти в изпитание за сила, ловкост и майсторство под зоркия поглед на Кирил Вълчев - Скалата и още куп звезди.\r\nВ \"Кралете на силата\" може да премерите мускули с други и да спечелите най-различни награди.\r\n\"Отправям предизвикателство към всички - утре (1 септември) от 11 часа в Sofia Ring Mall ще се проведе събитие, на което може да видите вашите способности. Събитието е за хора от 6 до 60 години. Ще има програми за всички възраст\", каза Кирил Вълчев - Скалата пред \r\nСкалата обясни, че на шоуто ще има шампиони в различни категории и сфери - културизъм, триатлон и други спортове, а също така и модели.\r\nСлед това събитие, \"Крале на силата\" ще обиколи Пловдив и Варна, след което пак ще се завърне в столицата.\r\n ", "date": "2018.08.31", "title": "\"Крале на силата\" – предизвиква малки и големи"}
{"url": "https://www.dnes.bg/crime/2018/08/31/kradec-svi-3000-i-1500-ot-hotel-v-slynchev-briag.386583", "text": "Крадец отмъкна 3000 долара и 1500 евро от хотелска стая в Слънчев бряг, съобщиха от Областната дирекция на МВР в Бургас.\r\nВчера в РПУ - Несебър е получено съобщение от двама 23-годишни израелски туристи, отседнали в курорта, че предния ден между 15.00 ч. до 20.15 ч. от хотелската им стая е извършена кражбата.\r\nРаботата по случая продължава от служители на Районно управление – Несебър.", "date": "2018.08.31", "title": "Крадец сви $3000 и €1500 от хотел в Слънчев бряг"}
{"url": "https://www.dnes.bg/sofia/2018/08/31/bez-preduprejdenie-uvolnenie-ban-ne-uvedomili-shefa-na-nimh.386578", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПочти веднага след като стана ясно, че Националния институт по метеорология и хидрология се отделя от БАН мандатът на директора на института – проф. Христомир Брънзов, беше прекратен.\r\nРешението за отстраняването му беше взето с мнозинство, но не бе подкрепено от председателя на БАН – акад. Юлиан Ревалски.\r\nСред основните мотиви за отстраняването се посочват неспазване на нормативните уредби, както и разпорежданията на ръководството на Академията, а и уронване престижа на институцията.\n\n\n\r\nПред  проф. Брънзов коментира, че никой от БАН не го е осведомил, че е освободен от длъжност и научил новината от медиите. \r\r\n                    \r\n                    \"До този момент нито имам документ, нито някой се е обадил и в момента цари безвремие\", разказа бившият директор на НИМХ\r\nПо думите му не се знае и с какво точно е уронил престижа на БАН, а от академията имат 3 дни, за да намерят тези мотиви.\r\nПроф. Христомир Брънзов каза още, че все още няма негов наследник на поста.\r\n\"НИМХ ще работи по инерция, защото казусът е много странен. Аз знам, че не съм директор, същевременно няма заповед, няма изпълняващ длъжността, защото доколкото знам до момента не са успели да намерят такъв\", обясни проф. Брънзов.\r\nТой е категоричен, че институтът не може да работи без директор, защото има много оперативна дейност.\r\nБившият директор на НИМХ подчерта още, че е доволен от факта, че е получил подкрепата и добра оценка от колегите си.", "date": "2018.08.31", "title": "Без предупреждение – уволнение: БАН не уведомили шефа на НИМХ!"}
{"url": "https://www.dnes.bg/stranata/2018/08/31/tyrsi-se-policiiata-v-shumen-izdirva-44-godishen-myj.386584", "text": "Областна дирекция на МВР в Шумен издирва 44-годишен мъж от село Хърсово. \r\nНиколай Пенчев е в неизвестност от 11 август. \r\nМъжът е работил като общ работник – животновъд при земеделски производител от селото. \r\nИздирваният Николай е със сини очи и кестенява коса, висок около 165 см., със слабо телосложение. Липсват повечето му предни зъби. \r\nОт полицията призовават всеки, който има информация за изчезналия, да се обади до най-близкото районно управление или на телефон 112.", "date": "2018.08.31", "title": "Търси се: Полицията в Шумен издирва 44-годишен мъж"}
{"url": "https://www.dnes.bg/obshtestvo/2018/08/31/borisov-vzema-tri-ministerski-ostavki-zaradi-svoge-koi-si-trygvat.386587", "text": "Трима министри да си подадат оставките заради катастрофата край Своге, при която загинаха 17 души, е поискал премиерът Бойко Борисов тази сутрин, потвърдиха от МС.\r\nС постовете си ще се разделят вътрешният министър Валентин Радев, транспортният Ивайло Московски и регионалният Николай Нанков.\nИ тримата още в неделя сутринта след катастрофата са заявили, че са готови да понесат политическа отговорност.\r\nТова е станало на свиканото спешно заседание от Борисов в Министерския съвет.\r\nВ сряда, на последното редовно заседание на кабинета, премиерът заяви, че никой от виновните за жестоката катастрофа край Своге няма да бъде закрилян или пощаден. \r\n                    \r\n                    \r\n\"Всяко длъжностно лице, което не си е свършило работата, ще бъде подведено и под съдебна отговорност, и ще му бъде поискана и политическа отговорност\", увери Борисов.\r\nТогава той призова опозицията да изчака няколко дни, докато станат готови експертизите и текат проверките на прокуратура и следствие. Ден по-рано социалистите поискаха оставката на цялото правителство след изнесените данни за нарушения при строителството на пътя.\n\r\n\"Мога да ги уверя, че както винаги никого не сме пожалили. До там, докъдето е вината, до там ще се носи и отговорността\", подчерта министър-председателят.\r\nДо момента от кабинета \"Борисов\" 3 си тръгна един министър - проф. Николай Петров, който оглавяваше здравното министерство, след информации за конфликт на интереси при обществени поръчки във ВМА.\r\nПреди няколко месеца оставка подаде и енергийният министър Теменужка Петкова заради сделката за ЧЕЗ и познанството си със собственичката на фирмата-купувач - Гинка Върбакова. Впоследствие обаче Петкова остана на поста си.\r\n \r\n ", "date": "2018.08.31", "title": "Борисов взема три министерски оставки заради Своге. Кои си тръгват?"}
{"url": "https://www.dnes.bg/blizak-iztok/2018/08/31/shte-ima-li-nato-arabska-dyshteria.386580", "text": "САЩ приканват арабските страни да формират военен алианс срещу Иран. Споровете между потенциалните му участници обаче може да възпрепятстват създаването на \"арабска НАТО\". Те едва ли ще се откажат от военнополитическото сътрудничество с Русия, пише \"РБК\".\n\r\nОт няколко месеца администрацията на Доналд Тръмп подготвя почвата за формиране на нов военен блок - Близкоизточен стратегически алианс, който \"да възпира иранската агресия в региона\", да се бори с тероризма и да подкрепя стабилността в Близкия изток.\n\r\nТези задачи ще бъдат официално обявени през октомври във Вашингтон на среща на върха на страните от Залива. Според замисъла на САЩ в блока ще участват осем държави: шестте страни от Съвета за сътрудничество в Залива - Саудитска Арабия, Обединените арабски емирства, Кувейт, Катар, Оман и Бахрейн, плюс Египет и Йордания, цитира \"РБК\" щатски медии.\r\n                    \r\n                    \r\nБлизкоизточните страни не са достатъчно сплотени, за да изградят ефективна отбранителна институция, смята руският политолог Антон Мардасов. \"САЩ се опитват да внушат представата за някакъв антиирански фронт. Идеята не е нова и всеки път е търпяла крах заради липсата на съгласие сред арабските страни. Това ясно се открои в йеменската война, където изпъкват явни проблеми с единното командване и съперничеството между Саудитска Арабия и ОАЕ\", коментира той.\n\r\nПродължава и конфликтът между страните от Залива - това също не подобрява координацията в арабския свят, посочва Мардасов. През юни 2017 г. Саудитска Арабия, ОАЕ, Бахрейн, Египет и Либия скъсаха отношенията си с Катар, обвинявайки емирството, че спонсорира тероризма, напомня той.\n\r\nСред арабските страни няма консенсус по въпроса за подхода към Иран, отбелязва руският ориенталист Владимир Сажин. А без участието на САЩ и Израел такъв арабски военен блок ще е съвсем безсмислен, тъй като съвкупната му военна мощ силно ще изостава от тази на Иран, смята той.\n\r\nСамата иранска заплаха е силно надценена, смята аналитикът Дъг Бандоу, бивш съветник на Роналд Рейгън. В миналото НАТО си поставяше за цел да предотврати евентуална хегемония на Съветския съюз в Евразия, но сега в Близкия изток няма сила, способна да доминира, казва той пред сайта \"Американ консървейтив\".\n\r\n\"Иранската заплаха е силно раздута и много страни разбират това\", споделя мнението му руският експерт Юрий Бармин.\n\r\nИдеята за Близкоизточен стратегически алианс като траен военен алианс едва ли ще се осъществи. Инициативата обаче може да подпомогне САЩ и противниците на Иран в решаването на моментни задачи, отбелязва Мардасов.\n\r\nРусия е военен партньор на ред страни, които по принцип биха могли да участват в \"арабска НАТО\". Сред тях са Саудитска Арабия, Катар и Египет, които преговарят с Москва за покупка на руски противовъздушни ракетни комплекси С-400. Администрацията на САЩ прикани вече тези страни да се откажат от сделките с Русия, напомня \"РБК\".\n\r\n\"Ако САЩ са решили да формират алианс, разчитащ изцяло на американски оръжия, идеята е обречена на провал, защото в условията на Близкия изток руските оръжия са по-добри от американските, (купувачите) няма да се откажат от тях\", убеден е Юрий Бармин.\r\n \r\n/БТА/", "date": "2018.08.31", "title": "Ще има ли НАТО арабска \"дъщеря\"?"}
{"url": "https://www.dnes.bg/politika/2018/08/31/nankov-radev-moskovski-tri-ovakanteni-ministerski-kresla.386589", "text": "\n\r\nАдът край Своге е на път да оваканти три министерски кресла, тези на вътрешния министър Валентин Радев, транспортния Ивайло Московски и регионалния Николай Нанков.\n\r\nБивш зам.-министър на отбраната, бивш депутат от ГЕРБ и специалист по боеприпаси и химия на взривните вещества. Това е МВР шефът Валентин Радев.\r\nВ първия кабинет на Бойко Борисов той бе заместник на военния министър Аню Ангелов, но на 4 май миналата година седна в неговия стол.\r\nВалентин Радев е роден на 6 февруари 1958 година в Елин Пелин. Завършил е Висшето военно артилерийско училище в Шумен с магистърска степен, офицер по артилерийско въоръжение – инженер по боеприпаси и химия на взривните вещества. Аспирантурата му е по аеродинамика и балистика. Магистър е по икономика от УНСС.\r\r\n                    \r\n                    От 1991 година е доктор, а от 1996 година е старши научен сътрудник II степен. Има няколко специализации в Русия, Канада, Чехия и Германия.\r\nПрофесионалната си кариера започва като началник на служба \"Артилерийско въоръжение\" и стига до директор на Института за перспективни изследвания на отбраната.\r\nПолковник от запаса. Бил е и хоноруван преподавател в УНСС.\r\nНастоящият транспортен министър Ивайло Московски е роден на 19 юли 1972 година в Плевен.\r\nЗавършва УНСС със специалност \"Публични финанси\", а след това и \"Финансов мениджмънт\" в Стопанската академия в Свищов.\r\nМежду 1995 и 1996 г. е инспектор индустриален риск и промишлено застраховане в \"София Инс\".\r\nПрез 1999 г. става председател на борда на директорите и член на Управителния съвет на Текстилен комбинат \"Монтана\" АД, където работи до 2002 г.\r\nОт 2002 г. до 2003 г. е търговски директор на \"Балтекс комерс\" ЕООД – търговско представителство за индустриално оборудване на фирми от Австрия и Германия. В периода 2003 до юли 2009 г. е управител на \"БГ НИТ\" ЕООД – официално представителство на фирма STOLL – Германия за България.\r\nОт юли 2009 до май 2011 г. заема поста заместник-министър на транспорта, информационните технологии и съобщенията и ръководител на Управляващия орган на Оперативна програма \"Транспорт\" в Министерството на транспорта, информационните технологии и съобщенията.\r\nОт май 2011 до март 2013 г. е министър и ръководител на Управляващия орган на Оперативна програма \"Транспорт\".\r\nВ периода май 2013 до август 2014 г. е народен представител в 42-то Народно събрание и член на Комисията по транспорта, информационни технологии и съобщенията и на Комисията по енергетиката.\r\nПрез ноември 2014 г. за втори път е назначен на поста министър и ръководител на Управляващия орган на Оперативна програма \"Транспорт\" в Министерството на транспорта, информационните технологии и съобщенията.\r\nНиколай Нанков Нанков е третият министър, който ще се раздели с поста си.\r\nТой е бил депутат от ГЕРБ, а в миналото правителство на Бойко Борисов бе заместник на Лиляна Павлова в строителното министерство - отговаряше за строителния надзор и подготовката на нормативните актове в строителното законодателство.\r\nРоден е на 19 декември 1983 г. в Априлци. Нанков е бакалавър по \"География и геология\", има магистърска степен от СУ \"Св. Климент Охридски\" по специалността \"Регионално развитие и управление\".\r\nТой е бил най-младият областен управител в страната, а до определянето му за областен управител през август 2009 г. професионалната му биография е била свързана с разработването, ръководството и изпълнението на проекти, финансирани от Европейския съюз.\r\nНиколай Нанков нашумя в медиите с няколко показни акции като паленето на бракониерски рибарски мрежи и инспекциите на Ловеч с мотоделтапланер.", "date": "2018.08.31", "title": "Нанков, Радев, Московски... Три овакантени министерски кресла!"}
{"url": "https://www.dnes.bg/health/2018/08/31/7-superhrani-za-poveche-zdrave.386530", "text": "Последните няколко години у нас доста се заговори за суперхраните и за ползата от всекидневния им прием. Но какво всъщност означава понятието суперхрана?\r\nСуперхраните помагат не само в набавянето на необходимите за организма витамини и минерали, но и в борбата с излишните килограми. Всъщност този тип храни подобряват цялостното ни здравословно състояние, помощно средство са при превенцията на някои хронични заболявания и се грижат за красивия външен вид.\r\nВижте кои 7 суперхрани е препоръчително да присъстват в хранителния ви режим.\n\r\n\r\nЛененото семе съдържа така важните за сърцето омега-3 мастни киселини, които подобряват мозъчната функция и предпазват от заболявания като диабет и дори рак.\r\r\n                    \r\n                    Тези семена са и с високо съдържание на тиамин (витамин В1), магнезий, фосфор и манган, както и така нужните на организма фибри и протеини. Може да консумирате семената под формата на гранола, хумус или като добавка в овесената каша.\r\n\r\nКокосовото масло е съставено от средноверижни мастни киселини (триглицериди), които осигуряват бърза енергия, без да натоварват излишно черния дроб и жлъчката. Иначе казано, кокосовото масло помага при свалянето на излишните килограми и предотвратява костната загуба. Освен това, кокосовото масло прави косата и ноктите по-здрави, а кожата гладка и сияйна.\r\n", "date": "2018.08.31", "title": "7 суперхрани за повече здраве"}
{"url": "https://www.dnes.bg/zvezdi/2018/08/31/zabejkite-na-princa-hari-vyzdishal-po-hali.386576", "text": "Скоро се появиха на бял свят снимки от стаята на принц Хари в престижния колеж \"Итън\". И се видя, че на стените в стаята е била закачена изрезка от фотография на актрисата Хали Бери.\r\nНа бюрото си принцът е бил поставил снимка на покойната си майка, принцеса Даяна.\r\nХали Бери явно беше приятно изненадана, че принц Хари ѝ е фен. Тя написа в Twitter: \"Принц Хари, разбирам те\". Актрисата е сложила и хаштага #HalleBerryPosta, което е препратка към песента на Миси Елиът - \"Work It\". Текстът към песента гласи: \"Нека се напием, това трябва да ни сближи. Не приличам ли на плакат на Хали Бери?\".\r\nПочитателите на актрисата веднага споделиха снимката от стаята на принц Хари в пансиона на колежа  и отбелязаха, че той има доста добър вкус.\r\n", "date": "2018.08.31", "title": "Забежките на принца: Хари въздишал по Хали!"}
{"url": "https://www.dnes.bg/stranata/2018/08/31/korupciiata-vinovnikyt-za-jertvite-po-pytishtata.386573", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пътищата и пътната мрежа са част както от военната инфраструктура, така и от националната сигурност. Да строиш некачествени пътища означава, че нарушаваш националната сигурност. Наказанията за това са много тежки. Това нещо поставя под опасност всички български граждани и чужденци, които пътуват у нас. Трябва да се проверят всички ремонти, които се правят от \"Трейс\" в цяла България.\n\r\nЗа това призова от ефира на  криминалният журналист Богдана Лазарова по повод разследването на инцидента край Своге, при който загинаха 17 души, а десетки други бяха ранени.\n\n\n\r\r\n                    \r\n                    Според Лазарова ако трябва да извадим нещо положително от цялата история, то това е фактът, че цялото общество видя, че обществените поръчки са пропити от корупция.\r\n\"Не може да вземаш половината пари от обществената поръчка, а с другата част да построиш качествен път. Корупцията тръгва от НС и стига до чиновника в АПИ, който извършва проверката на пътя. Законите се гласят, за да има вратички. Никой обаче не предприема нищо\", категорична е тя.\r\nАдвокат Николай Хаджигенов също е на мнение, че корупцията е главният виновник за жертвите край Своге, а не шофьорът, който всъщност е обвинен за трагедията.\r\n\"Премиерът казва, че ще бъде понесена политическа отговорност. Да, но това трябва да стане на момента. Нямаме правителство от 1989 година насам, което да не си е тръгнало заради корупция\", отбеляза адвокатът.\r\nХаджигенов смята, че прокуратурата и разследващите органи са част от цялата корупционна схема, затова няма и реални присъди за виновниците.\n\r\n ", "date": "2018.08.31", "title": "Корупцията – виновникът за жертвите по пътищата"}
{"url": "https://www.dnes.bg/obshtestvo/2018/08/31/miusiulmani-shte-gladuvat-shtafetno-v-podkrepa-na-bosiia.386582", "text": "Повече от 90 мюсюлмани от Родопите и Старозагорско утре ще започнат щафетна гладна стачка в подкрепа на Николай Колев-Босия, ко\r\n \r\n\r\n \r\nВ протеста се включва и  бившият служебен премиер Ренета Инджова. Тя определя създадената по  случая временна парламентарна комисия като \"абсолютно несъстоятелна и  некомпетентна\".\r\n \r\n\"Тази кауза е най-народната кауза, защото всички са  метнати по магистралите, а там царят само нарушения, фалш, бутафорни  реквизити – от обозначенията до мантинелите\", каза Инджова.\r\n \r\n\"Докато не му се даде шанс да докаже дали е прав, или не е прав, ние ще продължаваме с щафетните гладни стачки\", заяви  Ибрахим Караджа от Казанлък. Според друг поддръжник на Колев – \r\n \r\n\"Смело мога да кажа, че това са хора, здраво ", "date": "2018.08.31", "title": "Мюсюлмани ще гладуват щафетно в подкрепа на Босия "}
{"url": "https://www.dnes.bg/stranata/2018/08/31/zakopchaha-alo-mafiot-ot-burgas-vyv-vidin.386592", "text": "26-годишен бургазлия, замесен в телефонна измама във Видин, е арестуван, съобщиха от МВР. Измамникът е задържан в ареста за 72 часа.\r\nКриминално проявеният мъж, осъждан за телефонни измами, е привлечен като обвиняем съучастник-помагач по досъдебно производство.\r\nНа 29 август вечерта 68-годишна жена от крайдунавския град сигнализирала в полицията, че минути по-рано до кофи за смет оставила плик с ценности. \r\nТя обяснила как \"помага на органите на реда да задържат терористи\", след като в телефонни разговори била убедена да съдейства.\r\nУниформените служители реагирали незабавно и заловили лицето, изпратено да прибере плика от мястото, посочено от жената. \r\nВ него имало 280 лева, 200 евро, златни накити и множество монети от различни валути.", "date": "2018.08.31", "title": "Закопчаха ало мафиот от Бургас във Видин"}
{"url": "https://www.dnes.bg/pop/2018/08/31/kolaboraciia-mejdu-shopski-folklor-i-hit-na-biibyr.386585", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Let me love you\" на Джъстин Бийбър звучи в комбинация с българска фолклорна музика от шопския край. Това представлява кавър версията на песента, която изпълняват Тихомир Митов в компанията на Ваня Вакари и Кристина Карамфилова от квартет \"Славей\".\n\r\nПевецът сподели в студиото на \"България сутрин\", че българският фолклор звучи модерно и може спокойно да се вплита със съвременна музика.\n\r\n\"Със сигурност смятам да продължа с фолклора в бъдеще. Имам два проекта, върху които сега работя, които отново ще са поп с фолклор\", разкри Митов пред .\r\n                    \r\n                    \r\nТой добави, че иска да запази тази тенденция и вълна, защото според него това е успешна формула, която дори предоставя възможност по-лесно да се представя автентичната българска фолклорна музика пред публиката.\n\r\nПесента, която звучи с \"Let me love you\" е \"Леле Яне, бело Яне\", а Тихомир Митов разказа, че работата му с Ваня Вакари и Кристина Карамфилова от квартет \"Славей\" е била много лесна и бърза.\n\r\n ", "date": "2018.08.31", "title": "Колаборация между шопски фолклор и хит на Бийбър"}
{"url": "https://www.dnes.bg/obshtestvo/2018/08/31/kolanite-stavat-zadyljitelni-v-avtobusite.386597", "text": "Коланите ще станат задължителни за всички автобуси, съобщи председателят на Народното събрание Цвета Караянчева пред журналисти във Варна.\n\n\r\nПо думите й приемането на промените в Закона за движение по пътищата е основен приоритет в новия парламентарен сезон, като в него ще бъде заложено задължителното поставяне на колани в автобусите.\r\nНа 4 септември предстои разглеждането му от транспортната комисия, а на 5 септември законът ще бъде обсъждан в зала на второ четене.\r\nТемата за пътната безопасност бе поставена с особена острота след катастрофата край Своге в събота, при която загинаха 17 души.\r\nПо отношение на предстоящата есенна сесия на парламента Цвета Караянчева изрази надежда, че представителите на всички парламентарни групи ще бъдат диалогични, предаде \"Фокус\".\r\n\"Надявам се през новия политически сезон да работим по политики, а не на база на лични нападки\", каза председателят на НС.", "date": "2018.08.31", "title": "Коланите стават задължителни в автобусите "}
{"url": "https://www.dnes.bg/obshtestvo/2018/08/31/liliana-pavlova-ne-e-vikana-v-sledstvieto-za-svoge.386590", "text": "На този етап министър Лиляна Павлова не е викана в следствието заради трагичния инцидент край Своге. Това съобщи самата Павлова, която е бивш министър на регионалното развитие, пред журналисти в отговор на въпрос днес.\n\n\r\n\"Трагедията е ужасна, поднасям своите съболезнования на близките на загиналите\", коментира тя и допълни, че споделя мнението, че трябва да бъдат разследвани всички отговорни лица и институции.\r\nВярвам на прокуратурата и разследващите органи, убедена съм, че ще направят пълен анализ и проверка и ще проследят всички законови изисквания и нормативи, заяви Павлова, цитирана от БТА.\r\nСпоред нея това е най-добрият начин, по който да се анализират периодите, отговорностите и ангажиментите, защото процесът включва най-различни участници и правила, преплитат се българско законодателство и международни изисквания и би било едностранчиво, ако ги разглеждаме поотделно.\r\n ", "date": "2018.08.31", "title": "Лиляна Павлова не е викана в Следствието за Своге"}
{"url": "https://www.dnes.bg/stranata/2018/08/31/vnimanie-realna-opasnost-ot-zapadnonilska-treska.386598", "text": "В Бургас съществува реална опасност от разпространение на вируса на западнонилската треска. Няма нужда от паника и страх, но сме длъжни да предупредим жителите и гостите на града, че съществува потенциална опасност от разпространение на вируса на западнонилската треска в Бургас, съобщиха от общината.\r\nВ момента има недоказано, но съществуващо съмнение за една жена от Бургас, която проявява голяма част от симптомите на това заболяване.\r\nЗа съжаление, напълно сигурно е, че 3 от откритите 6 мъртви щъркела край село Атия в съседната Община Созопол са носители на вируса на западнонилската треска, добавиха от пресслужбата на Община Бургас.\r\nВ отговор на потенциалната опасност през следващите дни Община Бургас ще проведе засилени дезинсекционни мероприятия на местата, където се събират много хора, и в биотопите, където се развъждат комари.\r\r\n                    \r\n                    Именно комарът е преносител на този вирус, който разболява предимно животни и най-вече птици, но е опасен и за хората.\r\nОбщина Бургас е отправила предупреждение към всички болници на своя територия да следят внимателно за евентуални случаи на западнонилска треска, защото тя се диагностицира трудно. Около 80 на сто от заразените не проявяват никакви симптоми. При останалите 20% признаците на болестта са много подобни на грип - температура, болки в тялото, отпадналост, подуване на лимфните възли.\r\nПри 1 процент от заболелите изходът е летален и предизвикан от впоследствие развит енцефалит или менингит. Това са основно възрастни и хора с отслабена имунна система, съвсем малки деца.\r\nТова лято смъртни случаи от западнонилска треска има в Сърбия, Гърция, Румъния, Косово, Италия. От Община Бургас съветват хората при най-малки съмнения да посетят личния си лекар.\r\n ", "date": "2018.08.31", "title": "Внимание: Реална опасност от западнонилска треска"}
{"url": "https://www.dnes.bg/balkani/2018/08/31/turciia-povishava-danyka-vyrhu-depozitite-v-chujda-valuta.386591", "text": "Турция повиши данъка върху депозитите в чужда валута и отмени данъка върху депозитите в турски лири в рамките на усилията си да подкрепи затруднената си валута, съобщава Асошиейтед прес.\r\nСпоред публикуваното днес решение данъкът при източника върху депозитите в чужда валута със срок до шест месеца се увеличава от 18 на 20 процента.\n\n\n\r\nСъщевременно данъкът при източника на депозитите в турски лири със срок над една година се намалява от 10 на нула процента.\r\nКурсът на лирата се повиши с 2,1 процента след решението и достигна до 6,51 лири за долар.\r\nТурската валута загуби около 40 процента от стойността си тази година заради безпокойството от икономическата политика на президента Тайип Реджеп Ердоган и заради продължаващия търговски и дипломатически спор със САЩ, пише АП, цитирана от БТА.", "date": "2018.08.31", "title": "Турция повишава данъка върху депозитите в чужда валута"}
{"url": "https://www.dnes.bg/football/2018/08/31/ludogorec-nadvi-torpedo-i-vleze-v-grupite-na-liga-evropa.386556", "text": "Лудогорец постигна лесна победа с 4:0 над Торпедо Кутаиси в реванша от плейофния кръг за влизане в групите на Лига Европа и след общ резултат от двата мача 5:0 \"орлите\" постигнаха целта си и са в групите на втория по сила евротурнир.\n\r\nТова бе и най-силният мач за момчетата на Пауло Аутуори от доста време насам, отборът най-после се поотпусна в офанзивен план и успя да вкара повече от едно попадение, с колкото обикновено печели напоследък мачовете си.\n\r\nМисиджан откри в 6-ата минута, а в 37-ата Кампаняро удвои аванса на домакините. Отново последният се разписа в 59-ата минута, а Вандерсон също записа името си сред голмайсторите три минути след това.\n\r\nНовите попълнения Брандао и Махлангу не попаднаха в групата на \"орлите\" за този мач, тъй като още не са готови физически. Въпреки това обаче преди самата среща те бяха представени пред феновете.\r\n                    \r\n                    \r\nЗа гостите пък като титуляр игра бившият бранител на Ботев Пловдив Лазар Марин.\n\r\n\n\r\n ", "date": "2018.08.31", "title": "Лудогорец надви Торпедо и влезе в групите на Лига Европа"}
{"url": "https://www.dnes.bg/obshtestvo/2018/08/31/iskate-da-ste-milioner-praviat-go-onlain-iasnovidci-za-90-leva.386557", "text": "Онлайн ясновидци предлагат да ни направят милионери срещу сумата от 85-90 лева. Мошениците продават амулети, които според тях помагат \"парите да завалят над главата ви\", пише \"Монитор\".\n\r\nПродажбите се осъществяват от профил на \"сляпата баба Гинка\", чиято снимка е на руска астроложка. Описанието в сайта пък е неграмотно, но въпреки това достатъчно подробно за всяка зодия. Като бонус желаещите могат да си свалят снимка на продаваните амулети, които, докато седят на компютрите им, ще им носят пари. \n\r\nАко искат обаче да стигнат до милионите, то те трябва да си го закупят. За по-голяма тежест под статиите в сайта има нереални коментари от уж доволни хора, които само за седмица са натрупали пачките.\r\n                    \r\n                    \r\n\"Ще увеличат заплатата ви. Ще ви предложат повишение или нова работа. Неочаквано ще ви върнат стар дълг. Ще намерите пари, които отдавна са изчезнали във вашия дом. Изведнъж ще намерите пари, за да си купите това, за което отдавна сте мечтали. Неочаквано ще дойде при вас успехът в бизнеса\", са само част от нещата, които вълшебния амулет може да ви подсигури, се казва в описанието под продукта.\n\r\nНереални хора със снимки дори на холивудски звезди, но с имена като Пенка и Иринка, коментират, че бижуто ги е направило несметно богати.\n\r\n\"За първи път пиша коментар, хороскопът от баба Гина и съветите й как да привлека повече пари и късмет ми помогнаха да изляза от един черен период на лош късмет, надявам се все така да е занапред\", \"Добър ден, винаги съм бил скептичен към хороскопите, но този път не се сдържах и си поръчах. Получих го преди 2 седмици заедно с още няколко съвета как да привлека към себе си финансов късмет. Не знам дали е от хороскопа или просто съм имал късмет, но преди 3 дни ме повишиха. След такова нещо как да не вярваш на вашите хороскопи?\", казват измислените потребители.\n\r\nЗаради множеството подадени сигнали към отговорните органи вече са направени десетки проверки към подобни сайтове, които откровено мамят хората. Според статистиката на ГДБОП за последната година са извършени 500 реализации срещу мошениците.\n\r\nОт там правили проверка и на сайт, който предлагал магически кутии. Уловката била, че ако платиш 70 лева, можеш да получиш кутия, в която има последен модел телефон, 5 хил. лева в брой или комплект чорапи. \n\r\nИнтересното е, че повечето потребители получавали само и единствено чорапи. При направена проверка обаче се оказвало, че имало един човек, който взел големия кеш, както и такъв, който получил телефон, което моментално спасявало организаторите от квалификацията \"измама\".\n\r\nДруго подозрение на разследващите е, че подобни сайтове, към които има препратки в социалните мрежи, държат единствено да трупат лайкове и посещения, които след това да продадат. Причина е, че в много от измамните страници нямало данни как може да се поръча нещо. Въпреки това буквално хиляди потребители споделяли, коментирали и харесвали публикациите, дори да го правели с негативно чувство.\n\r\nСпоред агентите от киберотдела на ГДБОП подобни измами били ежедневие, а при първата опасност някой да бъде заловен всички сайтове и страници се изтривали. За това време обаче мошениците успявали да натрупат солиден капитал, който бил трудно проследим. Въпреки това от отдела по киберпрестъпления се хвалят с десетки реализации и издадени присъди срещу подобни измамници.\r\n ", "date": "2018.08.31", "title": "Искате да сте милионер? Правят го онлайн ясновидци за 90 лева"}
{"url": "https://www.dnes.bg/zvezdi/2018/08/31/richyrd-giyr-na-69-godini-myjyt-koito-omaia-hubava-jena.386503", "text": "\n\r\nНа 31 август рожден ден празнува любимецът от романтичните филми от 90-те Ричърд Гиър. \n\r\nРоденият през 1949 г. във Филаделфия актьор е второто от общо пет деца. \n\r\nКато дете започва да се занимава с музика. Така пътят му го отвежда до университета в Масачусетс, където изучава драматично изкуство. \n\r\nАктьорската му кариера започва от лондонската сцена, където през 1973 г. участва в мюзикъла Grease.\n\r\nВ киното изгрява с участието си във филма \"Lookin for Mr. Goodbar\" с Даян Кийтън. \n\r\nРичърд Гиър се запалва по будизма и през 1978 г. посещава Непал и изследва живота на монасите. От тогава свързва съдбата си с Тибет и е силно привързан към будизма. \r\n                    \r\n                    \r\nПрез 80-те години става секс символ с ролята си във филма \"Американско жиголо\". \n\r\nПрез 1991 година сключва брак със супермодела Синди Крауфорд. Двамата се разделят 4 години по-късно. \n\r\nПрез 1990 година участва в култовия филм \"Хубава жена\" заедно с Джулия Робъртс. Двамата се срещат 9 години по-късно и в \"Булката беглец\". Екранното им партньорство се оказва ползотворно. \n\r\nИма син от актрисата Кери Лоуел, с която са заедно от 2002 до 2016 г. \n\r\nЗаради бурната си подкрепа на независимостта на Тибет, Гиър има вечна забрана за влизане в Китай. През 1993 е прокуден от Оскарите, след като използва официалната церемония, за да се изкаже срещу китайското правителство.\n\r\nПрез 80-те актьорът се отправя и на пътешествие из Хондурас, Никарагуа и Салвадор – точно по времето на гражданската война там. Посещава много бежански лагери.", "date": "2018.08.31", "title": "Ричърд Гиър на 69 години – мъжът, който омая \"Хубава жена\""}
{"url": "https://www.dnes.bg/eu/2018/08/31/bylgarin-osyden-na-4-g-vyv-franciia-tochil-bankomati.386558", "text": "Съд в северния френски град Руан осъди на 4 години затвор, от които една година условно, 45-годишния българин Пламен Абрашев за кражба на пари от банкомати с фалшиви карти, получени с кражба на лични данни, съобщи сайтът paris-normandie.fr.\r\nРазследването е започнало на 8 февруари 2016 г., когато Пощенската банка на Руан е сигнализирала в полицията за редица съмнителни тегления на пари от свои банкомати. Засегнати са десетки души, от чиито сметки са изтеглени суми между 300 и 500 евро.\r\nАбрашев е бил задържан на 6 юни 2017 г.на парижкото летище Роаси на връщане от България. В апартамента му са намерени 2517 празни банкови карти, скимиращи устройства за копиране на данни от магнитни ленти, 18 камери, с които се записвали пинкодове на клиенти и 3 магнитни клавиатури като тези на банкоматите.\r\nАбрашев заявил, че извършва тези престъпления от 2015 г. По негова оценка той е откраднал около 150 000 евро, пише БТА.\r\n ", "date": "2018.08.31", "title": "Българин осъден на 4 г. във Франция, точил банкомати"}
{"url": "https://www.dnes.bg/snimka-na-denia/2018/08/31/posledniiat-den-na-avgust-slynchev-i-topyl.386559", "text": "Ще преобладава слънчево време, с временни увеличения на облачността. \r\nНа отделни места в планинските райони ще превали и прегърми. Ще духа слаб до умерен югоизточен вятър. \r\nМаксималните температури ще са между 29 и 34 градуса, в София - около 29 градуса.\r\nТемпературата на морската вода ще е 26-27 градуса. Вълнението на морето ще е около 2 бала. \r\nМаксималната температура на височина 1200 метра ще е около 23 градуса, на 2000 метра - около 16 градуса, сочи  на НИМХ при БАН.\r\n ", "date": "2018.08.31", "title": "Последният ден на август – слънчев и топъл"}
{"url": "https://www.dnes.bg/eu/2018/08/31/irakchaninyt-ubil-germanec-iskal-ubejishte-u-nas.386560", "text": "Демонстрацията на около 900 крайнодесни привърженици в източния германски град Кемниц приключи без инциденти, съобщи полицията на провинция Саксония, цитирана от ДПА и ТАСС.\n\r\nПо същото време местни политици се събраха на публичен форум да обсъдят с местни жители насилието в града, след като в неделя 35-германец бе убит с хладно оръжие. Арестувани са двама заподозрени - сириец и иракчанин.\n\n\n\r\nОбстановката на демонстрацията е била напрегната, но не и заплашителна. Предвидени са обаче и нови протести в Кемниц.\n\r\nКрайнодесните протестираха срещу, според тях, бездействието на полицията към извършвани от мигранти престъпления и критикуваха властите на Саксония.\r\n                    \r\n                    \r\nВ. \"Велт\" съобщи, че иракският имигрант, който е арестуван във връзка с убийството, е кандидатствал за убежище в България, преди да отиде в Германия. Съгласно политиката на ЕС той е трябвало да бъде депортиран обратно в България, но това не е било направено, отбелязва Асошиейтед прес.\n\r\n ", "date": "2018.08.31", "title": "Иракчанинът, убил германец, искал убежище у нас"}
{"url": "https://www.dnes.bg/obshtestvo/2018/08/31/dylgovete-iziajdat-32-ot-zaplatata-na-bylgarina.386561", "text": "Българите успяват да спестят едва 5% от месечните си доходи. Това показват анализ на Евростат за тенденциите за спестявания на жителите на Европейския съюз през периода 2000 – 2016 година. \n\r\nЗа пръв път показателят за нашата страна е положителен, след като за целия изследван период стойността му е била отрицателна, което означава, че трудно сме успявали да спестим някой лев, пише „Труд“.\n\r\nВъпреки това България остава под средния процент за ЕС, който е 10 на сто.\n\r\nДържавите, в които хората успяват най-много да спестяват, са Люксембург – 20% от дохода си, Швеция – 19%, Германия – 17% и Франция – 14%. \n\r\nЖителите на държавите, които не могат да заделят пари на страна освен България са Полша – 4% и Латвия – 3%.\r\n                    \r\n                    \r\nПоследните данни на Българска народна банка показват, че в края на юли спестяванията на домакинствата у нас достигат почти 50 милиарда лева. Депозитите се увеличават със 7,3% спрямо края на юли 2017 година.\n\r\nВъпреки че не можем да спестяваме много, се оказва, че сме от жителите на ЕС, които трупат най-малко финансови задължения, показват още данните на Евростат. \n\r\nПрез 2016 г. дългът на българското домакинство възлиза средно на 32% от дохода.\n\r\nПоказателят намалява всяка година от 2009 г. насам, когато процентът е бил 43,4%. Регистрирано е само едно леко повишение през 2014 г. от 37,8 до 38,5%.\n\r\nСтраните с най-голямо задлъжняване на домакинствата в ЕС са Дания, при които дългът достига 244%, Кипър – 178% и Англия – 126%.\r\n ", "date": "2018.08.31", "title": "Дълговете изяждат 32% от заплатата на българина"}
{"url": "https://www.dnes.bg/usa/2018/08/31/trymp-zaplashi-da-izvadi-syedinenite-shtati-ot-sto.386562", "text": "Президентът Доналд Тръмп заплаши в интервю за агенция Блумбърг да извади САЩ от Световната търговска организация (СТО), ако тя не подобри работата си, предадоха Ройтерс и ТАСС.\n\r\n\"Ако не се променят, ще се изтегля от СТО\", каза Тръмп.\n\r\nДоналд Тръмп многократно се е оплаквал, че САЩ са подложени на несправедливо отношение в световната търговия и обвинява СТО, че е допуснала това. Той е заявявал, че СТО от дълги години \"се държи лошо\" със САЩ и че организацията трябва да промени политиката си.\n\r\nПрез април Тръмп написа в Тwitter, че СТО дава преференции на Китай и се държи несправедливо към САЩ, пише БТА. \n\r\nВ началото на юни на съвещание на кабинета си Тръмп нарече \"бедствия\" Северноамериканското споразумение за свободна търговия (НАФТА) и СТО. Тръмп също е заявявал, че САЩ ще се стремят към реформиране на тази организация.\r\n                    \r\n                    \r\nСветовната търговска организация е създадена на 1 януари 1995 г. и в нея членуват над 160 държави. Седалището й е в Женева.\r\n ", "date": "2018.08.31", "title": "Тръмп заплаши да извади Съединените щати от СТО"}
{"url": "https://www.dnes.bg/balkani/2018/08/31/turciia-pregovaria-za-izbiagvane-na-humanitarna-katastrofa-v-idlib.386563", "text": "Турският президент Реджеп Тайип Ердоган съобщи, че страната му преговаря с Иран и Русия, за да се предотврати в контролираната от бунтовници сирийска провинция Идлиб хуманитарна катастрофа като тази в Алепо през 2016 г., предаде Асошиейтед прес.\n\r\nПрезидентът посочи също, че се водят преговори със САЩ за прочистване на сирийския град Манбидж от терористи, отбеляза ТАСС, като се позова на Анадолската агенция.\n\r\nЕрдоган направи това изявление ден след като се срещна с иранския външен министър Мохамад Джавад Зариф и преди планирана за следващия месец среща между лидерите на Турция, Иран и Русия.\n\r\nОчаква се сирийските правителствени сили да предприемат настъпление в Идлиб, което буди опасения, че провинцията може да се превърне в поредна арена на хуманитарно бедствие.\r\n                    \r\n                    \r\nСпециалният пратеник на ООН за Сирия Стафан де Мистура предлага цивилните от Идлиб да бъдат евакуирани в контролирани от правителството райони и предупреди, че близо 3 милиона души може да бъдат засегнати от предстоящата военна офанзива, пише БТА.\n\r\nПред репортери емисарят на ООН днес отбеляза, че в гъстонаселения район се намират около 10 000 свързани с Ал Кайда бойци и техните семейства.\n\r\nДе Мистура каза, че предложението за евакуация е осъществимо и че той ще посети лично района, за да се запознае с положението на място. \n\r\n ", "date": "2018.08.31", "title": "Турция преговаря за избягване на хуманитарна катастрофа в Идлиб"}
{"url": "https://www.dnes.bg/index/2018/08/31/receptata-dnes-pecheno-bonfile-v-bekon.385946", "text": "\r\n2-3 лъжици олио за готвене\r\n8 резена пушен бекон\r\n3 супени лъжици масло\r\n2 супени лъжици мед\r\n1/3 чаена лъжичка бахар\r\n¼ чаена лъжичка чили на прах\r\n500 г свинско бонфиле\r\n \r\n\r\n \r\nЗагрейте фурната на 170 градуса. Намазнете една тавичка за печене и оставете настрана. \r\n \r\nЗапържете бонфилето в голям тиган на умерена температура. Обръщайте от време на време, за да не загори. Пържете, докато месото стане златистокафяво или около 5 минути. Отделно смесете маслото, меда, бахара и чилито в малка купа.\r\n \r\nУвийте филето в 4 резена частично запържен бекон (и беконът се пържи леко по желание) и закрепете с клечки за зъби. Намажете половината смес с маслото и подправите върху месото. Увийте останалите 4 резена бекон и отново намажете. \r\n \r\nСложете месото в подготвената тава за печене. Печете в предварително загрята фурна за около 30 минути или до получаването на коричка на месото.\r\n\r\n", "date": "2018.08.31", "title": "Рецептата Dnes: Печено бонфиле в бекон"}
{"url": "https://www.dnes.bg/travel/2018/08/31/za-godina-hiliada-koloezdachi-po-pytishtata-ni.386564", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nПреди 4 години за първи път ентусиасти изминават веломаршрута \"Дунав Ултра\". \r\nРазстоянието е 730 километра от село Куделин до Дуранкулак. Така по пътя си преминават през 72 села и 17 града, предаде .\r\nЗа инициативата Борис Бегъмов разказа, че цели развиването на Северна България като туристическа дестинация. \r\nИма обаче два района-около Видин и около Русе, където има проблем със сигурността.\r\nА иначе у нас идват колоездачи дори от Австралия. Този вид туризъм тепърва ще се развива, каза Бегъмов.\r\n ", "date": "2018.08.31", "title": "За година: Хиляда колоездачи по пътищата ни!"}
{"url": "https://www.dnes.bg/balkani/2018/08/31/turski-samoleti-nad-bylgariia-a-pari-za-bez-pari.386566", "text": "Турското министерство на транспорта и инфраструктурата отрече твърдения, че ще плаща на България и Румъния за ползване на въздушното им пространство при полетите по вътрешните линии, извършвани от новото, трето летище на Истанбул, предава БТА.\n\r\nСъобщението на министерството е в отговор на публикувани в някои медии твърдения, които се позовават на внесено в турския парламент питане към транспортното министерство: \"Ще плащаме ли пари на България за полетите по вътрешните линии от новото летище\".\n\r\nТурското министерство на транспорта и инфраструктурата посочва в съобщението, че на 16 август са били публично оповестени въздушните маршрути и коридори, които ще се ползват от самолетите, излитащи и кацащи от новото летище.\r\n                    \r\n                    \r\n\"Всички въздушни дестинации и коридори, които ще се ползват за излитане и кацане по вътрешните линии са на турска територия. Всякакви твърдения, че ще се ползва въздушното пространство на България или на Румъния и че за това ще се заплаща от хазната са неверни и нямат никаква стойност\", заяви министерството.\n\r\nВ същото време се посочва, че при транзитните и международните полети на влизане от запад или при излизане се ползва въздушното пространство на България и на Гърция.\n\r\n\"Същото положение ще продължи да е в сила и след като започне да функционира новото летище. Както досега не е заплащано, така няма да се правят никакви плащания и занапред\", се казва в изявлението на министерството.\r\n ", "date": "2018.08.31", "title": "Турски самолети над България? А пари? За без пари!"}
{"url": "https://www.dnes.bg/stranata/2018/08/31/bogatite-bylgarski-pensioneri-v-sofiia-babite-vzimat-nad-200.386568", "text": "Средните пенсии в София и Перник вече минават 200 евро, показва статистиката на Националния осигурителен институт за първите три месеца на годината. \n\r\nСтоличните пенсионери вземат средно 427,7 лв., докато тези от миньорския град - 404, 76 лв.\n\r\nНай-ниските пенсии пък са в Разград - средно 287,38 лв. Под 300 лв. е средната пенсия и в Кърджали, Силистра и Търговище.\n\r\n684 123 са българите, който живеят с пенсии до 200 лв. От тях 126 135 души получават до 150 лв., това са предимно социални пенсии. \n\r\n296 471 души са получили пенсия между 500 и 910 лв. Тавана пък получават близо 54 хил. души, пише \"\".\r\n                    \r\n                    \r\nПродължава тенденцията всяка трета пенсия да е за инвалидност. Техният брой през първите три месеца на годината е стигнал 810 361, отчитат от НСИ. Половината от тях са с инвалидност между 71 и 90%. А с над 90% са 219 131 души. \n\r\nЗа инвалидни пенсии държавата е изплатила 385 млн. лева. \n\r\n26 900 души са излезли в пенсия през първите три месеца на годината, като това е с 415 по-малко спрямо същия период на 2017 г. Основната причина за по-малкия брой пенсионери е увеличението на изискуемите стаж и възраст.\n\r\nНад 3 пъти се увеличава броят на хората, предпочели да се възползват от правото си на по-ранно пенсиониране до 1 година преди достигането на възрастта. Пенсията обаче им се намалява с 0,4%. През първото тримесечие на 2018 г. това са сторили 907 души, докато през същия период на миналата година са го направили едва 206 човека. Средно не са им достигали 10,5 месеца.\n\r\nСпад на новите пенсионери продължава да се наблюдава при полицаи, военни и служители в ДАНС- те са едва 309. Техният брои е намалял два пъти спрямо предходната година, когато в пенсия са излезли 616 души.", "date": "2018.08.31", "title": "Богатите български пенсионери! В София бабите взимат над €200"}
{"url": "https://www.dnes.bg/video-prognoza/2018/08/31/vremeto-avgust-si-otiva-slynchev-septemvri-idva-slynchev.386565", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАвгуст ще завърши така, както започна. Месецът оправда всички надежди за хубаво време, след дъждовните юни и юли.\r\n\"Днес температурите ще са между 30 и 35 градуса, като ни очаква слънчево време. В Западна България ще има заоблачавания, а не е изключено и да превали. Над останалата част на страната валежи няма да има\", обеща синоптикът на  Симеон Матев.\n\r\nЩе подухва североизточен вятър, който ще донася свежест в цялата страна.\r\nНа морето предстои поредният хубав ден. Водата ще има стойности от 26-27 градуса.\rВ събота, неделя и понеделник също ще е предимно слънчево.\r\nПрез идния септември страната ни попада в зона на неопределеност. Ще има температури, по-високи от типичните за месеца. Повечето дни ще са по-топли от обичайното за месеца. Валежите ще са около нормата.\r\nПревалявания ще има около 4-5 септември, но няма да са много осезаеми. Около старта на учебната година се очаква слънчево време с летни температури, обеща Матев.\n\r\n ", "date": "2018.08.31", "title": "Времето: Август си отива – слънчев! Септември идва – слънчев!"}
{"url": "https://www.dnes.bg/notifikacii/2018/08/31/specakciia-v-hotelite-marinela-i-marica-tyrsiat.386572", "text": "\nСпецпрокуратурата провежда акция в столичния хотел \"Маринела\" и \"Марица\" в Пловдив, съобщиха от държавното обвинение.\r\nИзземват се доказателства по разследване срещу организирана престъпна група, укривала данъци.\r\n\"Днес, 31.08.2018 г., Специализираната прокуратура извършва следствени действия в офиси, находящи се в столичния хотел \"Маринела\" и в пловдивския хотел \"Марица\". Офисите са ползвани от физически и юридически лица. \n\r\nПроцесуално-следствените действия са в рамките на образувано досъдебно производство за организирана престъпна група, създадена с цел избягване на плащане на данъчни задължения в големи размери, чрез подправяне на данъчни документи. \r\nУстановено е, че в периода 2017 – 2018 г. реални търговски дружества са подправяли счетоводните си регистри, като в тях са включвали фактури от типа \"липсващи търговци\".\n\r\nТези фактури са осчетоводявани под контрола на организираната престъпна група и по този начин се е избягвало плащането на данъчни задължения по смисъла на Закона за ДДС Установено е също, че в периода 2016 – 2018 г. са били извършвани финансови операции и е прикриван произход на имущество, придобито чрез тежко умишлено престъпление\", пише в съобщението.", "date": "2018.08.31", "title": "Спецакция в хотелите \"Маринела\" и \"Марица\". Търсят..."}
{"url": "https://www.dnes.bg/stranata/2018/08/31/burgasko-mele-mejdu-kompanii-tupalki-v-bar-na-plaja.386574", "text": "Масов бой, напомнящ за мутренска саморазправа от 90-те години, се е разразил в бар на Северния плаж в Бургас, съобщи Нова тв.\r\nВсичко започнало със скандал между две компании и прераснало в размяна на юмруци и ритници и замеряне с маси. \r\nСлед боя в заведението, екшънът продължил и пред него.\r\nПострадали са двама мъже – на 20 и 40 години. По-младият е със счупен нос.\r\nПо случая вече има трима арестувани. Издирва се още един мъж, чиято самоличност е установена. \r\nРазпитани са свидетели и са иззети записите от охранителните камери.", "date": "2018.08.31", "title": "Бургаско меле между компании! Тупалки в бар на плажа"}
{"url": "https://www.dnes.bg/sofia/2018/08/31/nai-tejko-ranenite-krai-svoge-na-aparatno-dishane.386569", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТримата пациенти, които са в най-тежко състояние след катастрофата край Своге и са настанени в МБАЛ \"Пирогов\", са без промяна в състоянието им и продължават да са на апаратна вентилация.\n\n\n\r\nТова обяви на сутрешен брифинг говорителят на лечебното заведение Мария Пойрязова, предава .\r\n\"Пациентка от петте, които бяха настанени, е преместена в неврохирургията, за да започне нейната подготовка, така че в началото на следващата седмица да бъде оперирана\", каза Пойрязова.\r\nТя подчерта, че това може да не е единствената оперативна интервенция, която ще се наложи и допълни, че за изписване е рано да се говори.\r\nГоворителят на \"Пирогов\" Мария Пойрязова беше категорична, че оперативните интервенции при пациентите тепърва предстоят.\r\n ", "date": "2018.08.31", "title": "Най-тежко ранените край Своге – на апаратно дишане"}
{"url": "https://www.dnes.bg/za-da-se-razbirame/2018/08/31/nai-cennite-neshta-na-koito-sportyt-uchi-decata-sa.386525", "text": "Спортът е здраве, дисциплина, удоволствие. В тези негови ползи едва ли има човек, който да се съмнява. Освен че спортът помага да изградим здравословни навици, той може да бъде и ценен учител, особено за децата. Чрез тренировки и занимания, свързани с любимия спорт, подрастващите научават много важни и полезни уроци, които ще им помагат не само в спорта, но и в живота занапред.\r\n\r\n\r\nВ спорта има правила и за да бъде всеки играч максимално успешен, той трябва да се съобразява с тези правила. Чрез спазването на правила децата се учат на уважение спрямо авторитетните личности, в конкретния случай - треньорите и учителите.\r\r\n                    \r\n                    \r\nСпортът помага на децата да разберат, че те могат да преодолеят различията и трудностите. Победите и загубите в спорта мотивират децата да са постоянни в усилията си да побеждават, макар и да знаят, че не винаги е възможно. Едно от важните неща, които спортът предава на децата е умението да се изправят след поражение и да не се отказват, за да могат следващия път да се увенчаят с победа.\r\n", "date": "2018.08.31", "title": "Най-ценните неща, на които спортът учи децата, са..."}
{"url": "https://www.dnes.bg/sofia/2018/08/31/momcheto-nariazalo-se-na-vrata-v-uasg-se-podobriava.386577", "text": "Стабилно е състоянието на 13-годишното момче, което  се наряза на стъклена врата след игра на криеница в Университета по архитектура, строителство и геодезия, съобщават от .\r\nОчаква се днес или утре детето да бъде изведено от реанимация. \r\nМомчето бе настанено в \"Пирогов\" след като получи сериозни наранявания, при които са били засегнати вените му, а кръвотечението е било изключително силно.\n\n\n\r\n\"Лекарите са доволни от резултатите в лечебния му процес. По всяка вероятно днес или утре момчето ще бъде изведено от Детска реанимация към Детска травматология\", каза Мария Пойразова, говорителят на лечебното заведение.", "date": "2018.08.31", "title": "Момчето, нарязало се на врата в УАСГ, се подобрява!"}
{"url": "https://www.dnes.bg/obshtestvo/2018/08/31/meteorolozite-ot-nimh-kym-ban-vyrnete-brynzov.386570", "text": "Работещите в Националния институт по метеорология и хидрология категорично протестират срещу \"поредния неадекватен и безотговорен акт\", свързан с решението на Управителния съвет на БАН от вчера да се прекрати предсрочно мандата на директора на НИМХ проф. д-р Христомир Брънзов.\n\n\n\r\n\"Този акт отново доказва, че взетото решение за излизане на НИМХ от структурата на БАН е единственото възможно за съществуването и нормалното му функциониране\", се посочва в обръщението на метеоролозите до медиите.\r\nОт протестния щаб на НИМХ декларират, че \"ще бъдат предприети всички мерки за недопускане на изпълняващ длъжността \"директор\" в нашия институт, както и за възстановяването на проф. д-р Христомир Брънзов на поста му\".\r\r\n                    \r\n                    Н\"аказателният акт на УС на БАН срещу директора на НИМХ, ден след поредния публичен протест на служителите в НИМХ, възприемаме като пореден бюрократичен и репресивен удар върху всички работещи в нашата система. В резултат на това са депозирани оставките на цялото ръководство на НИМХ, включително и на директорите на четирите филиала на НИМХ в страната\", заявяват в обръщението метеоролозите.", "date": "2018.08.31", "title": "Метеоролозите от НИМХ към БАН: Върнете Брънзов!"}
{"url": "https://www.dnes.bg/world/2018/08/31/5-mln-deca-jertva-na-vyoryjenite-konflikti-v-afrika.386579", "text": "Въоръжените конфликти на африканския континент, болестите и гладът, които те причиняват, може би са станали причина за смъртта на пет милиона деца, ненавършили 5-годишна възраст, между 1995 и 2015 г., според изследване, публикувано днес и цитирано от Франс прес.\n\r\nОколо три милиона от тези деца са били кърмачета на възраст до 12 месеца или по-малко - число, което е три пъти по-голямо от броя на убитите в конфликти на континента.\n\r\nИзследването, отпечатано в медицинското сп. \"Лансет\", сравнява данни за 15 441 конфликта, в които са били убити почти 1 млн. души, според изследователите.\n\r\nТе са използвали данните, за да изчислят риска, на който едно дете е изложено да умре в район, който обхваща зона на 100 км от въоръжен конфликт, до 8 години след него.\r\n                    \r\n                    \r\nУчените са определили приблизителния брой на загиналите деца, предизвикан от многобройните войни в Африка, пише БТА.\n\r\nЧислото от 5 милиона е много по-голямо от предишни оценки, посочват авторите - д-р Ерън Бендавид от университета в Станфорд и колегите му.\n\r\n\"През последните 30 години в Африка е имало въоръжени конфликти, които са били по-чести и по-интензивни от тези на друг континент \", пишат изследователите. \"Този анализ показва, че въздействието на въоръжените конфликти отива отвъд смъртта на бойците и физическото унищожение: въоръжените конфликти увеличават значително риска от смърт на малки деца през дълъг период от време\".\n\r\nОсвен че директно водят до нараняване на деца, конфликтите допринасят за смърт и нарастващо изоставане \"в продължение на дълги години и в обширни зони\", обобщава екипът.\n\r\nПричина са непостоянните медицински грижи за бременни жени и за новородени деца, разпространението на болести, а санитарните услуги и водоснабдяването са в окаяно състояние, липсват лекарства и има недохранване.\r\n ", "date": "2018.08.31", "title": "5 млн. деца жертва на въоръжените конфликти в Африка"}
{"url": "https://www.dnes.bg/stranata/2018/08/31/ginem-po-pytishtata-remontite-ne-sa-optimalni.386571", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ хода на разследването на трагичната катастрофа край Своге текат няколко паралелни линии, които трябва да докажат или да опровергаят вината за катастрофата.\n\n\n\r\nШофьорът Григор Григоров е под домашен арест. Все още не е ясно дали пътната настилка е компрометирана. Често при такива случаи се стига до прехвърляне на топката между институции и бизнес.\r\n\"Няма проблем да се установи съставът на асфалта. Но това няма отношение към катастрофата. На мястото на инцидента има предпоставки за отнета пътна безопасност. Има изградено мостово съоръжение, което отнема значителна част от пътното плътно. Оттам започва трагедията\", отбеляза пътният експерт и проектант инж. Владимир Жиянски.\r\r\n                    \r\n                    \"Не е било никакъв проблем платното да се разшири. Втората причина е липсата на всякакви отводнителни мероприятия, които да отвеждат водата от пътя. Трето – пътната настилка е абсолютно гладка. Не може навсякъде да се полага един и същ асфалт. Трябваше да има набивна фракция. Мантинелата там изпълнява декоративна функция – тя не върши работа\", добави още гостът на \"България сутрин\".\r\nПред  той заяви, че не подкрепя становището, че у нас трябва абсолютно да копираме всички западноевропейски пътни стандарти. Те трябва да бъдат съобразени с нашите условия, поясни експертът.\r\n\"Забелязвам, че ремонтите в България не се вършат по оптимален начин. Най-важната фигура е възложителят. От него трябва да тръгне заданието, тъй че проектът да отговаря на нашите условия. Трябва да има орган, който да е абсолютно независим и да се слуша неговата дума\", подчерта за финал инж. Жиянски.\n\r\n\r\n ", "date": "2018.08.31", "title": "Гинем по пътищата. Ремонтите – не са оптимални!"}
{"url": "https://www.dnes.bg/zvezdi/2018/08/31/adam-lambyrt-fredi-shte-jivee-vechno.386575", "text": "Адам Ламбърт призна, че често мисли за Фреди Меркюри, когато пее заедно с Queen. Той е вокалист на групата от 2012 г.\r\nВ бекстейдж видео от Лондон 36-годишният изпълнител казва: \"Когато пея \"Who Wants To Live Forever\", си мисля за Фреди. \r\n\"Той ни беше отнет прекалено рано, а е бил доста напредничав за времето, в което е живял.  Мисля за него, тъй като по някакъв начин той наистина живее вечно, защото ние все още пеем неговите песни, изпълняваме ги пред публика, напомняме им за Фреди, говорим за него - той живее чрез своя принос, чрез своето изкуство. Това позволява на някой като мен, който вижда Фреди като икона, като пример за подражание, като герой, по свой, собствен начин да носи пламък от него и да му позволява да гори още\".\r\r\n                    \r\n                    Певецът смята, че Фреди би бил напълно адекватен и за музикалната сцена днес и дори е изпреварил времето си.\r\n", "date": "2018.08.31", "title": "Адам Ламбърт: Фреди ще живее вечно!"}
{"url": "https://www.dnes.bg/eu/2018/08/31/sydiat-osminata-bylgari-nasilili-momiche-v-germaniia.386593", "text": "В германски съд днес започва дело за групово изнасилване на 13-годишно момиче от осем тийнейджъри в гориста местност на югозападния град Фелберт, предаде ДПА.\r\nОсемте момчета на възраст от 14 до 17 години са обвинени, че са пресрещнали момичето, когато то се прибирало от плувен басейн, завлекли го в гората и го насилвали, докато не се намесила минаваща през гората жена.\n\n\n\r\nИ осемте момчета са от български произход, но само шест от тях ще се явят днес в регионалния съд в град Вупертал.\r\nСлед престъплението другите две избягаха в България със семействата си, но бяха арестувани там и ще бъдат съдени отделно, отбелязва ДПА, цитирана от БТА.\r\nСпоред прокурорите срещу момчетата има убедителни доказателства, включително видеозапис на деянието, заснет с мобилния телефон на едно от тях, ДНК-проби, взети от жертвата, и показания на жената, прекъснала престъплението.", "date": "2018.08.31", "title": "Съдят осмината българи, насилили момиче в Германия "}
{"url": "https://www.dnes.bg/stranata/2018/08/31/momche-zagina-blysna-go-piian-slujitel-na-zatvor.386595", "text": "16-годишно момче е починало на място, след като е било блъснато от лек автомобил на пътя между пазарджишките села Ивайло и Сарая, съобщиха от МВР.\r\nЗад волана на лекия автомобил е бил надзирател от затвора в Пазарджик. Тежкият инцидент е станал около 20:30 часа вечерта в четвъртък.\r\nГрупа деца с велосипеди са се прибирали към Сарая, когато колата, управлявана от слижителя на пандиза, блъска последното от тях, пише \"\".\r\nМомчето умира на място. Пристигналите полицейски патрули установили, че шофьорът е употребил алкохол - дрегерът отчел 1,56 промила.\r\nПияният служител на затвора е задържан. Окръжната прокуратура в Пазарджик е сезирана по случая. \r\nОт Министерството на правосъдието съобщиха, че при инцидента надзирателят е управлявал личен автомобил в извънработно време.  \r\nНадзирателят е отстранен незабавно от длъжност и срещу него е образувано дисциплинарно производство от Главна дирекция \"Изпълнение на наказанията“.", "date": "2018.08.31", "title": "Момче загина – блъсна го пиян служител на затвор"}
{"url": "https://www.dnes.bg/televizia/2018/08/31/ot-noviia-tv-sezon-drami-i-liubov-po-bulgaria-on-air.386601", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕсента идва с премиери на редица чужди филмови поредици по . Напоследък киноиндустрията е насочила усилията си към сериалите. Ето какво ще гледат зрителите на телевизията:\n\r\n\"Законът на любовта\" започва от 10 септември и ще бъде излъчван в 14:15 часа. \"Сериалът представлява класическа бразилска теленовела. Този жанр се е доказал във времето\", отбеляза журналистът от Dnes.bg. Петя Славова в \"България сутрин\".\n\r\n\"Полдарк\" е британска драма, която има четири сезона. Акцентът в нея е социалното разделение между главните персонажи. Сериалът ни връща към 18 век. Става дума за британското общество, което се опитва да се промени. Филмът тръгва от 13 септември.\r\n                    \r\n                    \r\n\"Дъщерята на закона\" е сериал, който пренася в съвременен Лисабон. Специален екип от полицаи ще трябва да се справя с престъпленията, които се случват в Португалия. Ще бъде излъчван през уикендите от 22 часа.\n\r\n\"Живот в лъжа\" отразява сблъсъка между политика и журналистика. Кога ще бъде премиерата и в колко ще се излъчва – следете програмата на Bulgaria ON AIR!\n\r\n ", "date": "2018.08.31", "title": "От новия тв сезон: Драми и любов по Bulgaria ON AIR"}
{"url": "https://www.dnes.bg/obshtestvo/2018/08/31/angelkova-broi-za-7-meseca-nad-5-mln-chujdi-turisti.386605", "text": "За трета поредна година страната ни е в графата \"устойчива дестинация\" във всички доклади на Световната организация по туризъм, каза днес във Варна министърът на туризма Николина Ангелкова.\r\n\"За първите седем месеца на годината - от януари до юли, повече от 5.2 милиона чуждестранни туристи са посетили страната\", конкретизира се тя и уточни, че ръстът на чуждестранните туристи за периода е близо 7%.\r\n\"Само за юни и юли чуждестранните туристи са над 2.6 милиона, така че прогнозата ни за 5 процента ръст от юни до септември, предполагам, ще бъде достигната\", добави още министърът на туризма.\r\nАнгелкова обясни, че най-голям ръст има при гостите от Румъния - 34% за летния сезон, следват туристите от Германия, а трета е Русия. След това е Великобритания с около 20 на сто ръст, много добър ръст има на броя на туристите от Полша - около 16 на сто.\r\r\n                    \r\n                    Хубавото, по думите й, е, че България все повече се превръща в дестинация на добро качество с разумна цена.\r\n\"За зимния туристически сезон очакванията към момента са в много широк диапазон, защото още няма данни за най-ранните записвания\", отговори на въпрос министърът. \r\n\"Имаме данни от заявен интерес, който отново гони ръст в рамките между 5 и 10%, поясни Ангелкова, цитирана от БТА. - Зимният сезон през последните две години има изключително сериозен ръст, посочи тя и допълни, че през 2016/2017 г. той е почти 19%, а през миналата зима - 12.6 на сто. Надявам се да постигнем една от поставените си цели - ако не тази година, то най-късно през следващата да достигнем над 10 милиона чуждестранни туристи през летния и зимния сезон\", заключи министърът.", "date": "2018.08.31", "title": "Ангелкова брои: За 7 месеца над 5 млн. чужди туристи!"}
{"url": "https://www.dnes.bg/politika/2018/08/31/koi-shte-sedne-v-stola-na-nankov-pavlova-niama-da-e.386613", "text": "Премиерът търси експерт за поста регионален министър, който току-що освободи Николай Нанков.\n\n\n\r\nБойко Борисов категорично не желаел да даде поста на някой от сегашния екип на министерството, защото според него те също носели отговорност като Нанков.\r\nИмето на Лиляна Павлова пък изобщо не било споменавано. Тя към момента е министър на Българското председателство на Съвета на ЕС 2018, но преди това бе на кормилото на МРРБ.\r\nВариантът с партиец бил по-малко вероятен, научи \"\" от близки до министър-председателя, с които сутринта е обсъждал министерските рокади.\r\nВсе още няма яснота и за другите два овакантени днес поста, тези в МВР и транспортното ведомство.\r\n ", "date": "2018.08.31", "title": "Кой ще седне в стола на Нанков? Павлова няма да е!"}
{"url": "https://www.dnes.bg/eu/2018/08/31/briuksel-otmenia-zimnoto-vreme-iunker-ne-shte-da-mestim-strelkite.386610", "text": "Европейската комисия ще предложи отмяна на зимното часово време и ще остави лятното като единствен стандарт в Европа. Това съобщи председателят й Жан-Клод Юнкер в серия интервюта за германската преса, публикувани днес.\n\r\n\"Милиони граждани казаха, че не искат да продължават с местенето на стрелките. Европейската комисия ще направи, каквото те казват\", Юнкер бе цитиран да обещава.\n\r\nПрез юли и август Брюксел организира допитване до европейските граждани и бизнес за промяната на часовото време, която се прави всяка пролет и есен. В отговор в Комисията са получени 4,6 милиона мнения, на фирми и частни лица, попълнили онлайн въпросника, в който се иска да се произнесат за запазване на сегашното положение или за връщане на времената отпреди 50 г., когато не е имало зимно и лятно време. Това е рекорден отзив на допитванията на Брюксел, уточни Европейската комисия.\n\n\n\n\r\r\n                    \r\n                    Официално резултатите от допитването още не са огласени, но заявлението на Юнкер се коментира като потвърждение, че преобладаващото мнение е за отмяна на смяната на часовниците.\n\r\nСпоред германската преса 80% от подадените мнения идват от Германия и те са с настояване за промяна. Говорител на Еврокомисията отказа да потвърди цифрата, но уточни, че участие в публичната консултация е регистрирано във всички държави членки, “макар и с различна интензивност”.\n\r\nОчаква се Юнкер да обяви официално за намерението си и да предложи отмяна на евродирективата по време на годишната си реч пред Европейския парламент “За състоянието на Съюза”, която се очаква да произнесе на 12 септември в Страсбург.\n\r\nТова означава, че лятното време ще стане европейски стандарт най-рано от началото на 2020 г., освен ако предизборната кампания за европейските избори не накара евродепутатите да ускорят законодателния процес и да го приключат в оставащите 10 месеца до вота. Съгласно европейските правила предложението на Еврокомисията трябва да бъде одобрено от евродепутатите и потвърдено с единодушие от страните членки. След това столиците ще имат поне година да се подготвят за промяната.\n\r\nОчаква се дебатът за стрелките на часовника ,да се превърне в една от “горещите теми” на предизборната кампания за евроизборите през май.\r\nСпоред привържениците на отпадането на зимното време новите технологии вече не налагат изкуствено удължаване на деня за пестене на енергия. Напротив, то причинява излишен стрес на гражданите да се настроят към смяната на часовия пояс, увеличава броя на пътните инциденти и струва пари на бизнеса. \n\r\nИзследвания с взаимно противоречащи си резултати са направени в двете посоки обаче и досега Еврокомисията се извиняваше да не предприема действия с обяснението, че трябва да ги проучи.\n\r\nИнициативата за плановете за утвърждаването на лятното време като единствен стандарт е на Европейския парламент, който от години бомбардира Еврокомисията с резолюции да отмени въртенето на стрелките. Досега екипът на Юнкер не е реагирал на апелите, но с приближаването на края на мандата му идната есен темата става приоритет с мотив, че това е волята на почти 1% от населението на Европа.\n\r\nДирективата за лятното време е въведена в края на 70-те години на миналия век и урежда реда, по който държавите членки сменят стрелките на часовника. Това се прави по едно и също време за намаляване на транспортния и индустриален хаос и намаляване на щетите за общия пазар. Държавите членки обаче имат правото самостоятелно да определят часовата зона, според която се позиционират.\r\n ", "date": "2018.08.31", "title": "Брюксел отменя зимното време! Юнкер не ще да местим стрелките"}
{"url": "https://www.dnes.bg/temida/2018/08/31/doncho-atanasov-nevinen-za-ujasa-svoge-izleze-ot-nsls.386611", "text": "Дончо Атанасов, разпитван за ужаса край Своге, си тръгна без обвинение от Националната следствена служба.\r\nРазпитът на бившият шеф на АПИ и настоящ член на Управителния съвет на агенцията като свидетел продължи повече от два часа и половина.\r\nДончо Атанасов каза, че не се чувства виновен. Според него АПИ като възложител е нямала правомощие да въздейства на фирмата, ремонтирала пътя Своге - София, по време на гаранционния срок, който изтича в края на 2018 г. \r\nАПИ е препращала само сигнали на граждани за проблемния път на фирмата строител, каза той, цитиран от БТА.\r\nТой обясни още, че до края на тази година фирмата строител носи отговорност за пътния участък край Своге, тъй като той е в изпитателен срок.\r\r\n                    \r\n                    По думите му около 1600 коли минавали през рисковия път на ден. \r\n\"Сложили сме повече от необходимите знаци там и освен това шофьорите карат с превишена скорост\", добави той.\r\nВсе още в следствието е другият, призован за днес - бивш шеф на АПИ Лазар Лазаров. \r\nТой също ще бъде разпитван за катастрофата, при която загинаха 17 човека.", "date": "2018.08.31", "title": "Дончо Атанасов – невинен за ужаса \"Своге\"! Излезе от НСлС"}
{"url": "https://www.dnes.bg/stranata/2018/08/31/probi-ot-pytia-ubiec-ot-povyrhnostta-ta-do-osnovata.386603", "text": "Екип от следователи взе проби от пътя край Своге, на който стана зловещата катастрофа със 17 загинали в събота.\r\n\"Взехме проби за изследване както от повърхността на асфалта от мястото на катастрофата в Своге, така и от сърцевината и основата на асфалта\", съобщи зам.-главният прокурор и шеф на следствието Борислав Сарафов.\n\n\r\nТой посочи, че по разследването работи екип от 15 следователи.\r\n\"Пробите може да бъдат пратени в чужда лаборатория\", съобщи още зам.-главният прокурор.\r\nВземането на проби става след обявени информации от предишните дни от МРРБ, че част от използваните при строителните дейности материали не отговарят на изискванията.", "date": "2018.08.31", "title": "Проби от пътя-убиец – от повърхността, та до основата"}
{"url": "https://www.dnes.bg/zvezdi/2018/08/31/klip-krisko-na-motor-realnostta-padna-ot-nego.386604", "text": "Криско е претърпял инцидент по време на снимките на новото си видео. Това съобщи самият той с публикация в социалната мрежа Instagram.\r\nРапърът публикува снимка, на която се вижда, че има малки рани по лицето. И отбеляза, че е паднал от мотор и така се е наранил.\r\nПочитателите на певеца веднага се заинтересуваха как е той и го засипаха с коментари под снимката.\r\nСкоро Криско каза, че това лято е успял да хване много тен и за първи път е толкова черен. Той имаше доста участия по морските курорти, както и по други градове в страната.\r\n", "date": "2018.08.31", "title": "Клип: Криско на мотор! Реалността: Падна от него!"}
{"url": "https://www.dnes.bg/eu/2018/08/31/trima-raneni-pri-ataka-s-noj-v-amsterdam.386620", "text": "Трима души са пострадали при нападение, извършено с нож от неизвестен човек на централната жп гара в Амстердам. Това съобщи Франс прес, като се позова на полицията. \r\nСлужители на органите на реда са стреляли и са ранили нападателя. \r\nНе е ясно дали случаят е свързан с тероризъм, предаде Асошиейтед прес. \r\n ", "date": "2018.08.31", "title": "Трима ранени при атака с нож в Амстердам"}
{"url": "https://www.dnes.bg/obshtestvo/2018/08/31/siderov-podkrepi-borisov-ostavkite-pravilni.386616", "text": "Председателят на ПГ \"Обединени патриоти\" Волен Сидеров определи като правилен хода на премиера Бойко Борисов да поиска оставки на министри заради катастрофата край Своге.\n\n\r\nСидеров каза пред БНР, че това няма да доведе до проблеми в управляващата коалиция и че очаква да бъде правилно разбран от обществото.\r\n\"Аз не виждам никакъв проблем в това, че премиерът сменя министри, това е правото на министър-председателя да определя екипа си и с кого да работи. В случая става дума и за министри от квотата на ГЕРБ, така че няма как да има претенции от Патриотите\", коментира националистът.\r\nПо-рано днес стана ясно, че постовете си напускат вътрешният министър Валентин Радев, регионалният Николай Нанков и транспортният Ивайло Московски.\r\nНа пресконференция първите двама обявиха, че така показват, че носят политическа отговорност.", "date": "2018.08.31", "title": "Сидеров подкрепи Борисов, оставките: Правилни!"}
