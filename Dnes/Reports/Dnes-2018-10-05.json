{"url": "https://www.dnes.bg/notifikacii/2018/10/05/pak-pogrom-v-speshno-pak-piian-se-razvihri.389761", "text": "Mиян пациент на спешното отделение в русенската многопрофилна университетска болница \"Игнат Канев\" е строшил стъклена част на вратата и e обиждал и псувалл медицинския екип, съобщи ръководството на отделението.\r\nПациентът обяснявал, че не е доволен от лекарската намеса, защото смятал, че положението му с прорезни рани е спешно, предаде БТА.\r\nПолицията е реагирала веднага.\r\nВ здравното заведение твърдят, че често се сблъскат с вандалски действие при спешните дежурства.", "date": "2018.10.05", "title": "Пак погром в Спешно, пак пиян се развихри"}
{"url": "https://www.dnes.bg/stranata/2018/10/05/sled-mesec-borba-pochina-diado-enio-ot-blysnatiia-bus.389775", "text": "Починал е възрастният мъж, който пострада тежко при катастрофата на пътя Попово - Разград в началото на септември.\n\n\r\nПри инцидента бяха ранени 18 души, от които четирима бяха в тежко състояние.\r\nМикробус \"Форд Транзит\" със силистренска регистрация и разградски ТИР се удариха челно на един от завоите към местността \"Пчелина\".\r\nВ буса пътували самодейци от силистренското село Срацимир, които отивали на събора в поповското село Садина. При сблъсъка бусът се преобърна в крайпътното дере.\r\n80-годишният мъж е починал на 1 октомври  в отделението по реанимация на варненската болница \"Света Анна\".\r\nДосъдебното производство по случая вече е поето от Окръжната прокуратура, съобщиха от Варненската апелативна прокуратура.\r\n ", "date": "2018.10.05", "title": "След месец борба: Почина дядо Еньо от блъснатия бус"}
{"url": "https://www.dnes.bg/science/2018/10/05/efekt-na-peperudata-silni-trusove-zabaveno-zemno-vyrtene.389710", "text": "Голям брой опустошителни земетресения ще се случат по цялото земно кълбо до края на 2018-а!?\r\nТова е предупреждение, направено от двама учени още през октомври миналата година. Прогнозата им се оказва вярна – само преди седмица Индонезия беше разтърсена от опустошително земетресение с магнитут 7,5 по Рихтер. Последва цунами. В резултат от бедствието живота си загубиха над 1 400 души.\r\nВ началото на август, отново в Индонезия, беше регистриран трус, който взе 513 жертви. В началото на годината пък в Папуа Нова Гвинея живота си загубиха още 160. Списъкът продължава...\r\nПричината за огромния брой земетресения през тази година си има обяснение. Според учените Роджър Билам от Университета в Колорадо и Ребека Бендик от Университета в Монтана има връзка между забавянето на въртенето на Земята около нейната ос и зачестелите трусове.\r\n                    \n                    \n                Двамата намерили зависимост между всички трусове с магнитут 7 и повече по Рихтер, които са разтърсили земята от 1900 г. до днес. Установили, че на всеки 32 години големите земетресения учестяват.  Точно в този период от 32 години единствената друга промяна е в скоростта, с която земното кълбо се върти около оста си.\r\n\"Връзката е между земната ротация и сеизмичната активност е много силна, а това ще доведе до сериозни и големи земетресения\", казват учените пред \"Обзървър\" още миналата година. Статията е публикувана и в \"Гардиън\".\r\nЗемята преминава през редовни десетгодишни периоди, в които скоростта й на въртене се забавя. Учените забелязват минимални увеличения в продължителността на деня, но това забавяне оказва доста по-значително влияние върху състоянието на земните пластове. Откритието на тази зависимост е фундаментално, тъй като по този начин може с приблизителна точност да се прогнозират сериозни бъдещи трусове.\r\nВ центъра на Земята има твърдо ядро от желязо и никел, след това е разположено външни ядро от течни желязо и никел, а след него е течната мантия на Земята. Най-отгоре се намира твърдата земна кора.\r\nМакар и да не е съвсем ясно защо, според двамата учени земната мантия се приближава минимално до земната кора, а това от своя страна променя движението на вътрешното течно ядро. Според учените това оказва влияние върху промяната в продължителността на деня и повлиява върху магнитното поле на Земята, което започва временно да пулсира.\r\nИменно това се случва през последните 4 години и планетата забавя скоростта си на въртене.\r\nПо време на изследването си Билам и Бендик са установили 5 периода, в които са се случили сравнително висок брой земетресения. Тогава са се случили между 25 и 30 труса на година, в сравнение с около 15 през останалото време. 2018 г. е последната от този 5 годишен период.\r\nМного от трусовете се случват на места, на които не живеят хора. Когато, обаче, земетресението се случи в населено място, пораженията могат да бъдат огромни. Успоредно с учестяването на трусовете, се учестяват и циклоните. За тях вина има глобалното затопляне.\r\nКлиматът на Земята се променя постоянно, но последният период на затопляне настъпва по-бързо откогато и да било. Последиците могат да бъдат фатални – недостиг на питейна вода, нарушаване на баланса в производството на храни, бури, жестока суша, наводнения.\r\nПрогнозите сочат, че до 2100 г. Земата може да се затопли с допълнителни 15% - много повече от най-мрачните прогнози на експертите от ООН, които бяха публикувани още през 2014 г.\r\nЗатоплянето на климата е в пряка зависимост от изпусканите в атмосферата емисии от газове в парников ефект. Според мрачната прогноза глобално температурата ще се повиши значително – между 3,2 и 5,9 градуса.\r\nСпоред американските учени най-вероятното повишение на глобалните температури ще бъде с 0,5 градуса по-високо от страшната прогноза, а това се потвърждава и от родните климатолози, пишат от .\r\nНа цялата територия на Западните Балкани температурите могат да се повишат с 1,2 градуса в близкото бъдеще, а до края на век биха могли да скочат драстично с цели 5 градуса.\r\nДанните показват разпространение на субтропичния климат на север. В момента субтропичният климат е над Северна Африка.\r\nСамо от края на 90-те години на миналия век досега в цяла Европа се наблюдава покачване на температурата. През последните 20 години градусите скачат значително по-бързо.\r\nАко температурите скочат драстично, то у нас напълно ще се изменят основни отрасли, сред които земеделието. Ще се садят предимно субтропични култури, които са устойчиви на големите жеги. Такива, например, са маслини, нар, бадеми, дафинов лист.\r\nОт всичко казано до тук, изглежда дори минимални изменения могат да доведат до глобални сериозни последици. Това описва и една от трите теории на XX век.\r\nЕфектът на пеперудата или т.нар. ефект на Лоренц е зависимост, описана от американския математик и метеоролог Едуард Лоренц. Ученият е пионер на Теорията на хаоса, която за пръв път е изследвана от Анри Поанкаре през 1890 г.\r\nИдеята на Теорията на хаоса е, че има чувствителна зависимост между измененията в началните условия. Съвсем скоро след като френския теоретик Поанкаре описва идеята си, Лоренц я развива.\r\nЕфектът на пеперудата е теория, според която махат на крилете на нещо толкова малко като пеперуда, която се намира в Бразилия, може да доведе до съществени изменения в атмосферата, които да предизвикат ураган или торнадо в Северна Каролина.\r\nТеорията е революционна, тъй като опровергава напълно дотогавашната идея, че всичко в природата е подчинено на строги закономерности, а причините съответстват напълно точно на последствията.\r\nТова е едно от най-авторитетните свидетелства, че светът около нас е напълно непредвидим.", "date": "2018.10.05", "title": "Ефект на пеперудата: Силни трусове – забавено земно въртене!? "}
{"url": "https://www.dnes.bg/zvezdi/2018/10/05/brat-pit-s-nova-liubima-byrzo-zabravi-andjelina.389784", "text": "Брад Пит си намери нова любима в лицето на дизайнер на бижута.\r\nБлондинката и актьорът бяха забелязани заедно в Лос Анджелис, където ежегодно се провежда благотворителното мероприятие, с чиито събрани средства се подпомагат образователни програми в областта на музиката.\r\n \r\nСред хората, които го подкрепят бе и Брад Пит. В тази вечер звездата слуша с удоволствие не само изпълнението на Red Hot Chili Peppers, но и блондинката, стояща вдясно от него, пише OK Magazine.\r\n \r\nБрад, за когото наскоро стана ясно, че изобщо не съжалява за развода с Анджелина Джоли, седеше редом до дизайнерката, която се нарича Сет Хари.\r\n \r\nЗа Сет се знае, че е приятелка на музикантите от Red Hot Chili Peppers. Също така е фен на здравословното хранене и преди няколко години е била с бандата на турне, за да следи диетата им.\r\n \r\n", "date": "2018.10.05", "title": "Брат Пит с нова любима, бързо забрави Анджелина"}
{"url": "https://www.dnes.bg/notifikacii/2018/10/05/rodnina-na-bolno-bebe-kym-lekar-shte-te-ubiia.389766", "text": "Недоволен роднина на пациент заплаши два пъти лекар от разградската болница с убийство.\r\n \r\n19-годишният Джингис от село Стражец пристигнал в МБАЛ \"Св. Иван Рилски\" заедно със свои роднини около 21 часа на 3 октомври.\r\nНосели племенницата му, тъй като бебето се задавило и имало затруднения с дишането.\r\nВ този момент в Спешното отделение били обслужвани трима пациенти едновременно, но лекарите веднага обърнали внимание на детето, разказва директорът на болницата д-р Гечо Жеков пред \"Дарик\".\r\nПо думите му обаче чичото останал недоволен от бързината на обслужването, започнал да рита по вратите на кабинета, да крещи и обижда.\r\nОбект на заплахите и заканите за убийство станал 31-годишният д-р Красимир Георгиев.\r\n                \n                Медиците повикали полиция, а на нарушителя бил съставен протокол за предупреждение.\r\nБебето е прието в Детско отделение, където е и до днес. Възстановила се е, но е оставена за наблюдение, тъй като в такива случи съществува риск от развиване на аспирационна пневмония, обясни д-р Жеков.\r\nНа следващия ден роднините дошли на свиждане и в асансьора срещнали същия лекар, който се грижил за детето.\r\n19-годишният отново започнал да се държи агресивно, както и да заплашва с убийство и отново дошла полиция.\r\n\"Имаме охрана, но може би трябва да я увеличим\", коментира д-р Жеков.", "date": "2018.10.05", "title": "Роднина на болно бебе към лекар: Ще те убия!"}
{"url": "https://www.dnes.bg/eu/2018/10/05/kogato-sled-travma-dyshteria-ti-reshi-i-se-zabuli-ot-glava-do-peti.389725", "text": "Понякога родителите просто не могат да се примирят с решенията на своите деца. Например когато детето ти реши да приеме исляма и се забули от глава до пети. Това е преживяла една германска майка.  разказва нейната история.\n\r\nНикоя майка не би желала да преживее подобно нещо: един ден представители на службите да застанат пред вратата ти с обяснението, че собствената ти дъщеря имала намерение да напусне страната и да замине за Сирия при терористите от „Ислямска държава“. Моника Мюлер (името е променено от редакцията) с ужас си спомня за този ден през 2014 година, когато ѝ се случило точно това. За щастие се оказало, че сигналът, по който действали служителите, бил само слух, дочут в някаква джамия.\n                    \n                    \n                \r\nНо и без това жената – 60-годишна лекарка от германската провинция Северен Рейн-Вестфалия, вече била преживяла какво ли не: разказва, че дъщеря ѝ София (името също е измислено) попаднала под ислямистко влияние, радикализирала се и започнала не просто да се забражда, а надянала никаб, покриващ цялото тяло. По-късно момичето започнало да си търси съпруг в някакъв мюсюлмански интернет форум за женитби, където изборът бил между напълно непознати мъже, с които я свързвала само общата религия. \n\r\n\n\r\nВ основата на дълбоката метаморфоза, настъпила у момичето, стояло някакво травматично преживяване като тийнейджърка. Понесеният тежък удар на съдбата, за който майката обаче не желае да говори, коренно променил 12-годишната девойка. Въпреки терапията тя не успяла да се съвземе от преживяното. \n\r\nЗапочнала да търси утеха в друга религия – приела исляма, тъй като смятала, че той може да ѝ предложи по-надеждна защита от католическата вяра. София започнала да посещава джамии - първоначално тайно. Приятелките ѝ били предимно от един ислямистки и силно патриархален кръг хора от марокански произход. \n\r\nНа 17 години София окончателно сложила мюсюлманска забрадка. В къщи постоянно говорела за Корана и наричала роднините си „неверници“. Четяла книги за мюсюлманската жена и мюсюлманския брак. \n\r\nПо-късно момичето се изнесло от къщи и напълно изчезнало от полезрението на семейството. Бракът с един турчин излязъл съвсем кратък, защото София го смятала за недостатъчно правоверен. Семейството ѝ решило, че това ще я отърве от опасните ѝ илюзии, но нещата се развили по друг начин: София започнала да си търси строго религиозен съпруг в мюсюлмански форуми в интернет и сключила брак с един албанец. Заживяла с него в друг град и родила две деца, а третото е на път.\n\r\nСемейният живот на София протича по един строго традиционен и архаичен модел на поведение – жената си стои в къщи, гледа децата и поднася на мъжа си храна, щом той се върне в къщи. Майката на София описва своя зет като ислямски фундаменталист. Досега два пъти е ходил в Сирия - да кара хуманитарни помощи за организацията „Медици със сърце“. Германското контраразузнаване класифицира тази организация като салафистка и екстремистка. Междувременно мъжът се бил дистанцирал от тази организация.\n\r\nНапоследък майката на София забелязва у нея предпазливи признаци на връщане към предишния си свят. На някои сватби или семейни тържества вече ходела без никаб. Докато преди отказвала да води децата си на детска градина, вече виждала, че това е важно и за самите тях. Ако преди говорела активно за преместване в някоя арабска страна, където да учи Корана и арабски език, темата вече не е актуална - навярно заради децата.\n\r\n„Дъщеря ми разбра, че в Германия децата ѝ имат възможност да получат добро образование и бъдеще, докато в една арабска държава това никак няма да е лесно - особено пък за една жена“, казва майката на София. \n\r\nТя не се страхува вече, че дъщеря ѝ би тръгнала за Сирия. Затова пък зет ѝ – в това тя е уверена – се намира все още под наблюдението на държавните органи. През миналата година жилището на семейството било претърсено в тяхно отсъствие.\r\n", "date": "2018.10.05", "title": "Когато след травма дъщеря ти реши и се забули – от глава до пети"}
{"url": "https://www.dnes.bg/obshtestvo/2018/10/05/deputat-ot-gerb-ne-vsichki-problemi-se-reshavat-s-pari.389798", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Какъв ще е ефектът от увеличения максимален осигурителен доход? Промяната ще доведе до по-висок таван на пенсиите. Властта предвижда минималната пенсия догодина да скочи с 4,6% по швейцарското правило. Сега тя е 207 лева, а аритметиката показва, че ще се увеличи до 216 лв. и 52 стотинки.\n\"Говорим максималният осигурителен праг да бъде покачен на 3000 лв. от 2600 лева. Проведени са разговори, но нека не избързваме. От догодина разчетите показват, че фонд \"Работна заплата\" може да се повиши. Но няма да е 10% на калпак увеличението. Миналата година приоритетно заложихме на учителите и отбраната. Доходите на заетите в частния сектор се вдигат всяка година\", отбеляза депутатът от ГЕРБ Александър Иванов.\n                    \n                    \n                \r\nНародният представител уточни в студиото на \"Денят ON AIR\", че увеличението на учителите ще бъде с 20%. \"Надяваме се така да няма липса на кадри повече в сектора. Догодина началната заплата за млад учител ще бъде над 1000 лева\", заяви гостът. \n\r\n\"Таванът на пенсиите ще се вдигне до 1200 лева. Вдигайки тавана, от тези 60 000 души, които не получават пълния размер на пенсиите си – 40 хил. от тях ще могат да вземат пълната си пенсия. Парите, които се генерират в момента за пенсиите, не достигат всички да взимат тавана. Тези, които не са допринесли толкова много за осигуряването, няма как да получат максимална пенсия. Средствата трябва да бъдат разпределени честно\", подчерта Иванов пред .  \n\r\nДепутатът коментира и протестите на майките на деца с увреждания. Според него никой не е лъгал майките. \"Има обещания. Не всички проблеми се решават с пари. Законопроектите за хората с увреждания ще бъдат приети максимално бързо\", поясни той.  \n\r\nЗа финал на разговора Александър Иванов зави, че партията му не се притеснява от третия вот на недоверие, който БСП готвят да внесат сами.\n\r\n\"Това е работата на опозицията. Тя трябва да цели да се покажат слабостите на управлението. Това не успяхме да го видим в предните дебати. Управлението ни с \"Обединени патриоти\" е стабилно\", категоричен бе политикът.", "date": "2018.10.05", "title": "Депутат от ГЕРБ: Не всички проблеми се решават с пари!"}
{"url": "https://www.dnes.bg/akoshtete-vqrvaite/2018/10/05/3-znaka-che-nai-dobriiat-vi-priiatel-ne-haresva-gadjeto.389737", "text": "В повечето случаи близките ви приятели си признават, когато не харесват новото ви гадже. Нали затова сте приятели - за да си казвате всичко - и доброто, и лошото, за да споделяте, да си помагате с проблемите, да се подкрепяте.\r\nИма обаче случаи, в които сте прекалено влюбени и щастливи в новата ви връзка и най-добрият приятел може да се страхува да ви каже, че не е очарован от половинката ви. Просто смята, че така ще ви нарани и ще изглежда все едно не ви подкрепя. Ето как да разпознаете, че най-добрият ви приятел не харесва гаджето ви, според Elite Daily. \r\n\r\n \r\nСигурно преди сте били почти неразделни. И най-добрият приятел е освобождавал време, за да ви види и да поговорите, дори когато има много ангажименти. Но сега не е така. Сякаш дори ви избягва. По-рядко се виждате, когато сте с компания на купон или събитие говори повече с други хора, прекарва повече време с други свои приятели, не си пишете много в социалните мрежи. Ако приятел ви избягва, естествено, може да има и други причини. Но ако скоро не сте се карали или не сте спорили, е възможно да е заради новата ви връзка. Възможно е изобщо да не харесват половинката ви. Или да нямат нищо против партньора ви, но да смятат, че изобщо не си пасвате и тази връзка няма да е сполучлива. Изслушайте приятеля, той ви познава най-добре. Поговорете си искерно и открито, ако има такъв проблем.\r\n \r\n\r\n \r\nКогато споделяте нещо за новия партньор, най-добрият приятел може да започне да ви разпитва защо сте решили, че имате нужда от връзка сега, какво ви е впечатлило в партньора. Това издава скептицизъм. Хората от компанията ви може да се страхуват да кажат нещо лошо за гаджето ви, ако сте много щастливи, но може да подхвърлят следното: \"Наистина ли искаш да имаш връзка?\", \"Това ли е връзката, която търсиш?\" и т.н. Ако директно обиждат гаджето ви, ясно е, че не го харесват. Не забравяйте, че приятелите може и да тъгуват, защото прекарвате много време с половинката и сте забравили за тях и вече не се виждате толкова често. Ако само това е проблемът, опитайте да намерите златната среда и никога не изоставяйте верен приятел заради любов.\r\n \r\n", "date": "2018.10.05", "title": "3 знака, че най-добрият ви приятел не харесва гаджето"}
{"url": "https://www.dnes.bg/notifikacii/2018/10/05/tyrgovsko-naprejenie-top-bogatashite-obedniavat-zagubili-sa-63-mlrd.389720", "text": "Комбинираното нетно състояние на най-богатите 500 души на планетата се е понижило най-силно от шест месеца насам в четвъртък, показват данни на Bloomberg Billionaires Index.\r\nГрупата на богаташите е трябвало да се лиши от 1,2% от средствата си, или почти 63 млрд. долара, след като цените на акциите на производителите на луксозни стоки тръгнаха надолу заради търговските проблеми на Китай.\r\nПричина стана и поевтиняването на американските книжа на фона на опасенията за нарастващата доходност по държавните ценни книжа.\r\nСъстоянието на най-богатия човек в Европа Бернар Арно се сви с около 3,5 млрд. долара, най-силно от всеки друг в индекса. Основателят на най-големия в света производител на луксозни стоки LVMH Moet Hennessy Louis Vuitton SE вече притежава 73,5 млрд. долара.\r\n                \n                Собствениците на Chanel – братята Ален и Жерар Вертхаймер, са загубили 775 млн. долара, а Франсоа Пино, основателят на компанията собственик на Gucci Kering, се раздели с 1,6 млрд. долара.\r\nГолемите имена в технологичния сектор също не бяха пощадени.\r\nОснователите на Amazon.com Inc. Джеф Безос, на Facebook Inc. Марк Зукърбърг, на Alphabet Inc. Лари Пейдж и Сергей Брин и на Microsoft Corp. Бил Гейтс загубиха 8,4 млрд. долара.\r\nКой е единственият в челната десетка на индекса, чието богатство расте, \r\n ", "date": "2018.10.05", "title": "Търговско напрежение! Топ богаташите обедняват, загубили са $63 млрд."}
{"url": "https://www.dnes.bg/sofia/2018/10/05/gerdjikov-remontyt-pred-sv-sedmochislenici-ne-e-zavyrshen.389789", "text": "Шефът на Столичния общински съвет Елен Герджиков имал уверението, че градинката на \"Св. Седмочисленици\" ще изглежда различно на финала на ремонта.\n\n\n\"В момента е сиво на фона на сиво, няма как да го оценим\", заяви той в предаването \"Лице в лице\" по bTV.\r\nТой уточни, че мястото ще изглежда различно с градска мебел и озеленяване.\n\r\nСпоред него определени политически сили правят опити да използват един незавършен ремонт като политически асансьор, за да привлекат вниманието върху себе си.\r\nЛесно е да отидеш на строителна площадка и да посочиш определени дефекти, коментира той.\r\nРемонтът на \"Граф Игнатиев\" е с цена около 240-250 евро на кв. м, посочи Герджиков.\r\nПо думите му в началото на ноември трамваят би трябвало да бъде пуснат. Има известно забавяне поради проблеми с инфраструктурата отдолу и поради дъждовете в началото на лятото, призна председателят на СОС.\n\r\nКрайният срок за завършването на цялата зона е краят на март. Докато времето позволява, ще се прави нещо, а през зимата дейностите ще бъдат преустановени, стана ясно от думите му.\r\nИма време до края на март да се поправят всички неща и тогава ще ги гоним за всеки ден, за всеки квадратен метър, за всеки лев, обеща председателят на СОС.", "date": "2018.10.05", "title": "Герджиков: Ремонтът пред \"Св. Седмочисленици\" не е завършен!"}
{"url": "https://www.dnes.bg/notifikacii/2018/10/05/7-te-polzi-za-zdraveto-ot-konsumaciiata-na-tikva.389655", "text": "Есента е сезонът, в който тиквата започва да се появява по всички щандове и пазари. Не я отминавайте. Тя е не просто вкусна, но и изключително полезна за здравето. Месестата ѝ сърцевина е богата на голямо количество антиоксиданти, витамини, важни фибри и най-вече съдържа съвсем малко калории.\r\nПричините да похапвате повече тиква през есента са много. Ето най-важните от тях.\r\n\r\nФибрите в тиквата помагат да се чувствате сити за по-дълго и ви предпазват от желание за посягане към калорични храни и десерти. Освен това тиквата има свойството да поддържа нивата на кръвната захар в норма, което потиска глада.\r\nФибрите също така намаляват и риска от затлъстяване, най-вече в областта на талията, което е най-рисковото възможно трупане на мазнини. Полезните съставки в тиквата подобряват абсорбацията на хранителните вещества от храната и най-вече въглехидратите.\r\n                \n                Консумацията на тиква стимулира перисталтиката на червата, като по този начин регулира запека и диарията.\r\n\r\nОсвен че е добър източник на фибри, тиквата е богата и на калий. Този минерал играе важна роля в контрола на кръвното налягане и поддържането му в оптимални граници. Антиоксидантите в тиквата допринасят за доброто сърдечносъдово здраве. Сърцевината на тиквата е много богата на важни растителни мазнини, които се съдържат в най-висока концентрация в семките. Тези мазнини подобряват кръвното налягане, еластичността на стените на кръвоносните съдове, цялостната функция на сърдечния мускул.\r\n", "date": "2018.10.05", "title": "7-те ползи за здравето от консумацията на тиква"}
{"url": "https://www.dnes.bg/rusia/2018/10/05/sbyrka-li-zapadyt-podkrepial-elcin-kryvoprolitiiata-prez-1993.389692", "text": "Октомври 1993 година: кадрите с танковете, стрелящи по \"Белия дом\" в Москва, обиколиха света. В онези размирни дни Западът застана на страната на тогавашния руски президент Борис Елцин. Но дали не сгреши?\n\r\nДнешната правителствена централа на брега на река Москва, наричана от руснаците „Белия дом“, на два пъти става арена на драматични събития. През август 1991 същата тази сграда, в която тогава се помещава Върховният съвет, се превръща в централа на съпротивата срещу пуча на комунистическите хардлайнери. В онези съдбовни дни новоизбраният президент Борис Елцин се качва върху един танк и заема позата на защитник на демокрацията, а опитът за преврат приключва без кръвопролития. Две години по-късно \"Белият дом\" отново се превръща в централа на съпротивата - този път срещу самия Елцин.\n                    \n                    \n                \r\nВ тази битка за надмощие Борис Елцин е изправен срещу Върховния съвет и Събранието на народните депутати. Когато в началото на октомври 1993 конфликтът ескалира, Елцин изпраща танкове срещу своите противници. Именно това е кулминацията на една конституционна криза, чиито последици се усещат и до днес, пише .\n\r\nСлед разпадането на СССР Елцин прави опит да проведе бързи политически и икономически реформи. Но напредъкът е твърде бавен, широки части от населението обедняват, което води до дълбоко разцепление в руското общество. \n\r\nНа фона на това развитие срещу Елцин се оформя все по-силна съпротива от страна на Върховния съвет и на Събранието на народните депутати, които по онова време имат функциите на парламент. Голяма част от противниците на Елцин са комунисти и ултранационалисти, поради което в медиите често се говори за „червено-кафяв реваншизъм“.\n\r\nНа 21 септември 1993 Елцин разпуска двата органа на властта, с което превишава своите правомощия. В отговор Върховният съвет и Събранието на депутатите гласуват за свалянето на Елцин от президентския пост. Битката за надмощие между двете страни ескалира на 3 октомври, когато въоръжени противници на президента щурмуват московското кметство и телевизионната кула Останкино. В отговор Елцин изпраща армията, която на 4 октомври атакува \"Белия дом\". Посред бял ден танковете стрелят от непосредствена близост по сградата, над 100 души загиват.\n\r\nЕлцин успява да наложи своята воля и насрочва референдум за нова конституция, която в крайна сметка не само укрепва, но и разширява неговата власт. Така в Русия се ражда една система на управление, която почти изцяло концентрира правомощията в ръцете на президента. Система, от която се възползва и днешният шеф на Кремъл - Владимир Путин.\n\r\nОще в онези години възниква въпросът как да бъдат окачествени действията на Елцин - като убийство на руската демокрация или като едно неизбежно зло. \n\r\n„Това беше конфликт между два конституционни органа, като и двата бяха легитимирани чрез избори. След като противниците на Елцин прибегнаха до въоръжена съпротива, използването на насилие от страна на държавната власт изглежда напълно обяснимо“, казва Ханс-Хенинг Шрьодер, бивш експерт за Русия към берлинската фондация „Наука и политика“. \n\r\nСпоред него руският модел на \"направляваната демокрация\" се ражда на 12 декември 1993 - деня, в който се провежда референдумът за новата конституция на Русия. \"Елцин искаше конституция, която да направи президента недосегаем. При това имаше шанс да се приеме конституция, която да засили правомощията на парламента, но този шанс остана неизползван\", добавя експертът.\n\r\nПрез 1993 Западът застава на страната на Елцин. „По онова време ние на Запад бяхме силно загрижени заради възхода на една червено-кафява коалиция от различни консервативни сили, която имаше и известна националистическа окраска“, казва Ендрю Ууд, бивш посланик на Великобритания в Русия. Именно поради тази причина, добавя Ууд, Западът разглежда Елцин като по-добрата алтернатива.\n\r\nНо дали Западът не допуска грешка, отнасяйки се толкова безкритично към Елцин? „От днешна гледна точка бих казал - да. Но трябва да имаме предвид, че по онова време в Русия нямаше истински парламент“, посочва Ууд.\n\r\nСходно мнение застъпва и германският експерт Ханс-Хенинг Шрьодер: „По онова време Западът имаше много безкритично отношение към целия този процес. Позицията беше, че Елцин защитава демокрацията. И затова всичко, което е добре за Елцин, в крайна сметка е добре и за демокрацията. Само че неговите действия нанесоха вреди на демокрацията и подкопаха имиджа на демократите като реформатори“, заключава експертът.\r\n \r\n", "date": "2018.10.05", "title": "Сбърка ли Западът, подкрепял Елцин - кръвопролитията през 1993"}
{"url": "https://www.dnes.bg/obshtestvo/2018/10/05/ako-maichinstvoto-ne-se-schita-za-staj-koi-pecheli.389788", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Съдът на Европейския съюз излезе с решение преди дни, че отглеждането на дете до две години не се признава за трудов стаж. Решенията на съда са със задължителен характер и това ще влезе в сила, но до какво ще доведе? \n\r\n\"България е в демографска катастрофа и това решение не е никак приятно. Нашите майки наистина имат дълъг отпуск, но това означава да останат да работят две години повече, за да натрупат трудов стаж за пенсия. Бащите ще трябва да направят същото. Това решение не е в услуга на демографския проблем у нас. И без това раждаемостта в България е слаба, и без това младите хора не раждат в страната...\", коментира в предаването \"Директно\" по телевизия Bulgaria ON AIR Мика Зайкова. \n                    \n                    \n                \r\nИван Нейков от Балканския институт по труда и социалната политика обаче е на друго мнение. Според него решението на съда казва единствено, че това състояние на работещия родител не му дава право на платен годишен отпуск, но ще продължи да се признава като трудов стаж.\r\nЕдинствено работодателите печелят от решение на Съда на ЕС, че майчинството няма да се смята за платен годишен отпуск, смята Нейков. А според Мика Зайкова от КТ \"Подкрепа\" това решение е в ущърб на всички.\n\r\nСпоред Иван Нейков е погрешно решение в един ден да бъде обявено, че ще се вдигне максималният осигурителен доход, но ще остане таванът на пенсиите. За Зайкова това не е справедливо. Според нея, за да преживее, на четиричленно семейство са му нужни 2400 лева.\n\r\n\r\n ", "date": "2018.10.05", "title": "Ако майчинството не се счита за стаж - кой печели?"}
{"url": "https://www.dnes.bg/zvezdi/2018/10/05/disni-v-chudene-kak-da-uvolnim-djoni-dep.389731", "text": "Превъплъщението на Джони Деп в капитан Джак Спароу в първия филм от поредицата \"Карибски пирати\" не е оставило директорите на продукцията очаровани. Те не са разбирали героя.\r\n55-годишният актьор разкри пред списание GQ: \"От \"Дисни\" ме мразеха. Чудеха се как да се отърват от мен, как да ме уволнят\".\r\nШефовете са се питали неща като: \"Какво не му е наред на капитан Джак Спароу?\", \"Какъв му е проблемът с ръцете?\", \"Пиян ли е?\", \"Гей ли е?\", \"Да не би да е умствено изостанал?\" и т.н.\r\nДжони Деп смята, че от \"Дисни\" е трябвало да знаят какво да очакват, когато са го наели за ролята и е настоявал, че те трябва да уважават неговите виждания, щом са му се доверили за изиграването на този образ. \r\n", "date": "2018.10.05", "title": "Дисни в чудене: Как да уволним Джони Деп? "}
{"url": "https://www.dnes.bg/temida/2018/10/05/bivsh-zam-ministyr-osyden-uslovno-za-bezstopanstvenost.389779", "text": "Спецсъдът осъди бившия зам.-министър на външните работи Христо Ангеличин на две години лишаване от свобода условно и глоба.\n\n\r\nСъдът е приел за доказано повдигнатото му обвинение в безстопанственост. Глобата е в максималния за това деяние размер - 5000 лв.\r\nХристо Ангеличин бе предаден на съд с обвинителен акт на  Софийската градска прокуратура на 15 януари 2018 г.\r\nСпоред държавното обвинение той не е упражнил достатъчен контрол  върху дейността на подчинените му дирекции в министерството по процедурата за закупуване на телефонни централи в 12 задгранични представителства на България.\r\nСпоред прокуратурата престъпното му поведение е причинило значителни щети на Министерството на външните работи в размер на близо 420 хил. лв.", "date": "2018.10.05", "title": "Бивш зам.-министър осъден условно за безстопанственост"}
{"url": "https://www.dnes.bg/mish-mash/2018/10/05/kak-se-spraviat-liderite-v-trudni-situacii.389785", "text": "По бизнес етикет емоциите в офиса трябва да остават настрана. Когато обаче ръководите хора, е редно да се съобразявате с тяхното душевно състояние и нужди, ако искате да имате силен, сплотен, лоялен и ефективен екип. Балансът между това да влизате в положението на служителите си и едновременно да ги ръководите и мотивирате, ви прави емоционално интелигентен лидер. \r\nКак този тип шефове решават трудните ситуации? Като за начало има 4 въпроса, които трябва да зададете, за да дефинирате предизвикателствата пред служителите си в конкретната ситуация и да предотвратите потенциално фиаско.\r\n \r\n \r\nБез значение какъв отговор ще получите, благодарете на колегите си затова, че са споделили и им кажете, че ще вземете предвид тяхната гледна точка. Окуражете ги да споделят повече информация относно това какво ги притеснява и напряга. Слушайте внимателно, за да се опитате да направите адекватен план и краен срок на задачата, съобразно техните притеснения и нужди.\r\n \r\n \r\nАко проблемът се корени в отношението на колега или някаква техническа неизправност, можете да вземете незабавни мерки да го отстраните и да улесните изпълнението на задачата. Когато хората получат възможност да се изкажат без да бъдат обвинявани и порицавани, вие печелите тяхното доверие и лоялност.\r\n \r\n", "date": "2018.10.05", "title": "Как се справят лидерите в трудни ситуации?"}
{"url": "https://www.dnes.bg/zvezdi/2018/10/05/rambo-na-kon-slai-snima-na-vitosha.389778", "text": "\"Идва конникът – див и свободен\". Това написа Силвестър Сталоун в Instagram, където качи снимка от България. На нея той язди кон в полите на Витоша. От няколко дни актьорът е в страната ни заради снимките на \"Рамбо 5: Последна кръв\".\r\nСлай качи още няколко кадъра от снимачната площадка и сподели с феновете си, че е много развълнуван от това, че отново влиза в ролята на Рамбо.\r\n\"Неее. Рамбо е с дълга коса, без риза и в милитари стил. Този е каубой\", написа негов последовател под една от публикациите на холивудската звезда. Други негови фенове също питат защо образът е толкова променен.\r\nМеждувременно вчера стана ясно, че Силвестър Сталоун е бил на преглед в Правителствена болница. От екипа на филма успокоиха, че той е рутинен и през него минават всички участници в екшън продукции. \r\n", "date": "2018.10.05", "title": "Рамбо на кон: Слай снима на Витоша"}
{"url": "https://www.dnes.bg/rusia/2018/10/05/i-germaniia-obvini-rusiia-v-masirana-kiberataka.389728", "text": "Германското правителство обвини Русия, че стои зад масирана кибератака, извършена миналата година, предаде ДПА.\n\n\n\r\nСпоред федералното правителство има \"голяма вероятност, граничеща със сигурност, зад кампанията на ЕйПиТи28 да стои руската служба за военно разузнаване ГРУ\", заяви днес в Берлин правителственият говорител Щефен Зайберт.\r\nЕйПиТи28, известна още като \"Фенси беър\", се смята, че е групировка за кибершпионаж, свързана с ГРУ.\r\nСАЩ, Великобритания и Холандия отправиха вчера обвинения към Русия, че служители на нейното военно разузнаване са извършили кибератаки срещу базирани на Запад организации, припомня БТА.\r\n ", "date": "2018.10.05", "title": "И Германия обвини Русия в масирана кибератака"}
{"url": "https://www.dnes.bg/notifikacii/2018/10/05/spipaha-kradcite-na-piasyk-ot-diunite-v-pomorie.389768", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАрестувани са мъжът и жената, които бяха заснети как крадат пясък от плажа в Поморие.\n\r\n37-годишният мъж и 30-годишната жена са хванати в близост до кафе \"Рая\" на централния плаж, съобщават от МВР.\r\nВидеоклип как ромите унищожават пясъчните дюни в Поморие бе качен в мрежата.\r\nАвторът на клипа получил сигнал, че роми с каруци пълнят чували с пясък. Самите те обясняват, че крадат пясъка за трето лице. \r\nОт РИОСВ-Бургас коментираха, че тези дюни не попадат в защитена територия и за тяхното опазване не отговаря екоинспекцията.", "date": "2018.10.05", "title": "Спипаха крадците на пясък от дюните в Поморие"}
{"url": "https://www.dnes.bg/stranata/2018/10/05/bez-vredni-i-dostypni-dve-deca-v-bolnica-ot-energiini-napitki.389767", "text": "Двама ученици от Враца са били приети по спешност в болницата в прединфарктно състояние.\r\nМедиците смятат, че най-вероятната причина за състоянието им е прекомерна употреба на енергийни напитки. \r\nЕдно от децата е в седми клас и припаднало в училище, след като първо се вцепенило, а после започнало да се бие по гърдите като при задушаване. Веднага била повикана линейка, а по-късно станало ясно, че момчето е изпило 10 енергийни напитки. \r\nДетето е било забелязано от съучениците си и често да пуши трева, пишат от . \r\nДруго момче, в 8 клас, било прието в болницата с абсолютно същите симптоми. Признал пред лекарите, че е изпил над 2 л енергийни напитки. \r\n                    \n                    \n                Учителите споделят, че родителите на децата често се оплакват от това, че близо до учебните заведения се продават енергийни напитки свободно. Около училищата се навъртали и наркодилъри. \r\nНаркотиците са очевидният проблем, защото за тях и за въздействията им върху организма се знае много. Още повече, че употребата, а и разпространението на наркотични вещества е строго забранена от закона. \r\nПри встъпването си в длъжност преди няколко месеца шефът на областното управление на МВР Янко Янколов обяви засилен контрол около училищата и предприе няколко акции за ограничаване на разпространението на дрогата. Явно обаче предприетите мерки не са достатъчни, а учителите съветват родителите да подготвят децата си и да ги предупреждават за опасностите, които ги дебнат по време на пубертета. През есента на миналата година Враца бе разтърсена от вестта за починало в съня си 18-годишно момче. \r\nАко има засилен контрол за употребата и разпространението на наркотици, то по друг начин, обаче, стои въпросът с енергийните напитки. Ако тяхната продажба е забранена вътре в самите лафки на учебните заведения, то около тях всяко непълнолетно лице може да си купи кенче. \r\nСлед случая с Кристиян – различни институции обявиха засилени мерки за разпространяването на дрогата около училищата и забрана близо до тях да се продават алкохол и енергийни напитки, но явно те не са дали резултат.\r\nПроблемът със свободната продажба на енергийни напитки на непълнолетни лица не е само около училищата. Проблемът е навсякъде, а той става още по-голям, когато енергийната напитка бъде примесена с други субстанции, които могат, за жалост, да бъдат купени също толкова свободно. \r\nЕнергийната напитка, примесена с алкохол, може да повлияе пагубно на сърцето и да доведе до инфаркт. Те, обаче, се продават напълно свободно, а мерките за контрол са почти никакви. \r\nПроблемът става още по-голям, тъй като по малките градове младежите влизат необезпокоявани в нощните заведения и клубове, а проверки на лични карти рядко се правят. Вътре, обаче, консумацията на алкохол е съвсем свободна, а към питието младежите често поръчват и енергийни напитки. \r\nСпоред Министерство на здравеопазването комбинираният прием на енергийни напитки с алкохол и/ или наркотични вещества, крие значителен здравен риск, особено при млади хора, тъй като стимулиращия ефект на енергийните напитки скрива токсичното действие на алкохола и наркотичните вещества.  \r\nОсвен това, при консумация на две и повече напитки дневно, поради повишен прием чрез тях на кофеин в съчетание с други съставки със стимулиращ ефект са възможни неблагоприятни въздействия върху организма: повишена нервност, тревожност, тремор, безсъние, главоболие, сърцебиене, дихателни нарушения, ерозивни промени на лигавицата на стомашно-чревния тракт, дехидратация, вследствие на загуба на вода и соли от организма. \r\nА децата са още по-рискова група.\n\r\nПри висока консумация на енергийни напитки може да има неблагоприятно въздействие върху мозъчната дейност, тъй като в тях се съдържа веществото таурин. Освен това, d-глюкоронолактонът може да доведе до нарушения в дейността на бъбреците.  ", "date": "2018.10.05", "title": "(Без)Вредни и достъпни: Две деца в болница от енергийни напитки"}
{"url": "https://www.dnes.bg/obrazovanie/2018/10/05/tia-gi-podkrepia-tia-e-psiholog-tia-e-uchitel-tia-e-bojanka-ot-shumen.389750", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБожанка Николова е млада учителка от Шумен. Преподава английски език и обяснява защо предметът ѝ е важен.\r\n\"Чуждият език е нужен, освен че трябва за работа на младите, той е и прозорец към света\", споделя Николова пред камерата на \r\nВ Международния ден на учителя тя разказва за професията си и за предизвикателствата в света на компютърните технологии и необятна информация.\r\nМладата учителка вижда двете лица на технологиите – те могат едновременно да събират и разделят децата.\r\n\"Младите хора трудно комуникират на живо един с друг и затова често вкарвам в процеса на работа иновативни игри - да работят като група, колектив\", казва Николова.\r\n                    \n                    \n                Ролята на учителя прескача задълженията на преподавател и той става важна социална фигура в живота на модерните технологични деца.\r\n\"Много често той е психолог, подготвя възпитаниците си за живота\", убедена е тя.\r\n ", "date": "2018.10.05", "title": "Тя ги подкрепя, тя е психолог, тя е учител. Тя е Божанка от Шумен"}
{"url": "https://www.dnes.bg/notifikacii/2018/10/05/interpol-za-izchezvaneto-na-shefa-si-ne-ni-zasiaga.389782", "text": "Международната полицейска организация Интерпол заяви, че е запозната със съобщението за \"предполагаемото изчезване\" на президента Мън Хунвей, но това не ги засяга.\r\nВъпросът бил работа на френските и китайските власти, пишат от БТА, цитирайки световните агенции.\n\r\n\"Генералният секретар е служителят на пълно работно време, отговорен за ежедневното ръководене на Интерпол\", заяви организацията.\r\n\"Генералният секретариат на Интерпол няма да коментира повече\", каза тя.\r\nПо-рано беше съобщено, че френските власти са започнали разследване, след като съпругата на Мън е подала сигнал за изчезването му.\r\nТя казала, че няма вест от него, откакто той заминал за Китай на 29 септември. Централата на Интерпол е във френския град Лион", "date": "2018.10.05", "title": "Интерпол за изчезването на шефа си: Не ни засяга!"}
{"url": "https://www.dnes.bg/zvezdi/2018/10/05/retrogradnata-venera-preosmislia-vryzkite-kak.389781", "text": "Няколко пъти годишно определена планета попада в своята ретроградна фаза. Това се отразява по-скоро негативно на знаците от зодиака. Сега е ред на Венера.  \r\nОт 05 октомври до 6 ноември ще бъде ретроградният период на Венера. До 31 октомври той е в знака Скорпион, а след това ще попадне във Везни. \r\n \r\nРетроградната Венера кара хората да докажат чувствата си и обмислят сериозно своята връзка. Астролозите съветват през този период да не се обвързват или женят, защото ще срещнат много перипетии. Всякакви важни решения трябва да почакат. \r\n \r\nЕто как ретроградната планета ще се отрази на отделните зодии: \r\n \r\n\r\n \r\nТрябва да се справите с токсичните хора, които ви използват и карат да се чувствате зле. Ако имате неуспешна връзка, помислете кои са причините за раздялата и опитайте да излекувате старите рани, за да може да започнете отначало. Поговорете с бившето си гадже, ако нещата между вас са останали недоизказани. \r\n \r\nВ случай, че имате връзка, помислете какво може да направите, за да бъде тя по-успешна. Ако романтиката при вас отдавна си е отишла, направете нещо, с които да разнобразите скучните вечери. \r\n \r\n\r\n \r\nАко обмисляте да започнете нещо ново и голямо като проект, изчакайте да свърши ретроградният период на Венера. Ако го направите, това ще се отрази на вашия шести (на здравето) и седми дом (на партньoрството). Поемането на твърде много задължения няма да ви се отрази добре. Има риск от конфликти с колегите и разклащане на интимните взаимоотношения. \r\n \r\nТелците се нуждаят от повече почивка и време за себе си, защото прекалено много се раздават за другите и това им вреди. Най-добре е да си направят ваканция с най-близките и забравят за работа поне за седмица. \r\n \r\n", "date": "2018.10.05", "title": "Ретроградната Венера преосмисля връзките. Как?"}
{"url": "https://www.dnes.bg/notifikacii/2018/10/05/ubitata-ot-bashta-si-v-briastovo-narkomanka-ot-3-godini.389763", "text": "Кметът на новозагорската село Брястово Станко Стоянов се е натъкнал на зловещата кървава гледка – двата трупа на 17-годишното момиче и 62-годишния й баща.\r\nТой получил сигнал, че наскоро пенсиониралият се служител в енергийно дружество Йонко Петков от два дни не бил излизал от дома си.\r\nСелският  управник намерил по обяд в четвъртък първо трупа на момичето, който бил завит с одеяла върху кревата й в бащиния дом накрая на Брястово, пише \"Монитор\".\n\r\nЧас по-късно, след пристигането си, криминалистите открили и тялото на Йонко, увиснало на кука в гаража. В същото помещение намерили лопата и брадва, по чийто метални части имало кървави следи.\r\n                \n                По първоначални данни смъртта на бащата и дъщерята е настъпила  на 3 октомври, все още не са готови резултатите от съдебно-медицинската експертиза.\r\nОт Сливенската окръжна прокуратура , където е образувано досъдебно производство потвърдиха, че в дрехите на Йонко Петков е намерена предсмъртна бележка с подробности около разигралата се трагедия.\r\nВ Брястово, където живеят едва 312 души са категорични, че иначе кроткият и добродушен Йонко не е издържал на проточилия се от три години тормоз от страна на щерката, която била под влияние на все по-силни наркотици.\r\nПреди десетина дни Петков за пореден път споделил с кмета, че е \"вдигнал ръце\" от дъщеря си. Чудел се дали да не я заведе на психиатър в радневската болница. Оплакал се, че все по-често при отказ да й даде пари тя хвърля по него чинии и ножове, на няколко пъти го били виждали с изподрано лице.\r\nЗаради тормоза преди половин години майката на момичето, 60-годишната Венета Тончева си събрала багажа и заминала да живее в Стара Загора при двете си по-големи щерки Димитрина и Калина.\r\nОстаналият сам Йонко Петков всяка сутрин карал дъщеря си с кола до Нова Загора, където тя учела и дори ходел да я взема обратно след края на часовете.\r\nЖители на Брястово разказват, че още на 26 септември от училището позвънили на Петков, за да разберат защо тя вече не ходи на училище. Човекът споделил пред приятели, че ден по-рано й дал последните си пари и тя се запиляла в неизвестна посока.", "date": "2018.10.05", "title": "Убитата от баща си в Брястово – наркоманка от 3 години"}
{"url": "https://www.dnes.bg/eu/2018/10/05/iunker-bez-nadejda-za-es-voina-na-zapadnite-balkani.389773", "text": "Председателят на Европейската комисия Жан-Клод Юнкер отправи днес предупреждение във Виена за риск от война в района на Западните Балкани, ако ЕС остави да изчезнат надеждите за присъединяване към ЕС на страните от този район, предаде АФП.\n\r\nАко отнемем на Западните Балкани перспективата за присъединяване, ние ще видим там това, което вече видяхме през 90-те години, и то несъмнено по-скоро рано, отколкото късно, предупреди Юнкер, намеквайки за кървавите конфликти в района през онзи период.\n\r\nТой призна, че пътят за евроинтеграция на тези страни все още е дълъг и \"недостатъчният\" им напредък не позволява да се предвижда присъединяване \"преди 2025 г.\" най-рано.\n                    \n                    \n                \r\nНо ЕС трябва \"да се заеме интензивно\" със Западните Балкани и да не позволява да се роди идеята, че \"ние не сме сериозни по отношение на перспективите за присъединяване\", докато някои страни членки не крият колебанията си, подчерта Юнкер.\n\r\n\"Почвата е все още податлива\" за военни стълкновения в този район, посочи Юнкер.\n\r\nПредседателят на ЕК желае ЕС да предложи на страните от тази зона \"икономическо пространство, в което те ще могат да се развиват, отчасти по същия начин, както когато ще бъдат членки един ден\".\n\r\nЮнкер подчерта обаче, че \"всички гранични конфликти трябва да бъдат решени преди всякакво присъединяване\", така че да не се \"внася в ЕС нестабилност, идваща от Западните Балкани\".\n\r\nЕС започна преговори за присъединяване със Сърбия и Черна гора; Албания и Македония на този етап трябва да се задоволят със статут на страни кандидатки, до който се надяват да достигнат Босна и Косово, припомня АФП, цитирана от БТА.\n\r\n ", "date": "2018.10.05", "title": "Юнкер: Без надежда за ЕС – война на Западните Балкани"}
{"url": "https://www.dnes.bg/notifikacii/2018/10/05/groznata-shema-s-jivota-izpisvat-lekarstva-za-onkobolni-prodavat.389777", "text": "Двама лекари от София и фармацевт от Благоевград са задържани за схемата, чрез която е източвана здравната каса с незконен реескпорт на медикаменти за онкоболни.\n\r\nЛекарствата били за пациенти в болницата \"Йоан Павел\" в София и \"Св. Мина\" в Благоевград.\r\nЗаместник-главният прокурор Иван Гешев каза, че са задържани общо седем човека.\r\n\"За обществото вероятно не е тайна, че има такива практики\", обобщи той, цитиран от БТА.\r\nСтава дума за пътя на лекарствата от вносителя, като те не стигат до онкоболните и се изнасят за чужбина чрез незаконен реекспорт.\r\n\"Това е търговия с живота на хората\", посочи Гешев.\r\n                \n                Наблюдаващият прокурор Лидия Манолова не изключи възможността групата да е функционирала повече от година.\r\nМедикаментите, които са реекспортирани не могат да бъдат купени свободно, нито намерени в мрежата. Схемата работела по следния начин - на раково болни не са вливани, но са изписвани въпросните лекарства. А вливанията са ставали само на хартия.\r\nПри втората схема директно били подменяни лекарства срещу много пари. А медикаментите вместо да бъдат прилагани на пациентите, заминавали за страни от ЕС, където цената им била значително по-висока.\r\nТепърва ще се прави експетиза на това, което е вливано на болните у нас. Съмненията са, че не са оригинални лекартсва, които не е ясно как са придобити.\r\nДвете болници не са свързани пряко, но групата имала ръководител. Той намирал посредниците, които се свързвали с медиците по веригата.\r\nЗаместник-директорът на ГДБОП Стефан Джолев обясни, че преди година е постъпил сигнал по случая. Според Иван Гешев този случай показва, че има социално икономически проблем.", "date": "2018.10.05", "title": "Грозната схема с живота! Изписват лекарства за онкоболни – продават!"}
{"url": "https://www.dnes.bg/zvezdi/2018/10/05/6-g-po-kysno-momchetata-ot-westlife-se-sybraha.389776", "text": "Шест години след като се разделиха, момчетата от \"Westlife\" ще се завърнат на сцената. Това обявиха официално Киан Игън, Шейн Филън, Ники Бърн и Марк Фийли.\r\nТе пуснаха официално обръщение към феновете си във Facebook, с което обявиха, че подготвят голямо турне. В него обаче няма да участва Брайън МакФадън, който напусна групата през 2004-а.\r\nЧетиримата приятели разказват във видеото за събирането им и уточняват, че ще продължават да издават нови парчета.\r\n\"Ние сме \"Westlife\", скоро ще се видим!\", завършва клипът на ирландската банда, която вече има страница в социалната мрежа.\r\nЗа тези, които не си спомнят, групата бе създадена през лятото на 1998 г. и бързо събра популярност. Тя има 14 №1 сингли в Обединеното кралство.\r\n                    \n                    \n                През 2012 г. Official Charts Company поставя \"Westlife\" на 34-то място сред артистите с най-продавани сингли в историята на британската музика.\r\nВъпреки големия си успех, момчетата не успяват да пробият на американския пазар и през 2012 се разделят, за да градят соло кариера.\r\n\r\n \r\n ", "date": "2018.10.05", "title": "6 г. по-късно... Момчетата от \"Westlife\" се събраха!"}
{"url": "https://www.dnes.bg/notifikacii/2018/10/05/prezidentyt-na-interpol-otveden-na-razpit-predi-dni.389787", "text": "Президентът на Интерпол Мън Хунвей е разследван в Китай, съобщи на сайта си в. \"Саут Чайна морнинг пост\", цитиран от Ройтерс и ТАСС.\nХонконгският вестник се позовава на анонимен източник, според когото 64-годишният Мън е бил отведен за разпит веднага след кацането на самолета, с който пристигнал на 29 септември. \r\nИнформация за това къде се намира в момента и какви са били основанията за разпита, не се съобщават, както и каква е била целта на пътуването му до Китай.\r\nПо-рано днес полицейски източници във Франция съобщиха, че е започнало разследване във връзка с \"обезпокоителното изчезване\". Мън е президент на Интерпол от 2016 г.\r\n                \n                Той все още фигурира като заместник-министър на сайта на министерството на обществената сигурност на Китай, но според \"Сайт Чайна морнинг пост\" е изгубил през април мястото си в Централния комитет на комунистическата партия.\r\nНяма коментар от китайското министерство на обществената сигурност, посочва Ройтерс. (БТА)", "date": "2018.10.05", "title": "Президентът на Интерпол – отведен на разпит, преди дни"}
{"url": "https://www.dnes.bg/obrazovanie/2018/10/05/krasimir-vylchev-uchiteli-ot-vas-zavisi-bydeshteto.389723", "text": "Днес у нас и в още над 100 страни по света се отбелязва Международният ден на учителя. Той е повод за равносметка на извършеното, но и за разговор за нови, по-високи цели и задачи, за поставяне на важните въпроси за учителската професия и за мисията й в живота на всеки. Това се казва в поздравление от министъра на образованието и науката Красимир Вълчев и от ръководния екип на МОН към българските учители за Международния ден на учителя.\r\n\"Обществото разчита на Вас, скъпи учители, за да се справим с най-важните предизвикателства, пред които сме изправени.\r\nНяма друга професия, от която толкова много да зависи бъдещето ни – духовното и социално-икономическото развитие на страната.\r\n                    \n                    \n                Вие сте най-важният гарант и за бъдещето на нашите деца. Благодарение на вас младите хора се превръщат в личности и започват самостоятелен живот. В тази най-отговорна дейност екипът на Министерството на образованието и науката ще продължава да полага всички усилия, за да Ви подкрепя.\n\r\nЖелая Ви здраве и все така всеотдайно да изпълнявате мисията си на просветители.\", завършва поздравлението на министъра.", "date": "2018.10.05", "title": "Красимир Вълчев: Учители, от вас зависи бъдещето!"}
{"url": "https://www.dnes.bg/stranata/2018/10/05/kola-izletia-v-kanavka-krai-simitliiskoto-cherniche.389769", "text": "\n\r\nКатастрофа стана на пътя за симитлийското село Черниче. \r\nКъм 12:00 часа по обед лек автомобил \"Рено\" с благоевградска регистрация е \"излетял\" от платното в крайпътна канавка, където се е обърнал странично, съобщава \"Булфото\".\r\nНяма данни за пострадали при инцидента.\r\nНай-вероятно 19-годишният водач се е движел с несъобразена скорост.", "date": "2018.10.05", "title": "Кола излетя в канавка край симитлийското Черниче"}
{"url": "https://www.dnes.bg/notifikacii/2018/10/05/granichari-goriat-zaradi-vietnameca-na-letishte-sofiia.389757", "text": "Двама гранични полицаи ще бъдат наказани след случая с виетнамеца, който избяга от Летище София. Това стана ясно след като приключи проверката по случая.\n\r\nПредложено е да бъде наказан командир на отделение, оставил без надзор виетнамския гражданин. Той е имал задължението да заключи служебния вход, през който е преминал пътникът, съобщава МВР.\r\nЗа неупражнен контрол и неизпълнение на заповеди, отнасящи се до охраната на недопуснати лица, е предложен за дисциплинарно наказание и началникът на смяната.\r\nПрипомняме, че на 21 септември към 16:30 часа с полет от Дубай пристигат двама виетнамски граждани с положени в паспортите еднократни български визи, с разрешен срок на пребиваване 8 дни.\r\n                \n                При извършване на граничната проверка обаче те не могли да обосноват целта на пребиваването си и да покрият условията на планирания престой. \r\nЗатова им били изготвени откази за влизане и били оставени да изчакват обратен полет в помещение за недопуснати, намиращо се Терминал 1 на Летище София. Паспортите им били задържани. \r\nНа 23-ти те са транспортирани до Терминал 2, за да бъдат подготвени за обратен полет. Единият от виетнамците обаче се измъкнал и напуснал зоната за отговорност на ГКПП Аерогара София през незаключен служебен вход. \r\nПо-късно избягалият е задържан, а на 26 септември и двамата виетнамци са отпътували от България с полет за Дубай.", "date": "2018.10.05", "title": "Граничари \"горят\" заради виетнамеца на Летище София"}
{"url": "https://www.dnes.bg/balkanska/2018/10/05/predkoledno-goran-bregovich-s-mashtabno-shou-v-plovdiv.389741", "text": "След невероятния успех на първия концерт на Горан Брегович в Пловдив и разпродаването му за уникално кратко време, легендата на сръбската музика се завръща за втори лайв, чийто организатор е АРТ БГ. Датата на новото шоу е 18 декември, а мястото - зала С.И.Л.А.\n\r\nПо този начин звездата на бивша Югославия ще успее да зарадва всички свои почитатели в България, които не успяха да присъстват на 28 септември, когато Брегович \"взриви\" емблематичния Античен театър с музиката си, а стотиците фенове си тръгнаха в пълна екзалтация след един невероятен двучасов спектакъл, включващ най-доброто от творчеството на големия музикант.\n\r\nНа 18 декември, малко преди Коледа, Брегович отново ще излезе на сцената с най-добрите балкански музиканти от \"Оркестър за сватби и погребения\". И ще чуем емблематични парчета като \"Аризонска мечта\", \"Месечинка\", \"Калашников\", \"Буба Мара\" и много други.\n                    \n                    \n                \r\nЗакупените билети с дата 26 и 30 септември ще важат за новата дата без презаверка. Билетите за събитието са в продажба от 4 октомври и могат да бъдат закупени от мрежата на Eventim на цени от 40 до 60 лв, както и онлайн.", "date": "2018.10.05", "title": "Предколедно: Горан Брегович с мащабно шоу в Пловдив"}
{"url": "https://www.dnes.bg/sofia/2018/10/05/razshiriavat-zelena-zona-v-krasno-selo-lozenec-oborishte-chestito.389707", "text": "Разширяването на зелената зона трябва да се случи от 1 ноември в четири столични квартала. 1500 нови места ще има в район \"Възраждане\", 700 в \"Красно село\", 2200 в \"Лозенец\" и 1100 в \"Оборище\", обяснси Румяна Милова,  директор на дирекция \"Паркиране и гаражи\" в Центъра за градска мобилност.\r\n\"На практика целият \"Лозенец\" влиза в обхвата на зелената зона, но гражданите го пожелаха. Смятам, че ще бъдат оправдани очакванията на тези, които пожелаха да има контролирано платено паркиране, тъй като практиката показва, че към момента това е един добър способ за въвеждане на ред. Виждаме го в цяла Европа. Резултатите са положителни. Разбира се, след въвеждане на зоната е много важен контролът, за който се ангажираме, че ще бъде на ниво\", обясни тя пред БНР.\r\n                    \n                    \n                Назначени са около 70 души. В новоприсъединените райони контрол ще се осъществява от екипи с автомобили, които ще поставят скоби на колите.\r\nПо думите й в сега съществуващата зона в \"Лозенец\" запълняемостта на паркоместата е около 60%, а 80% от паркиралите автомобили са на домуващи.\r\n\"Колко струва точно, ще можем да кажем в края на усвояването на зоната. Засега използваме договори с фирми, които сме сключили за поддръжка, разбира се, след проведена обществена поръчка. Поръчката е за 1,8 млн. лева. Дотук около 1,2 млн. са изразходвани, но имайте предвид, че голяма част от тях са вложени за ремонт на антипаркинг колчета в старите зони\", каза още Милова.\r\nТези колчета са необходими, за да бъдат опазени тротоарите от недобросъвестни водачи. Хората обаче ги премахват, за да си освободят място за паркиране, подчерта тя.\n\r\n\"Тази година Общинският съвет даде съгласието си и ни разрешиха всяка година, в зависимост от финансовите възможности, да изразходваме средства за ремонт на тротоари. За тази година сумата, която е заделена, е от порядъка на 2 милиона лева за цялата зона. Тя е от тези пари, които се получават от платеното паркиране. Вместо да се харчат от тях, за да се демонтират разрушени от гражданите колчета, може да бъдат в ремонт на тротоари. В момента сме почти на финала на избор на изпълнители за ремонт на тротоари\", обясни Милова.\n\r\nДомуващите в новите зони, които имат постоянна регистрация, могат да ползват постоянен талон, закупен от офисите на ЦГМ на улица \"Будапеща\" 17, площад \"Възраждане\" и на метростанция \"Европейски съюз\", както и онлайн. В ЦГМ Не са пристигнали заявления от желаещи да ползват нощен служебен абонамент.", "date": "2018.10.05", "title": "Разширяват \"зелена зона\" в Красно село, Лозенец, Оборище... Честито!"}
{"url": "https://www.dnes.bg/notifikacii/2018/10/05/ginekolog-i-pravozashtitnichka-s-nobel-za-mir.389718", "text": "Гинекологът Дени Муквеге, лекуващ жертви на сексуално насилие в Демократична република Конго и Надя Мурад, язидска защитничка на човешките права, оцеляла след сексуално робство в Ирак в ръцете на Ислямска държава, спечелиха Нобеловата награда за мир, предаде Ройтерс.\n\r\nДвамата са отличени за борбата си срещу използването на сексуално насилие като оръжие при войни и въоръжени конфликти, съобщи Норвежкият Нобелов комитет, отбелязвайки, че \"и двамата лауреати имат важен принос за привличане на вниманието към и борбата с подобни военни престъпления\".\n\n\r\nМуквеге е гинеколог, който лекува жертви на сексуално насилие в Демократична република Конго. Той ръководи болницата Панзи в източния град Букаву. Клиниката му беше открита през 1999 г. и всяка година лекува хиляди жени, много от които имат нужда от хирургическа помощ след сексуално насилие.\n                \n                \r\nМурад се застъпва за правата на язидското малцинство в Ирак и за правата на жените и бежанците. През 2014 г. тя попада в робство на бойци на \"Ислямска държава\" в град Мосул и е изнасилена.\n\r\nНаградата на стойност 9 милиона шведски крони (1 милион долара) ще бъде връчена в Осло на 10 декември. Това е годишнината от смъртта на шведския индустриалец Алфред Нобел, учредил наградата в завещанието си от 1895 година, пише БТА.", "date": "2018.10.05", "title": "Гинеколог и правозащитничка с Нобел за мир"}
{"url": "https://www.dnes.bg/muzika/2018/10/05/omraza-kym-razlichnite-pevicata-preia-stana-obekt-na-rasizym.389705", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРасизмът и неговите проявления рядко се слагат в графа \"важно\" от дневния ред. \r\nВъпросът за толерантността винаги поляризира обществото и макар и да сме все по-либерални към заобикалящия ни свят, нещата изглежда все още буксуват на място. \r\nПореден случай на расизъм у нас. Този път коментар и заплахи са отправени към певицата Прея, която е била тормозена от ром в социалните мрежи. \r\n\"Историята е по-забавна, отколкото звучи. В същото време в дълбочината си съдържа притеснителен проблем. Станах обект на расистки коментари от човек, който също съм сигурна, че е ставал обект на расистки нападки всеки ден от живота си. Той също е представител на малцинство - всъщност човекът е циганин\", обясни певицата пред .\n                    \n                    \n                \r\nВ продължение на два месеца певицата прогресивно е получавала расистки нападки и заплахи от бургазлията, който към този момент вече е спрял да я тормози.\r\n\"Цветът на кожата ми беше замесен. Получих заплахи, че ако се озова в неговия район - в Бургас, ще ми се случат неприятни неща, защото съм черна. Реално случката е лишена от всякаква логика\", допълни още Прея.\n\r\nТя си призна, че в последните няколко години е нямала подобни проблеми на расистка основа\n\r\n ", "date": "2018.10.05", "title": "Омраза към различните? Певицата Прея стана обект на расизъм"}
{"url": "https://www.dnes.bg/technology/2018/10/05/mysk-napadna-shtatski-regulator.389719", "text": "Илон Мъск обвини Комисията по ценните книжа и борсите (SEC) в САЩ, , което му позволи да остане главен изпълнителен директор на Tesla, пише Bloomberg.\r\nВ туит, насочен към SEC, която нарича „Shortseller Commission for Enrichment”, Мъск пише саркастично, че регулаторът върши „невероятна работа“. Споразумението, което той сключи с агенцията в събота и което не е финално, ще му забрани да служи като председател на компанията за три години, като наказание за проблемните му публикации в Twitter във връзка с превръщането на Tesla отново в частна компания.\r\n                    \n                    \n                Книжата на Tesla понижиха стойността си с 3,5% до 272 долара по време на следборсовата търговия вчера.\r\nПредставители на базираната в Пало Алто, Калифорния, компания не са отговорили на запитванията за коментар. Говорителят на SEC Раян Уайт е отказал да коментира темата.\r\nПубликацията може да тества границите на съгласието на Мъск да не извършва неправомерни действия и да рискува все пак да получи наказание. Миналата седмица SEC искаше да му забрани да служи като директор на публична компания. Федералният съдия все още трябва да реши дали санкциите, наложени на главния изпълнителен директор, са подходящи.\r\nВ петък цената на акциите на Tesla се понижи с 14% във връзка с опасенията, че производителят на електромобили може да загуби своя визионер и главен изпълнителен директор. В понеделник, след сключването на споразумението, цената на книжата се качи със 17%.\r\nПовече по темата \r\n ", "date": "2018.10.05", "title": "Мъск нападна щатски регулатор"}
{"url": "https://www.dnes.bg/rusia/2018/10/05/toi-izbra-jivota-oleg-sencov-prekrati-gladnata-stachka.389708", "text": "Украинският кинорежисьор Олег Сенцов, който е в руски затвор, е прекратил гладната стачка, която водеше от повече от четири месеца, предадоха Франс прес и ТАСС, цитирайки заместник-директора на Федералната служба за изпълнение на наказанията Валерий Максименко.\n\r\n\"Той прекрати гладната си стачка\", заяви заместник-директорът, добавяйки, че режисьорът е написал заявление за прекратяване на гладната стачка и е дал съгласието си да приема храна.\n\n\n\r\n\"Проведени са консултации с най-добрите диетолози в Москва как да бъде изведен от състоянието на гладната стачка. Разработена е съответна диета за нормализиране на здравето му\", добави Максименко.\n                    \n                    \n                \r\nЗаместник-директорът на Федералната служба за изпълнение на наказанията благодари на всички, включително лекарите и адвокатите на режисьора, че със съвместни усилия са го убедили да вземе това решение. \"Той избра живота\", подчерта Максименко.\n\r\nСенцов се обявява против анексирането на Крим от Русия, припомня БТА. През 2015 г. той беше осъден на 20 години затвор по обвинения в тероризъм и трафик на оръжие, но не се признава за виновен. Според руския съд през 2014 г. режисьорът е създал терористична група, действаща в Крим и извършила два палежа. \r\n ", "date": "2018.10.05", "title": "Той избра живота: Олег Сенцов прекрати гладната стачка"}
{"url": "https://www.dnes.bg/stranata/2018/10/05/29-godishna-predizvika-ptp-s-visoka-skorost-i-v-avtobus.389711", "text": "Пътници в автобус \"Мерцедес\" са пострадали леко след удар с лек автомобил в село Кардам, съобщиха от МВР.\r\nПри злополуката лекият автомобил \"Опел\", управляван от 29-годишна жена, се е движел с несъобразена скорост, блъснал се е в крайпътна мантинела и е навлязъл в лентата за насрещно движение като се е ударил в автобуса. И двете превозни средства са с добричка регистрация.\r\nЖената е настанена в болница \"Света Ана\" във Варна като животът й е в опасност. \r\nНа пътниците и на шофьора на автобуса е предписано домашно лечение, съобщи БТА. \r\nТежката катастрофа се разследва в досъдебно производство.\r\n ", "date": "2018.10.05", "title": "29-годишна предизвика ПТП, с висока скорост и в автобус"}
{"url": "https://www.dnes.bg/sofia/2018/10/05/protesti-zaradi-remontite-v-sofiia-stigna-se-do-sblysyci.389724", "text": "Стотици недоволни граждани се събраха на протест пред Столичната община, за да изразят недоволството си от ремонтите на ул. \"Граф Игнатиев\" и градинката пред църквата \"Св. Седмочислени\". \r\nПо време на протеста напрежението започна да ескалира и няколко души се опитаха да нахлуят в сградата. Един от недоволните е арестуван, съобщи .\n\r\nСъбралото се множество събори и една от оградите, поставени около църквата \"Св. София\", заради течащия там ремонт. \r\nОт общината отново признаха, че имат забележки към фирмата-изпълнител на ремонтите, но не и за качеството и организацията на работа.\r\n                    \n                    \n                Хората са категорични: Искат оставката на настоящия кмет на София Йорданка Фандъкова и някой, който да поеме отговорност за ремонта.\r\nПрипомняме ви, че преди дни в социалните мрежи гражданите изразиха своето възмущение от начина, по който е изпълнен ремонта в центъра на София. \r\nСпоред мнозина фирмата-изпълнител е претупала голяма част от ремонта, който освен грозен, е и некачествен. \n\r\n ", "date": "2018.10.05", "title": "Протести заради ремонтите в София. Стигна се до сблъсъци!"}
{"url": "https://www.dnes.bg/akoshtete-vqrvaite/2018/10/05/6-mita-za-metabolizma-precheshti-na-otslabvaneto.389656", "text": "Ако се борите с килограмите вероятно знаете колко трудна и неравностойна е тази битка. Когато човек иска да отслабне, обикновено опитва различни начини, за да постигне желаните резултати.\r\nНе всички хранителни режими и видове тренировки са подходящи за всеки организъм. В зависимост от спецификите на метаболизма на отделния човек, съпътстващите му заболявания (ако има такива), както и нивата на стрес в организма му, резултатите могат да варират.\r\nВ търсене на бърз и по-кратък път към мечтаната фигура, много хора се доверяват на различни митове и погрешни схващания за метаболизма.\r\nТе ги водят по грешен път и в много случаи именно следването на подобни митове е в основата на липсата на резултати въпреки положените усилия за отслабване.\r\n                    \n                    \n                Кои са митовете за метаболизма, на които не трябва да се доверявате?\r\n\r\nЕдин от актуалните напоследък начини за отслабване, в които много хора вярват, е гладуването в определени часове на денонощието. Според режима на хранене, наречен периодично гладуване, е необходимо да се въздържаме от хранене в рамките на 16 часа. През останалите 8 часа от денонощието приемаме цялата предвидена храна, която иначе бихме изяли при нормален режим на хранене.\r\nАко има резултат при този начин на хранене, той ще е краткотраен. Обикновено килограмите се връщат с пълна сила, а като капак на всичко можете да си причините и някое заболяване, като диабет например.\r\nПрекалено дългото време, в което организмът не получава хранителни вещества, тоест страда от недостиг на енергия, той изпитва стрес. По време на този стрес се активира режим на запазване на мазнините и приетите калории. Когато се храните в 8-те часа, в които е позволен прием на храна, организмът складира всички вещества под формата на мазнини за всеки случай.\r\n\r\nЗвучи логично, защото не се движим, но всъщност не е съвсем така. През нощта се активират други, различни от дневните процеси в организма, които обаче също изискват изгаряне на калории. Заради това не е погрешно да похапваме нещо преди лягане или късно вечерта. Важно е да знаем кои храни са подходящи за хапване именно в този късен диапазон от денонощието.\r\n", "date": "2018.10.05", "title": "6 мита за метаболизма, пречещи на отслабването"}
{"url": "https://www.dnes.bg/crime/2018/10/05/kyde-e-shefyt-na-interpol-trygnal-kym-kitai-i.389727", "text": "Във Франция се води следствие за изчезването на президента на Интерпол, китаеца Мън Хунвей, съобщиха световните агенции, цитирани от БТА. \r\nСемейството на 64-годишният президент на Интерпол няма връзка с него от една седмица, когато е заминал за Китай. \r\nСигналът за изчезването на Мън е подаден от неговата съпруга.\r\nМън Хунвей е президент на организацията от 2016 г. Интерпол е базиран във френския град Лион. \r\nСпоред сайта на международната полицейска организация 64-годишният мъж е бил и зам.-министър на обществената сигурност в Китай. \r\n ", "date": "2018.10.05", "title": "Къде е шефът на Интерпол? Тръгнал към Китай и..."}
{"url": "https://www.dnes.bg/obshtestvo/2018/10/05/novata-alo-izmama-ot-paragvai-kongo-i-smetkata-nabybva.389713", "text": "Хората пропищяха от най-новата схема за ало измами с кратки позвънявания, които водят до големи суми към месечната сметка, но в МВР няма образувано нито едно досъдебно производство заради този сценарий на мошениците.\r\nИначе вътрешният министър Младен Маринов призна, че подчинените му имат информация за схемата.\r\nОбажданията са от Парагвай, Конго, Словения, Италия, Финландия, Сомалия, Албания, Литва.\r\nТелефонните номера, на които измамниците звънят, се генерират на случаен принцип от софтуер, каза Маринов.\r\nА в същото време бизнесът на ало измамниците процъфтява. Сценариите, по които работят тези с обажданията от чужбина, са няколко.\r\nСлед осъществяване на връзката се включва автоматизирана система с някакво гласово съобщение и човек, докато се ориентира за какво става въпрос, на какъв език, отнася ли се до него, минават няколко минути и се генерира трафик.\r\n                    \n                    \n                По-подвеждащата ситуация е тогава, когато се върне такова повикване, има системи, които включват записан сигнал свободно.\r\nТоест, след набиране на номера човек чува сигнал свободно, но всъщност в този момент тече таксуването.\r\nПотребителят смята, че все още никой не му е отговорил отсреща и в крайна сметка се оказва, че сметката му е набъбнала в пъти.", "date": "2018.10.05", "title": "Новата ало измама: От Парагвай, Конго... и сметката набъбва"}
{"url": "https://www.dnes.bg/politika/2018/10/05/uvelicheniiat-maksimalen-osiguritelen-dohod-s-dvoiak-efekt.389722", "text": "Увеличението на максималния осигурителен доход ще има двояк ефект – от една страна повече пари в бюджета, а от друга по-големи разходи, защото някои от плащанията са свързани с него.\n\r\nТова е и причината винаги да се е подхождало много внимателно към подобна мярка, призна социалният министър Бисер Петков.\n\r\nСлед среща при премиера Бойко Борисов на синдикатите стана ясно, че максималният осигурители доход ще се увеличи с над 15% до 3000 лв. догодина. Той е свързана и с максималните пенсии.\n\r\nТаванът и на новите, и на вече отпуснатите пенсии няма да отпада, но ще бъде увеличен от сегашните 910 лв. на 1200 лв., стана ясно след срещата. Общо 41 хил. души ще усетят увеличението от 1 юли 2019 г.,\n                    \n                    \n                \r\nБисер Петков припомни, че от няколко години максималният осигурителен доход е бил 2600 лева и синдикатите от няколко години поставят въпроса за скок на този доход.\n\r\nСега ще има повече приходи в общественото осигуряване, но ще има и скок на разходите, които са свързани с максималният осигурителен доход като най-голямата пенсия и краткосрочните обезщетения.", "date": "2018.10.05", "title": "Увеличеният максимален осигурителен доход с двояк ефект"}
{"url": "https://www.dnes.bg/stranata/2018/10/05/pojar-v-nacionalniia-voenen-universitet-v-tyrnovo.389735", "text": "Пожар избухна в Националния военен университет във Велико Търново. Няма пострадали и сериозни щети. \r\nПожарът е обхванал стая от учебното заведение, опушени са стени. Има и обгоряла апаратура, пишат от .\r\nСигналът за огъня е получен днес по обяд, а на място веднага са били изпратени два екипа на пожарната и екипи на Районна служба за пожарна безопасност.\r\nПричините за възникването на пожара все още се изясняват.", "date": "2018.10.05", "title": "Пожар в Националния военен университет в Търново"}
{"url": "https://www.dnes.bg/notifikacii/2018/10/05/borisov-bylgarite-v-ukraina-most-mejdu-dvete-strani.389715", "text": "Украинските граждани с български произход винаги ще бъдат мост за разбирателство и сътрудничество между двете страни. Това заяви министър-председателят Бойко Борисов на срещата си с президента на Украйна Петро Порошенко в Одеса, съобщи правителствената информационна служба.\n\r\nПо време на на разговора българският премиер Борисов подчерта, че съвместното отбелязване на юбилея на гимназията в Болград е израз на споделеното разбиране и от двете страни за важността от съхраняване на езиковата и културната идентичност на българската общност в Украйна. \n\r\n„Длъжни сме да използваме това приятелство, за да живеем по-добре. Продължаването на тази политика е най-добрата гаранция, че сънародниците ни и занапред ще бъдат мост на сътрудничество на страната с България и ЕС, както и фактор за осъществяване на нейната европейска перспектива“, подчерта още българският министър-председател.\n                \n                \r\nУкраинският президент изрази благодарност за усилията на българското правителство по време на председателството на Съвета на ЕС в контекста на отношенията между Европейския съюз и Украйна, включително и за макрофинансовата помощ за страна му.\n\r\nБойко Борисов и Петро Порошенко оцениха високо традиционните приятелски отношения между България и Украйна, които се основават на силни исторически, културни и езикови връзки. Посочено беше, че това е доказателство, че двете страни взаимно се възприемат като важни и приоритетни партньори. \n\r\n„Проевропейската ориентация на Украйна, както и споделените евроатлантически ценности, допълнително подсилват тези отношения и създават основа за тяхното по-нататъшно укрепване във всички области от взаимен интерес“, заяви още премиерът Борисов.\n\r\nПо време на срещата беше обсъдено и разширяването на двустранното търговско-икономическо сътрудничество. Бойко Борисов и Петро Порошенко отчетоха и увеличаване на броя на украинските туристи, посетили България през последните години – 15 % ръст през 2017 г.\n\r\nПо-късно двамата ще участват в тържествата по повод 160-годишнината на Болградската гимназия „Г. С. Раковски“.\r\n ", "date": "2018.10.05", "title": "Борисов: Българите в Украйна – мост между двете страни"}
{"url": "https://www.dnes.bg/business/2018/10/05/bylgariia-i-azerbaidjan-da-si-partnirat-v-iznosa-na-priroden-gaz.389726", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПартньорство между България и Азербайджан в износа на природен газ ще доведе до ползи и за двете страни. Това каза Гюлмира Разаева, водещ енергиен анализатор от Центъра за стратегически изследвания при президента на Република Азербайджан, в предаването \"Светът е бизнес\" по . \n\r\nПо думите и купуването на газ от Азербайджан ще насърчи България да диверсифицира източника на доставките си, а за Азербайджан от друга страна подобно партньорство е важно, защото българският пазар и с голям потенциал и не е никак малък. \n\r\n\"Основната електрогенерация в страната е на база горенето на въглища. Европейският съюз (ЕС) обаче предвижда използването на по-чисти за околната среда и щадящи климата горива. Природният газ е именно такова. България ще има възможността да премине на генерирано с газ електричество, което ще увеличи и пазара в страната“, коментира още Разаева. \n                    \n                    \n                \r\nСпоред нея интерконекторът, който ще свързва България и Гърция, дава достатъчно добри възможности за страната, тъй като той ще повиши възможността ѝ да изнася излишни обеми газ, ако има такива. \n\r\nРазаева добави, че необходимостта от превръщането на България в един пълноценен физически хъб за региона не е толкова съществена.\n\r\n \"Да се превърнеш в хъб е технически и политически сложен въпрос, чието решение е изключително трудно. За физически хъб са необходими тръбопроводи и инфраструктура, която ще изисква огромни инвестиции“, коментира още анализаторът.\n\r\nПо думите и за финансирането им трябва да участва българското правителство, ЕС, както и отделни страни, износителки на газ. Така ще се повдигне въпросът кой именно трябва да осъществи инвестициите, а отговорът на този въпрос обикновено е свързан с различни пререкания и не се намира лесно.\r\n", "date": "2018.10.05", "title": "България и Азербайджан да си партнират в износа на природен газ!"}
{"url": "https://www.dnes.bg/snimka-na-denia/2018/10/05/ciganskoto-liato-prodyljava-utre-do-25-gradusa.389714", "text": "През нощта ще бъде предимно ясно, ще духа слаб до умерен вятър от изток-югоизток. Минималните температури ще са между 4 и 9 градуса.\r\nВ сутрешните часове на места в котловините и около водните басейни видимостта временно ще бъде намалена. \r\nПрез деня ще бъде предимно слънчево. Ще духа умерен вятър от изток. Според максималните температури ще са предимно между 20 и 25 градуса.\r\nНад Черноморието ще бъде предимно слънчево, но в сутрешните часове видимостта временно ще бъде намалена. Максималните температури ще са от 19 до 21 градуса. Вълнението на морето ще бъде 2-3 бала. Температурата на морската вода ще е 20 - 21 градуса.\r\n                \n                Над планините ще бъде предимно слънчево. Ще духа умерен, по най-високите върхове - до силен югоизточен вятър. Максималната температура на височина 1200 метра ще е около 17 градуса, на 2000 метра - около 10 градуса.\r\nАтмосферното налягане ще се понижи, но ще остане по-високо от средното за месеца.", "date": "2018.10.05", "title": "Циганското лято продължава, утре до 25 градуса"}
{"url": "https://www.dnes.bg/festivali/2018/10/05/fortisimo-v-klas-za-deveta-godina-za-uchenicite.389739", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-добрите музиканти на Софийската филхармония отново се включват в образователната програма \"Фортисимо в клас\". Рамо до рамо с екипа на детската академия те за девета поредна година ще разказват на четвъртокласниците истории от света на музиката.\r\nОсвен в София програмата ще бъде представена в Шумен, Разград, Видин и Враца, обясни цигуларят Хари Ешкенази в студиото на \"България сутрин\".\r\n\"Използваме най-известните филми и темите от тях. Децата веднага разпознават какво е това, след това следва Моцарт и така става едно преливане. Най-голямото преливане е, че имаме урок по бийтбокс с Адриана Николова-Печенката\", разказа още той.\n                    \n                    \n                \r\nДесислава Тодорова, която свири на тракийска гъдулка с 14 струни и също участва в проекта, сподели, че се опитва да обясни на децата, че фолклорът не е отживелица, а може да съществува със съвременните жанрове. Двамата бяха категорични, че \"Фортисимо в клас\" няма за цел да търси нови музиканти, а по-скоро е да запознае четвъртокласниците с това изкуство.\n\r\n\"Да създаваме отношение към музиката, всъщност това е по-важно\", категорична беше Тодорова пред \r\nМузикантите ще влизат в часовете по музика в четвърти клас, а деветото издание на \"Фортисимо в клас\" ще завърши отново с голям концерт.\r\n ", "date": "2018.10.05", "title": "\"Фортисимо в клас\" за девета година за учениците"}
{"url": "https://www.dnes.bg/stranata/2018/10/05/dogovoreno-tyrgovcite-shte-prodavat-hliaba-bez-pechalba.389679", "text": "Държавата се е разбрала с големите търговски вериги \"джентълменски\" да продават хляб без печалба.\r\nСтава дума за двата най-разпространени вида от тестения продукт - \"Добруджа\" и бял, обяви земеделският министър Румен Порожанов, цитиран от \"Монитор\".\r\nТой отчете, че от юли хлябът е поскъпнал с около 10 стотинки. В магазините на различните търговски вериги цената не е фиксирана, защото зависи от договорките с доставчиците.\n\r\nПазарът на хранителните продукти се развива напълно пазарно, смята Порожанов и даде за пример цените на захарта и олиото, които се търгуват със сериозно намаление.\r\n\"Цената на слънчогледа и царевицата намалява, защото имаме добра реколта заради дъждовете, но те пък повлияха отрицателно на пшеницата“, коментира още цените министърът.\r\n                    \n                    \n                На хляба поскъпването се дължи основно на по-високата цена на пшеницата от новата реколта, което води и до поскъпване на брашното. Близо 13 стотинки е увеличението от юли, което е близо 10% при 20% увеличение на цената на пшеницата.\r\n ", "date": "2018.10.05", "title": "Договорено: Търговците ще продават хляба без печалба"}
{"url": "https://www.dnes.bg/notifikacii/2018/10/05/5-3-po-rihter-raztyrsi-iaponskiia-ostrov-hokaido.389675", "text": "Силно земетресение разтърси същия район на най-северния от главните японски острови Хокайдо, който бе ударен от едно от най-силните земетресения миналия месец, предаде агенция Ройтерс.\r\nТрусът е регистриран в 8,58 ч. местно време и е с предварителен магнитуд от 5,3.\r\nНяма опасност от цунами след труса, съобщи японската национална държавна телевизия Ен Ейч Кей (NHK).\r\nАмериканският геоложки институт изчисли магнитуда на 5,2. Трусът е станал на 42 км дълбочина, с епицентър на южния бряг на Хокайдо.\r\nЗеметресение с магнитуд 6,7 удари на 6 септември Хокайдо - остров с размерите на Австрия. Загинаха десетки хора, активизираха се свлачища, а временно бе спряно електричеството на всичките 5,3 милиона жители на острова, припомня Ройтерс. \r\n \r\n(БТА)", "date": "2018.10.05", "title": "5,3 по Рихтер разтърси японския остров Хокайдо"}
{"url": "https://www.dnes.bg/snimka-na-denia/2018/10/05/slynchev-esenen-den-temperaturite-do-24.389680", "text": "Днес ще бъде слънчево. Преди обяд на отделни места в Източна България ще се образува ниска слоеста облачност. Ще духа слаб изток-югоизточен вятър.\r\nСпоред максималните температури ще са предимно между 19° и 24°. Атмосферното налягане е по-високо от средното за месеца - още малко ще се повиши.\r\nНад Черноморието ще бъде предимно слънчево. Преди обяд на отделни места ще се образува ниска облачност. Ще духа слаб до умерен източен вятър. Максималните температури - между 18° и 20°. Температурата на морската вода е 19-21°. Вълнението на морето ще бъде 1-2 бала, вечерта на юг ще се усили до 3 бала.\r\nНад планините ще бъде предимно слънчево. Ще духа слаб югоизточен, по най-високите върхове – северозападен вятър. Максималната температура на височина 1200 метра ще е около 14°, на 2000 метра – около 9°.", "date": "2018.10.05", "title": "Слънчев есенен ден, температурите до 24°"}
{"url": "https://www.dnes.bg/notifikacii/2018/10/05/patrulka-eskortirashta-prezidenta-na-polsha-udari-dete.389683", "text": "Момче е пострадало леко, след като е било блъснато от полицейски автомобил, ескортиращ президента на Полша Анджей Дуда, предаде Асошиейтед прес, като се позова на кабинета на полския държавен глава.\r\nИнцидентът е станал на пешеходна пътека, а президентският конвой не се движел бързо.\n\r\nАнджей Дуда слязъл от лимузината, за да бъде до момчето до идването на линейката, която го откарала в болница. По време на прегледа не са установени сериозни наранявания и детето било пуснато да се прибере у дома, където било посетено от Дуда.\r\nПолският президент пътувал към Освиенцим за среща с местни жители.\r\nПрез 2017 г. също в Освиенцим тогавашният министър-председател на Полша Беата Шидло бе хоспитализирана, след като лимузината й се удари с друг автомобил и се блъсна в дърво, припомня АП, цитирана от БТА.", "date": "2018.10.05", "title": "Патрулка, ескортираща президента на Полша, удари дете"}
{"url": "https://www.dnes.bg/temida/2018/10/05/blysnal-ili-ne-opravdaha-bivshiiat-kmet-na-tryn.389682", "text": "Окончателно оправдаха екскмета на Трън, блъснал дете с колата си. \r\nПернишкият окръжен съд потвърди решението на Районния съд, предаде .\n\n\r\nНа 13 ноември 2015 г. на кръстовище в Трън, Николов удари 6-годишно момче при опит да премине зад спрял училищен автобус. \r\nВ резултат на катастрофата момчето остана без далак и с половин черен дроб.\r\nБившият кмет бе обвинен за причиняване по непредпазливост на две тежки и две средни телесни повреди. \r\nПървоначално разследващите твърдяха, че момчето се е ударило само в кметския автомобил.\r\nРешението на Окръжния съд е окончателно и не подлежи на обжалване.\r\n ", "date": "2018.10.05", "title": "Блъснал или не? Оправдаха бившият кмет на Трън"}
{"url": "https://www.dnes.bg/index/2018/10/05/receptata-dnes-tapenada-s-maslini-i-kapersi.389589", "text": "\r\n250 г изплакнати черни маслини без костилки\r\n35 г каперси\r\n10 грама аншоа в зехтин\r\n3 с.л. зехтин\r\n1 скилидка чесън\r\n½ люта чушка по желание\r\nняколко листа босилек\r\n\r\n\r\n \r\nВсички съставки се слагат в кухненски блендер и се смилат до получаването на гладка смес. Ако не разполагате с такъв домакински уред, нарежете с нож зеленчуците на много ситно. Когато тапенадата е готова, нарежете филийки хубав хляб. Поръсете ги с малко зехтин и запечете на тиган или във фурна за няколко минути. Сервирайте ги с тапенадата, докато са топли.\r\n \r\n", "date": "2018.10.05", "title": "Рецептата Dnes: Тапенада с маслини и каперси"}
{"url": "https://www.dnes.bg/eu/2018/10/05/novi-pravila-za-pasajerite-v-ryanair-i-bias-v-briuksel.389686", "text": "Европейската комисия (ЕК) призова органите, отговарящи за защита на потребителите, да прегледат внимателно неотдавнашните промени в политиката на авиокомпания Ryanair за обезщетенията. Според ЕК те нарушават правото на ЕС, предаде Франс прес.\r\nЕврокомисията посочва по-конкретно задължението, наложено на пътници от някои държави членки на ЕС, да се обръщат към съдилища в Ирландия за всяко искане на обезщетение от компанията.\n\n\r\n\"Прочетох със загриженост информациите\", написа в Twitter комисарят по въпросите на правосъдието, потребителите и равнопоставеността между половете Вера Йоурова, цитирана от БТА.\r\n\"Фактът, че пасажерите ще могат да внасят юридически жалби само в Ирландия, очевидно противоречи на правилата\".\r\nАвиокомпанията, която е изправена пред стачки на персонала, съобщи, че ще връща парите за билетите, но няма да плаща обезщетения на пътниците за анулирани полети и закъснения, посочи АФП.", "date": "2018.10.05", "title": "Нови правила за пасажерите в Ryanair и... бяс в Брюксел"}
{"url": "https://www.dnes.bg/rusia/2018/10/05/opasen-pyt-nagnetiavane-na-naprejenie-mejdu-iadreni-strani.389684", "text": "Москва предупреждава Вашингтон, че целенасоченото нагнетяване на напрежение между ядрени държави е опасен път. Това заяви днес заместник-министърът на външните работи на Русия Сергей Рябков, цитиран от агенция ТАСС.\n\r\nРябков посочи, че в Русия са свикнали с подобни методи на САЩ, тоест антируски обвинения, които могат да станат повод за нови санкции, но отбеляза, че \"целенасоченото нагнетяване на напрежение в отношенията между ядрени държави и на международната арена е опасен път\". \n\r\n\"За това следва да се замислят и Канада, и онези европейски страни, които предано обслужват американските претенции за глобална хегемония\", заяви руският заместник външен министър.\n                    \n                    \n                \r\nОбвинявайки Русия в кибератаки, САЩ се опитват да спасят измислицата за руска намеса в американските избори и да създадат допълнителен предлог за санкции, смята Сергей Рябков.\n\r\n\"Във Вашингтон с всички сили се стремят да не позволят окончателно да отшуми старата измислица за руска намеса в американските президентски избори през 2016 г. Сега се опитват да я подкрепят с нови фалшификации, продължавайки да лъжат своята и световната общественост, за да създадат допълнителен предлог за санкции и други мерки за натиск върху нашата страна\", посочи руският заместник-външен министър, цитиран от ТАСС.\r\n \r\n/БТА/\r\n ", "date": "2018.10.05", "title": "Опасeн път: Нагнетяване на напрежение между ядрени страни!"}
{"url": "https://www.dnes.bg/sofia/2018/10/05/sofiia-skochi-g-r-af-za-milioni-sram-za-maistora.389688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтоличани излизат на протест срещу калпавите ремонти в София. Те ще се съберат пред сградата на Столичната община, заради лошото качество на ремонтите дейности на ул. \"Граф Игнатиев\". \n\r\nВълна от критики заля социалните мрежи и заради новия облик на градината пред църквата \"Свети Седмочисленици\".\n\r\n\"За 12 години управлението на г-жа \"Данчето на Бойко\" се превърна в нарицателно за корупция, която се материализира пред очите ни под формата на отвратително и не в срок извършени ремонти, струващи ни десетки милиони\", пишат организаторите във Facebook.\n\n\n\n\n\r\n                    \n                    \n                Георги Илиев, който е сред тях, каза пред камерата на , че качеството на последните ремонти е само последната капка на недоволството им.\n\r\n\"Виждаме некачествено изпълнение на много скъпи ремонти. София е окупирана, прилича на бойно поле, а в същото време това, което получаваме като резултат, е неприветлива и дори опасна градска среда\", подчерта още Илиев.\n\r\nТой дори даде за пример тротоара пред самата сграда на Столичната община, който скоро беше ремонтиран и по думите му там отново сме свидетели на неравности и лошо изпълнение.\n\r\nДимитър Делчев, лидер на \"Движение България на гражданите\" пък настоя, че почти всички ремонти, които са направени от ГЕРБ - в Стара Загора, Бургас и много примери от София, носят печат \"корупция\".\n\r\n\"Йорданка Фандъкова очевидно много бърза да стане този ремонт, за да стане преди изборите. Малко се получава бързата работа, срам за майстора, защото ремонтът очевидно е некачествен, очевидно е грозно, очевидно не подхожда на стила на София\", подчерта още Делчев.\n\r\nПолитикът настоя за изслушване на столичния кмет в парламента, откъдето Фандъкова да обясни как точно се правят ремонтите и защо се правят така. По думите на Делчев това е логичното последствие.\n\r\n\"Също така е логично да се направи цялостна ревизия на ремонтите в София\", категоричен беше лидерът на ДБГ.\r\nОрганизаторът на днешния протест Георги Илиев беше категоричен, че той и останалите граждани на града имат право на мнение за ремонтите в София и покани представители на общината да се срещнат с тях по време на предстоящия протест.", "date": "2018.10.05", "title": "София скочи: Г(р)аф за милиони, срам за майстора!"}
{"url": "https://www.dnes.bg/stranata/2018/10/05/restavracii-li-butaforna-krakra-za-smiah-v-evropa.389687", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОсобеното отношение на България към реновирането на значими обекти се прочу и зад граница. Британският Telegraph излезе със заглавие: \"Проектите за реставрация, финансирани от ЕС, превръщат българските замъци в смях\".\r\nПо света пернишката крепост Кракра се прочу с бутафорната си реконструкция. От Telegraph пишат: \"Старинните замъци и крепости в България станаха за смях, след лошата им реконструкция\".\r\nУ нас пернишката крепост е известна с друго. Създадена от Кракра Пернишки през средновековието, за да брани страната ни от византийците. В хрониките си те го описват като праведен и честен мъж, който не търпял подкупността. В наши дни историята разказва друго.\r\n                    \n                    \n                Преди години пък по европейски проект, тази крепост, така като се изразяват хората, които са я направили, е възстановена, като по-скоро тя е визуализирана.\n\r\n4 милиона лева и 4 години по-късно след откриването на крепостта \"Кракра\", край Перник, единствената автентичност идва от бурените, а не от крепостните стени. Сега с нови пари те ще бъдат разрушени, съобщава .\r\nДогодина изтичат 5 години устойчивост на проекта, така, че спокойно може да се извърши демонтаж на бутафорията, която е сложена върху историческата крепост. Тя може да бъде реставрирана и запазена, и около нея да се изгради църковен храм и паракалис, смята кметът на Перник Вяра Церовска.\r\nКонкретно пернишкия случай не е особено голяма трагедия, тази конструкция е разглобяема и е била поставена по някакъв начин да подсили въображението на тези, които ще видят крепостта. ", "date": "2018.10.05", "title": "Реставрации ли? Бутафорна Кракра – за смях в Европа!"}
{"url": "https://www.dnes.bg/health/2018/10/05/kak-da-se-hrani-bremennata-za-zdravo-bebe.389643", "text": "\r\n\r\n\r\n \r\n \r\n\r\n \r\nХраненето през този специфичен период от живота на жената не се различава от основните принципи за балансирано хранене. Бременните жени, както и всички останали, трябва да се хранят здравословно и разнообразно. Както недостатъчното, така и прекаленото хранене могат да окажат неблагоприятен ефект върху здравето на бременните, развитието на плода, раждането на здраво и доносено бебе и да доведат до повишен риск от редица заболявания в зряла възраст.  Противно на широко разпространеното мнение, бременните жени нямат нужда да се хранят „за двама“. Това води до прекалено наддаване на тегло, което може да предизвика удължаване и усложнения на раждането, задържане на свръх тегло на жената в следродовия период.\r\n \r\nЗа да съумеете да следвате наистина здравословно меню трябва да се научите да планирате храненето си поне за два три дни напред. Всеки ден консумирайте пълнозърнести храни - пълнозърнест хляб, кафяв ориз, спагети от пълнозърнесто брашно, овесени ядки и др. Всякo хранене трябва да съдържа плодове и/или зеленчуци – предимно пресни като салати или гарнитура към основните ястия. \r\n \r\nВключвайте редовно мляко и млечни продукти. Яжте по-често кисело мляко. \r\n \r\nЯжте постни меса, включвайте в менюто 1-2 пъти седмично леща или боб, консумирайте риба. Избягвайте и ограничете количеството на захарта и сладкарските продукти в менюто си. \r\n \r\n\r\n \r\nЧестотата на гаденето и повръщането при бременните е много висока – до 60-80 %. Гаденето и повръщането обикновено започват към 9-10-та гестационна седмица, пикът им е през 11-13-та седмица и обикновено спират към 12-14-та седмица на бременността. При около 1-2 случая на 1000 повръщане се наблюдава през цялата бременност. На практика нищо не зависи от нас. Гаденето и повръщането са следствие от трудността ни да се адаптираме към свързаните с бременността промени в тялото и психиката ни. \r\n \r\n", "date": "2018.10.05", "title": "Как да се храни бременната за здраво бебе?"}
{"url": "https://www.dnes.bg/eu/2018/10/05/franciia-v-edin-glas-s-holandiia-i-velikobritaniia-vs-rusiia.389689", "text": "Франция споделя позицията на Холандия и Великобритания за ролята на Русия в приписваната й кибератака срещу Организацията за забрана на химическите оръжия (ОЗХО). Това се посочва в официално изявление на френското външно министерство, цитирано от Франс прес и ТАСС.\n\n\n\r\nФренското външнополитическо ведомство изразява \"пълна солидарност\" във връзка с обвиненията, но не споменава за предприемането на някакви действия от своя страна.\r\nВ киберпространството, както и в други сфери, се прилага международното право и се очаква страните да го спазват, се посочва в изявлението.\r\nХоландия и Великобритания обвиниха вчера руското военно разузнаване, че не зачита международните правни норми, като извършва кибератаки срещу институции в чужди страни, припомня БТА. Министърката на отбраната на Холандия Анк Бейлевелд съобщи вчера, че на 13 април е била осуетена руска хакерска атака срещу ОЗХО.\r\n ", "date": "2018.10.05", "title": "Франция в един глас с Холандия и Великобритания vs. Русия "}
{"url": "https://www.dnes.bg/balkani/2018/10/05/ne-stavash-na-kraka-za-himna-globa-v-cherna-gora.389685", "text": "Тези, които не стават на крака при изпълнението на черногорския химн, ще плащат глоба от 300 до 2000 евро, предвижда проект за изменения в закона за държавните символи и Деня на държавността, който бе одобрен от черногорското правителство, предаде Танюг. \r\nМинистърът на културата Александър Богданович съобщи след заседание на правителството вчера, че с измененията се въвежда задължително поставяне на държавния флаг на сградите на местните органи на властта и държавните учреждения. Законопроектът предвижда и задължително ставане на крака при изпълнение на химна, пише .\r\nЗа нарушение на новите разпоредби са предвидени глоби от 300 до 20 000 евро за юридически лица и от 300 до 2000 евро за физически лица.\r\n ", "date": "2018.10.05", "title": "Не ставаш на крака за химна – глоба в Черна гора"}
{"url": "https://www.dnes.bg/rusia/2018/10/05/ruski-izdaniia-shpionomaniia-pak-vryhletia-zapada.389693", "text": "Шпиономания отново връхлетя Запада, пише \"Известия\" под заглавие \"Холандски синдром\" - според вестника експулсирането на руски граждани от Холандия може да увеличи напрежението в международните отношения.\n\r\nСАЩ повдигнаха вчера обвинения срещу 7 предполагаеми агенти на руското военно разузнаване (ГРУ) заради кибератаки по-специално срещу централата на Организацията за забрана на химическите оръжия (ОЗХО) в Хага. Холандия обяви по-рано, че е експулсирала четирима от тези агенти с дипломатически паспорти през април, след като е осуетила действията им, припомня печатът.\n\r\nРеални доказателства няма и \"засега нещата са на стадий полуфантазия\", коментира аналитикът Александър Асафов пред електронния вестник \"ПолитЕксперт\".\n                    \n                    \n                \r\nОбвиненията срещу Русия, че е замесена в кибератаки срещу Световната антидопингова агенция, ОЗХО и други институции, са част от план на Запада, целящ да поддържа актуална темата за \"руската заплаха\", заявява пред \"Известия\" Константин Косачов, председателят на външнополитическата комисия в горната камара на руския парламент. Според сенатора координираните действия на Холандия и САЩ наподобяват по-скоро добре планирана провокация.\n\n\n\n\r\nРегионалното представителство на руската търговско-промишлена палата в страните от Бенелюкс и Франция коментира пред изданието, че инцидентът с експулсирането на руските дипломати ще увеличи напрежението между държавите, включително в икономическата сфера - според шефката на мисията Елена Медведева може да бъдат застрашени руско-холандските търговски отношения.\n\r\nПо данни на руското посолство в Холандия днес кралството е на трето място сред външнотърговските партньори на Москва, изпреварвано само от Китай и Германия. При това Холандия е на втора позиция сред потребителите на руския износ, добавя \"Известия\".\n\r\nКонфликтът веднага доби междудържавно измерение, отбелязва \"Комерсант\".\r\nВ коментари за \"агресивния акт от страна на Москва\" НАТО и ЕС обещаха да засилят възможностите си в киберотбраната. Британските власти обвиниха Москва, че атакува външното министерство в Лондон, и анонсираха нови антируски санкции. А САЩ повдигнаха нови обвинения в кибернетични обири срещу седмината \"хакери от Русия\", включително цялата \"четворка от Хага\". Източник от руското външно ведомство твърди: \"Мракобесната политика на някои западни държави стигна до крайност\", посочва всекидневникът.\n\r\n\"Независимая газета\" цитира генералния секретар на НАТО Йенс Столтенберг, заявил на пресконференция след министерска среща на пакта: \"Неуспехът на атаката в Хага показва засилването на нашия киберпотенциал. Ние ще реагираме, ще интегрираме националните киберпотенциали на страните членки на НАТО в нашите мисии\".\n\r\nСтолтенберг изтъкнал също важната роля, която националните киберпотенциали на страните от НАТО играят в борбата срещу \"Ислямска държава\". Алиансът \"ще активизира съвместните си действия с ЕС в борбата с киберзаплахите\", уверил той.\n\r\nОЗХО благодари на Холандия за мерките по гарантиране на сигурността на организацията, чието седалище е в Хага. Говорител на ОЗХО заяви, че нейният технически секретариат взема мерки за защита от киберзаплахи, информира \"Комсомолская правда\".\n\r\nСпоред политолога Валерий Соловей, цитиран на сайта на руското радио \"Бизнес Еф Ем\", една от причините за нови обвинения срещу Русия точно сега са наближаващите междинни избори за Конгрес на САЩ.\n\r\nПо думите на негови \"американски доверени събеседници\" САЩ знаят, \"че Русия този път няма да се меси, но ситуацията в Щатите е такава, че твърде вероятно\" Москва ще бъде обвинена \"в намеса. Сега тече подготовка за това\", добавят те.\n\r\nУкрайна се възползва от случая и предложи Русия да бъде изключена от Съвета за сигурност на ООН \"заради кибератаката срещу сървърите на ОЗХО\", пише \"Военное обозрение\". \"Поредната планирана антируска акция на Запада с привличане на джобни режими\", резюмира списанието.\n\r\nАко съдим по хронологията на събитията и огласените факти, САЩ са могли да повдигнат своите обвинения още през юли, заедно с обвиненията по повод разбитата електронна поща на Демократическата партия. Може би нещата са били забавени, за да демонстрира Вашингтон евроатлантическа солидарност в по-подходящ момент, смята бивш руски разузнавач, говорил пред \"Ведомости\".\n\r\nВ друг материал вестникът намира обща черта във всички подобни случаи - Русия се опитва да поправи предишни провали или някак да отвърне на обвинения, отправяни от други държави.\n\r\n\"Ако холандската и американската държава не си измислят обвиненията, руските тайни служби са били пратени да оправят нещата, да кърпят пробиви и/или да отмъщават за собствените си несполуки - със сваления самолет, с организираната употреба на допинг в спорта, с химическата атака в друга страна\", предполага \"Ведомости\", цитиран от Би Би Си. \r\n/БТА/", "date": "2018.10.05", "title": "Руски издания: Шпиономания пак връхлетя Запада"}
{"url": "https://www.dnes.bg/football/2018/10/05/nasilnik-iznasilvach-sponsorite-izostaviat-ronaldo.389690", "text": "Два от основните спонсора на звездата на Ювентус – Кристиано Роналдо, са обезпокоени от обвиненията срещу петкратния носител на Златната топка за изнасилване.\r\nNike и EA Sports излязоха с официална позиция, в която се пише, че следят внимателно развръзката на случая. Полицията в Лас Вегас поднови разследване от 2009 г., след като Катрин Майорга представи нова информация. \r\nНейните адвокати потвърдиха на пресконференция снощи, че могат да пуснат ключови доказателства пред общността. Красавицата вече постигна извънсъдебно споразумение с Роналдо през 2010 г., като получи 375 хиляди долара, за да мълчи.\r\n \r\n\"Ние сме дълбоко загрижени от обезпокояващите твърдения и ще продължим да наблюдаваме ситуацията внимателно\", съобщиха от Nike.\r\n \r\nОт EA Sports също дадоха изявление.\r\n \r\n\"Видяхме доклада, който подробно описва твърденията срещу Кристиано Роналдо. Наблюдаваме ситуацията отблизо. Очакваме атлетите, които имат договори с нас, да се държат по начина, който съответства с ценностите на EA\", заявиха от компанията.\r\n \r\nNike и Роналдо са партньори от 2003 г., а през 2016 г. подписаха ново споразумение. По неофициална информация то е на стойност 1 млрд. долара и е доживотно. \r\n \r\n", "date": "2018.10.05", "title": "Насилник, изнасилвач... Спонсорите изоставят Роналдо!"}
{"url": "https://www.dnes.bg/obrazovanie/2018/10/05/pyrviiat-zvynec-udari-portmoneto-125-mln-leva.389695", "text": "Началото на учебната година глътна 125 млн. лева от семейните бюджети. От тях 25 млн. лева е ДДС, което влиза в хазната всяка година, показват предоставени на \"Монитор\" разчети на Националната агенция по приходите (НАП).\r\nВ тази цифра не влизат сумите, похарчени от родителите в китайските вериги или големите магазини. Причината е, че в отчетите на НАП отделна графа имат книжарите на дребно, а останалите пари, дадени за канцеларски материали минават в общия оборот.\r\nЗа тази и миналата година през август ДДС-то, събрано от книжарите, е около 11-12 млн. лева, а през септември 2017 г. оборотите скачат с милион и данъкът добавена стойност достига над 13 млн. лева. \r\n                    \n                    \n                За септември тази година данъчните ще знаят след 15 октомври, когато изтича срокът за подаване на декларации от търговците.\r\nОколо първия учебен ден данъчните са започнали проверки и на онлайн търговците, които продават усилено учебни помагала, моливи, флумастери, чанти и приспособления. \r\nОт големите куриери в началото на месеца са изискани данни за извършените наложени платежи между физически лица през септември. \r\nНе е тайна, че така при търговията в нета се укриват най-много обороти, но куриерските фирми са задължени да посочват в товарителницата си при всеки клиент какво разнасят. Алгоритъм при данъчните светва като червена лампа, когато има много превозни документи за товари на едно лице.", "date": "2018.10.05", "title": "Първият звънец удари портмонето – 125 млн. лева!"}
{"url": "https://www.dnes.bg/sofia/2018/10/05/zariazva-parij-i-se-zavryshta-vinovnikyt-za-noshtniia-transport.389608", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа него активната гражданска позиция е като дишането. Учи в Париж и работи за една от най-големите компании за продажба на здравни услуги във Франция. Но решава да се върне тук, за да се бори за една по-добра България.\r\nБорис Бонев е съосновател на организацията \"Спаси София“, която стартира още пред 2009 г. като \"Спаси метрото\". Той е и един от главните виновници днес в столицата да има нощен градски транспорт – победа, постигната след продължителна борба с институциите.\n\r\n\"Винаги съм искал да допринеса България да се развива. Когато основахме \"Спаси София\", целта ни беше да спасим третата линия на метрото, която сега се строи. Софийска община искаше да я превърне в скоростна трамвайна отсечка\", отбеляза Бонев.\r\n                    \n                    \n                Решението му да напусне града на любовта изглежда като пълна лудост. Да живееш и работиш в Париж е мечта на много хора, за които малката и \"невзрачна\" България изглежда като задънена улица.\r\n\"България все още има толкова много възможности, които са неизползвани, ненамерени... Тук промяната е много по-лесна\", коментира Борис в рубриката \"Завърналите се\" по телевизия .\r\nИ така вече три години е в София, където активно работи за подобряване на жизнената среда.\r\n\"Трябва да сме активни граждани. Трябва да знаем, че търсенето на правата ни, на някаква нормалност в ежедневието е наше задължение и трябва всеки един от нас да го прави\", призовава Борис.\r\nДнес хората, които стоят зад организацията \"Спаси София\", твърдят, че са готови да работят в по-голям мащаб и да спасят България.", "date": "2018.10.05", "title": "Зарязва Париж и се завръща... Виновникът за нощния транспорт"}
{"url": "https://www.dnes.bg/stranata/2018/10/05/naglo-romi-unishtojavat-diuni-v-kurorta-pomorie-v-chuvali-i.389676", "text": "Роми  унищожават пясъчните дюни в Поморие, като крадат пясък и го изнасят в  чували. За това алармира сайт от Поморие, където бяха качени  видеоклипове с наглата кражба и унищожаването на природните  забележителности. \n\n\n                    \n                    \n\n\n\n\n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Роми унищожават пясъчните дюни в Поморие, като крадат пясък и го изнасят в чували. Видеоклипове с наглата кражба са качени в мрежата, а от тях е видно унищожаването на природните забележителности, съобщава Bulgaria ON AIR.\n\r\nАвторът на клипа получава сигнал, че още от сутринта роми с каруци пълнят чували с пясък от дюните на плажа в Поморие. Самите роми обясняват, че крадат пясъка за трето лице. Стоян подозира, че той се влага в строителството.\n\r\nИгор е от Русия и от 5 години живее в в морския град. Казва, че също е бил свидетел как роми крадат пясък от дюните. За разрушаването на дюните е подаден сигнал до полицията в Поморие.\n\r\nОт РИОСВ-Бургас коментираха, че тези дюни не попадат в защитена територия и за тяхното опазване не отговаря екоинспекцията.", "date": "2018.10.05", "title": "Нагло! Роми унищожават дюни в курорта Поморие! В чували и..."}
{"url": "https://www.dnes.bg/zvezdi/2018/10/05/aleksandra-jekova-na-31-zvezdata-ni-v-snouborda.389634", "text": "\n\r\nНа 5 октомври рожден ден празнува българската сноубордистка Александра Жекова. Тя е родена през 1987 г. в София.\n\r\nСани Жекова е най-успешната българска сноубордиска, като е златен медалист от Зимната Универсиада през февруари 2015 в Сиера Невада (Испания). Жекова заема и първо място в общото класиране на Европейската купа през 2006.\n\r\nУчастничка е на 3 зимни олимпийски игри – Ванкувър 2010, Сочи 2014 и Пьонгчанг 2018.\n\r\n\n\r\nЗавършила е Френската гимназия в София, а после и Националната Спортна Академия.\n\r\nЛюбовта й към сноуборда идва от баща й Виктор Жеков, който е и неин треньор. \n                    \n                    \n                \r\nАлександра Жекова влиза в спорта през 1999 г.\n\r\nПрез 2010 г. носи знамето на България на откриването на Олимпийските игри във Ванкувър.\n\r\nЖекова има пето място в Зимните Олимпийски Игри в Сочи 2014 г. и шесто на Олимпиадата в Пьонгчанг.\n\r\nПрез свободното си време се занимава и с други спортове - уиндсърф, мотокрос, уейкборд, сърф, планинско колоездене, скейтборд, бадминтон, скуош, голф, езда, дайвинг.\r\n ", "date": "2018.10.05", "title": "Александра Жекова на 31: Звездата ни в сноуборда"}
{"url": "https://www.dnes.bg/notifikacii/2018/10/05/taifunyt-kongrei-donese-vetrove-i-dyjdove-v-iaponiia.389677", "text": "Мощният тайфун \"Конгрей\" донесе днес опасни ветрове и проливни дъждове в южната част на Япония, предаде ДПА, като се позова на местни медии. Отменени са около 150 полета.\r\nНай-малко осем души пострадаха на южния остров Окинава, след като били отнесени от вятъра, съобщи японската национална държавна телевизия Ен Ейч Кей (NHK).\r\nОколо 30 000 домакинства в префектурите Окинава и Кагошима са с нарушено електроснабдяване.\r\nМетеорологичната агенция предупреждава за опасност от свлачища и опустошителни ветрове в Окинава и на остров Кюшу и призова местните жители да бъдат предпазливи.\r\n\"Конгрей\" е 25-ият тайфун, който се образува в Тихия океан през този сезон. Названието му произлиза от кхмерска легенда и означава \"красиво момиче\".\r\nОчаква се тайфунът да наближи Корейския полуостров в събота и да удари северната част на Япония в неделя. Скоростта на вятъра в централната му част е 126 км/ч, а поривите достигат 180 км/ч. (БТА)\r\n ", "date": "2018.10.05", "title": "Тайфунът \"Конгрей\" донесе ветрове и дъждове в Япония"}
{"url": "https://www.dnes.bg/notifikacii/2018/10/05/zakonoproekt-v-sasht-shte-se-bori-s-opiatite.389678", "text": "Членовете на американския Конгрес одобриха тази седмица законодателство, което има за цел да овладее опустошителното пристрастяване към опиати в страната, предаде Асошиейтед прес.\r\nНад 63 600 американци са починали от свръхдоза опиат през 2016 г. В две-трети от тези случаи е ставало дума за предписано лекарство или нелегален опиат.\r\nЗаконът, който президентът Доналд Тръмп обеща да подпише, атакува проблема по стотици начини. Той изисква от американските пощи да проследяват международни пратки и да ги проверяват за наркотици, особено тези от Китай, който според американски представители е основният източник на смъртоносния синтетичен опиат фентанил. Законът позволява на лекарите да назначават лечение за пристрастяването и внася промени в двете най-големи здравни програми Медикейд и Медикеър.\r\n                \n                В 13 американски щата хора над 65-годишна възраст са основната група пациенти, които постъпват в болница заради пристрастяване към опиати. Същевременно програмата Медикеър, която покрива лица на 65-годишна възраст, не заплаща лечението на пристрастяване към опиати. Новият закон ще позволи на здравната програма да покрива разходите за лечение, консултации и прегледи.\r\nДругата програма Медикейд, която покрива бедни и нетрудоспособни хора, заплаща за лечение, но не и ако пристрастеният е бил арестуван или е попаднал в затвор. Новият закон изисква от щатите да възстановят финансовото покритие на млади хора, след като бъдат освободени.\r\nЗаконът също обръща внимание на помощта за хората, които вече са преминали лечение за пристрастяване към опиати. Някои щати ще имат правото да получат помощ от 30 милиона долара всеки за програми за обучение в търсене на работа на възстановяващи се пристрастени. Двадесет и пет милиона долара ще бъдат разпределени между пет щата за настаняване на пристрастени, които след като са приключили програма за лечение, няма къде да отидат. Законът ще изпрати финансова помощ в щатите, които са най-засегнати от този проблем. (БТА)\r\n ", "date": "2018.10.05", "title": "Законопроект в САЩ ще се бори с опиатите"}
{"url": "https://www.dnes.bg/stranata/2018/10/05/letni-nevoli-plovdiv-propishtia-ot-mirizlivki.389674", "text": "Това лято Пловдив пропищя от миризливки. Масовото нашествие на иначе безопасните насекоми ядосва пловдивчани, които пускат снимки с десетки скупчени на едно място по фасадите на блокове и обществени сгради миризливки. Най-страшно било нашествието им край Хирургиите до Гребната база.\n\r\nСпоред едни от тях твърде големият брой на миризливите насекоми се дължи на изчезналите в града врабчета. Оказва се обаче, че това обяснение не е вярно и че преброяване, колко са врабчетата в Пловдив, през годините не е правено.\r\nЗатова и не можело да се каже, че именно градските врабци са виновни за нашествието на насекомите, обясни шефът на Природонаучния музей в Пловдив гл. ас. Огнян Тодоров, цитиран от \"Монитор\".\r\n                    \n                    \n                \"Това е нормално явление при някои видове. Нарича се \"каламитет”. През някои години част от видовете, защото условията са по-подходящи за размножаването им, стават много. И тъй като в момента това е периодът, в който тези насекоми си търсят укрития, за да могат да презимуват и са по-видими за хората”, обясни експертът.\r\nИменно защото миризливките се струпват повече на едно място – примерно по фасади на блокове и край мрежи и прозорци на обществени сгради и апартаменти, то затова са по-видими за хората.\r\n\"Годината беше по-влажна, не беше много горещо лятото. Затова и условията за размножаване на миризливките са били подходящи. Примерно през следващите една – две години може да нямат такива идеални условия за размножаване и броят им да намалее, а след 5 години пак да ги има много. Има динамика в популацията им”, каза шефът на Природонаучния музей.\r\nТой обясни, че миризливките нямат много естествени хищници именно поради секрета, който изпускат и останалите насекомоядни видове ги избягват. Един от естествените им хищници са жабите.\r\n\"Миризливките са вид, който се храни с растителни сокове, не напада човека, не предизвиква никакви проблеми. Те се водят от групата на полутвърдокрилите, от която група има и вредители по различни култури. Други полутвърдокрили са постоянната дървеница, която вече е проблем за хората. Всъщност най-големият, защото живее по къщите и смуче кръв”, обясни Огнян Тодоров.\r\n ", "date": "2018.10.05", "title": "Летни неволи: Пловдив пропищя от миризливки!"}
{"url": "https://www.dnes.bg/politika/2018/10/05/radev-sreshtu-borisov-protivopostavianeto-pomaga-li-na-niakoi.389691", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротивопоставянето между две от най-значимите фигури в България - президент и премиер, не помага на никого. Те ще спечелят само, ако намерят тона за съвместни действия България да бъде една успешна държава. В момента този враждебен тон между президента и премиера вреди на България и имиджа ѝ.\n\n\n\r\nТака акад. Стефан Воденичаров коментира постоянния спор между \"Дондуков\" 1 и 2 в последните няколко месеца.\r\nСпоред него никой няма полза от този спор, защото точно в този момент са нужни решителни мерки за стабилизиране на държавата.\r\n\"Радев и Борисов трябва да си подадат ръка. Разслоението не е само между институциите. Разликата между бедни и богати стана доста по-голямо. Задачите, които са пред България, имат \"дълбочина\" от 25-30 години, не от няколко месеца\", обясни още Воденичаров.\r\n                    \n                    \n                По думите му ако бъдат намерени допирните точки, то политиката ще мине на едно друго ниво.\r\n\"Ние се опитваме през тези 4 години, през които работим с нашето сдружение \"Инициатива единение\", да обърнем внимание за проблемите на обществото. Затова се обърнахме към индустриалците и според мен те ще накарат политиците да се заемат с проблемите. С революционни мерки никога не е постигната положителна промяна, еволюцията е бавно нещо\", допълни още гостът пред .\r\n ", "date": "2018.10.05", "title": "Радев срещу Борисов: Противопоставянето помага ли на някой?"}
{"url": "https://www.dnes.bg/politika/2018/10/05/ns-izbra-krasimir-vlahov-za-konstitucionen-sydiia.389702", "text": "Предрешен ли е изборът на конституционен съдия и защо левицата няма свой кандидат за поста?\r\nУправляващи и БСП влязоха в остър спор по тези въпроси по време на дебатите за избор на конституционен съдия от квотата на Народното събрание.\n\r\nВ крайна сметка със 126 гласа \"за\" и 55 \"въздържал се\" от БСП, бе избран единственият кандидат - Красимир Влахов, който бе издигнат от ГЕРБ и \"Обединени патриоти\". През изминалата седмица той получи и подкрепата на ДПС и \"Воля\" след консултации с парламентарните им групи.\n\r\nИменно тези консултации ядосаха социалистите, тъй като по думите им в правилата няма необходимост от такава процедура преди изслушването на кандидата в ресорната парламентарна комисия и това прави избора предрешен.\n                    \n                    \n                \r\n\"Има пълно неразбиране на процедурата. Дебат и изслушване имаше в правната комисия, както е разписано в правилата. Не е разписано обаче да се ходи по групи и да се търси публична подкрепа. Тази процедура се обезсмисли, когато предложението беше подписано и от ДПС. Когато кандидатът е подкрепен още в началото, няма смисъл от изслушването\", настоя червеният Крум Зарков.\n\r\nУправляващите пък изтъкнаха, че ако от левицата не задават въпроси към номинирания кандидат, нямат право да бъде съдници как е протекла процедурата по избор. Те запитаха и защо БСП няма кандидат и е оттеглила кандидатурата си на бившия червен депутат Янаки Стоилов.\n\r\n\"Защо оттеглихте кандидатурата на Янаки Стоилов. Защо за втори път отмъщавате на един прекрасен конституционалист?\", запита Данаил Кирилов.\n\r\n\"Парламентът загуби един достоен депутат, защото предпочетоха вас пред него. Той имаше класата и достойнството\", скочи и Цветанов, припомняйки, че Стоилов не бе номиниран от левицата в този парламент.\n\r\n\"Не е ваша работа кой ще издигнем. Янаки Стоилов не заслужава да го използвате по този начин. Той е голям парламентарист, конституционалист и ще продължи да върши много по-важна работа - да бъде преподавател. Стоилов оттегли кандидатурата си с думите: \"В уреден мач не играя\", контрира Зарков.\n\r\n\"Процедура по избор е като всички други, тя предвижда всички възможности за гласуване. Не мога да разбера принципа, по който разсъждават колегите, че ако всички не се строят зад физкултурника, няма да има упражнения на двора. Пълен разрив с духа на парламентаризма\", атакува и соцдепутатът Валери Жаблянов.\n\r\nВсе пак той призна, че оценката за кандидата за конституционен съдия е положителна и добави, че гласуването \"въздържал се\" от страна на БСП е заради \"начина, по който осъществявате парламентарно единодействие\".\n\r\nСлед като бе избран за конституционен съдия, Красимир Влахов обеща, че ще пази върховенството на Конституцията и че няма да отстъпи от отговорността, която му е възложена.\n\r\nКрасимир Влахов има над 20-годишен съдийски стаж. Той е бил председател на Софийския районен съд, а след това и заместник-председател на Върховния касационен съд.\r\n ", "date": "2018.10.05", "title": "НС избра Красимир Влахов за конституционен съдия"}
{"url": "https://www.dnes.bg/notifikacii/2018/10/05/bashta-ubi-dyshteria-si-i-sam-sloji-krai-na-jivota-si.389701", "text": "Мъж на 62 години от новозагорското село Брястово е причинил смъртта на 17-годишната си дъщеря и след това се е самоубил, съобщиха от МВР-Сливен. \r\nСигналът за зверството е подаден около 14:00 часа на 4 октомври.\r\nУстановено е, че мъжът е причинил смъртта на дъщеря си, след което се е самоубил. \r\nПри огледа и извършване на следствените действия е намерено предсмъртно писмо.\r\nЗа случая е уведомена Окръжна прокуратура-Сливен. Образувано е досъдебно производство.\r\n ", "date": "2018.10.05", "title": "Баща уби дъщеря си и сам сложи край на живота си"}
{"url": "https://www.dnes.bg/zvezdi/2018/10/05/vania-stambolova-dava-liubovni-syveti-vyv-fermata.389694", "text": "Шампионката по лека атлетика Ваня Стамболова влезе в ролята на любовен гуру в риалитито \"Фермата\" и даде няколко ценни съвета на бесарабската българка Лилия какво да прави, за да има успех на интимното поприще.\r\nПовод за наставленията на спортистката стана откровението на певицата, че се страхува от мъжете и затова трудно успява да се довери на някого, още повече да му отдаде сърцето си. \r\nВаня, която е щастливо обвързана от повече от година, моментално я разкритикува, че не трябва да се поддава на страха, а да се престраши да излезе на няколко срещи с мъже и да види как е. \r\n\"Как знаеш, че обичаш шоколад? Пробвала си, нали? От една-две срещи няма как да бъдеш наранена\", заяви Стамболова. \r\n                    \n                    \n                Тя сподели от собствен опит, че откакто е с гаджето си Веско, всяка вечер го чака с нетърпение да се прибере вкъщи от работа. \r\nПреди две седмици шампионката му отправи и романтично обяснение чрез ефира на шоуто, в което му призна, че той е човекът, с когото тя иска да създаде семейство.\r\nЛилия обаче не беше така убедена в правотата й и дори заяви, че като необвързана й е много по-спокойно, защото има време да се занимава с любимите си неща.\r\n\"Не мога да си представя да се прибера и да съм с някого. Или да си лягам до някого\", обоснова се бесарабката.\r\n ", "date": "2018.10.05", "title": "Ваня Стамболова дава любовни съвети във \"Фермата\""}
{"url": "https://www.dnes.bg/world/2018/10/05/bivsh-prezident-na-iujna-koreia-osyden-na-15-g-za-korupciia.389699", "text": "Бившият южнокорейски президент И Мюн Бак беше осъден на 15 години затвор за корупция, съобщиха световните агенции.\r\nСедемдесет и шестгодишният И Мюн Бак, който беше президент от 2008 г. до 2013 г., беше признат за виновен за корупция, незаконно присвояване и други престъпления. \r\nОсвен това съдът в Сеул го осъди да плати глоба от 13 милиарда вона /10 милиона евро/, пише БТА.\r\n ", "date": "2018.10.05", "title": "Бивш президент на Южна Корея осъден на 15 г. за корупция"}
{"url": "https://www.dnes.bg/temida/2018/10/05/osyden-na-dojivoten-iska-50-bona-za-bezsynie-bolka-iad-gniav-viara.389696", "text": "Осъден на доживотен затвор за жестоко убийство пожела обезщетение от 50 000 лева, защото зад решетките не му били осигурени културни и информационни мероприятия.\r\n37-годишният Назъм Азис предяви претенция за 10 000 лева от Министерството на правосъдието, и по-конкретно от ареста в Хасково и затворите в Стара Загора, Пловдив и Пазарджик, където е пребивавал за различни периоди. \r\nОт Главна дирекция \"Изпълнение на наказанията\" пък поиска още 40 000 лева заради нечовешко и унизително отношение от администрациите на същите ведомства, пише \"Дарик\".\r\nАзис твърди, че това станало причина да преживее гняв, яд, безсъние, болка, дискомфорт, загуба на вяра в държавността, загуба на развитие, нежелание за живот.\r\n                    \n                    \n                От представените пред Административния съд в Пазарджик документи обаче е видно, че са му предоставяни вестници, имал е достъп до книги от библиотеките на местата за лишаване от свобода. Можел е също така да си пазарува от затворническата лавка. В Стара Загора имал и достъп до кабелна телевизия. \r\nВ общите мероприятия обаче не можел да участва, тъй като е осъден на доживотен затвор. В Пазарджик пък му позволявали да посещава клуба по интереси и да играе шах, табла, карти.\r\nС тези мотиви съдия Георги Видев отхвърли исковете като неоснователни. Освен това те се оказаха изтекли по давност. Лишеният от свобода е осъден да плати разноските по делото, както и по 100 лева на ресорните министерство и дирекция.\r\nАзис излежава наказание за жестоко убийство на таксиметровия шофьор Димитър Янакиев край Хасково през юни 2006 година. С негов съучастник наели таксито, а по-късно трупът на водача е намерен в лозе с огнестрелна рана във врата. Колата му пък е открита опожарена на около километър от мястото.\r\nПрез годините зад решетките обаче не спира да съди Главна дирекция \"Изпълнение на наказанията\". Преди около година заведе и спечели дело, защото директорът на затвора не изпратил негови писма до Европейския съд за правата на човека и главния прокурор Сотир Цацаров. Преди това атакувал тъмничната администрация, защото надзиратели не го пуснали до лавката. Азис стана известен и с „голия си протест“ в Старозагорския затвор срещу отказа на тамошни служители да го заведат на сексолог.", "date": "2018.10.05", "title": "Осъден на доживотен иска 50 бона за... безсъние, болка, яд, гняв, вяра!"}
{"url": "https://www.dnes.bg/temida/2018/10/05/sled-akciia-onkolekarstva-v-2-bolnici-osem-v-aresta.389706", "text": "След спецакцията на прокуратурата и ГДБОП в две болници заради съмнения за източване на НЗОК, са арестувани осем души, съобщи МВР шефът Младен Маринов.\r\nОперацията е с цел неутрализиране на организирана престъпна група, която извършва престъпления с лекарства за онкоболни.\r\n\"Към момента процесуално-следствените действия продължават и когато всичко е готово, ще бъде дадена пресконференция\", каза още Маринов.\r\nТой допълни, че разследванията за започнали преди няколко месеца и е важно да завършат с резултат.\r\nСпоред него финансовият размер на злоупотребите в случая не е толкова важен, колкото да се прекратяват действията с лекарства, защото това засяга човешки животи.\r\n                    \n                    \n                Документация е иззета от болница \"Йоан Павел\" в столицата и \"Св. Мина\" в Благоевград, като съмненията са за търговия на черно с медикаменти за раковоболни пациенти. \r\nПроверява се документация, доставки, наличности и приложения на скъпоструващи лекарства за терапия и профилактика. \n\r\n\r\n ", "date": "2018.10.05", "title": "След акция \"Онколекарства\" в 2 болници:  Осем в ареста"}
{"url": "https://www.dnes.bg/rusia/2018/10/05/spirane-na-energiinite-proekti-v-stranata-koi-nosi-vina.389698", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВладимир Путин отправи остри думи към България заради спирането на \"Южен поток\". \r\n\"Европа не трябва да проявява слабост и да пренебрегва енергийните си интереси\", заяви руският президент в Санкт Петербург след срещата си с австрийския премиер Себастиан Курц.\r\nДвамата бивши енергийни министри на България Делян Добрев и Драгомир Стойнев влязоха в спор защо е спрян \"Южен поток\". И двамата обаче, отричат външен натиск.\r\nЕнергийният експерт проф. Боян Чуков коментира в студиото на \"България сутрин\", че е нормално да отричат, но според него и двамата имат вина за спирането на енергийните проекти в страната.\n\n\r\n                    \n                    \n                \"Приказките за лоялност, за цивилизационен избор на България, за лоялен член на ЕС и т.н. всичко това важи, но аз питам какво правим 2019-2020 година, когато балканското направление на украинския транзит приключи, а ние нямаме в момента договорено нищо\", подчерта той.\r\nПроф. Чуков настоя още, че руският газ няма алтернатива поне в следващите 8 години.\r\nБившият ни посланик в САЩ Елена Поптодорова пък беше категорична, че забележките на Путин са ясно доказателство за тактиката на Москва да разделя Европа.\r\nСпоред нея целта на Владимир Путин е да има по-голямо влияние на Балканите, а според нея има разлика между това как у нас се отстояват национални интереси и как други страни са го направили.\r\nПоптодорова бе категорична пред , че нито едно българско правителство не е отстоявало този български интерес по отношение на Русия от много години.\r\n\"България няма нужда да води антируска политика, Русия е много важен партньор, България трябва да се еманципира. Това до ден днешен не се е случило\", настоя бившият ни посланик в САЩ.\r\nЕлена Поптодорова разкритикува управляващите, че не са реагирали на думите на Владимир Путин. ", "date": "2018.10.05", "title": "Спиране на енергийните проекти в страната. Кой носи вина?"}
{"url": "https://www.dnes.bg/obshtestvo/2018/10/05/19-stanaha-jertvite-na-adskata-katastrofa-krai-svoge.389709", "text": "\n\n\r\n\r\n\r\nПрипомняме ви, че тежкият инцидент стана на 25 август. Тогава пълен  с пътници автобус излезе от пътя и падна върху асфалтова площадка  под нивото на пътното платно на изхода на града.\r\nРазследването на  фаталното произшествие продължава. \r\nКъм момента единственият обвиняем е  шофьорът на автобуса, който е на свобода под гаранция.\r\n ", "date": "2018.10.05", "title": "19 станаха жертвите на адската катастрофа край Своге"}
{"url": "https://www.dnes.bg/cars/2018/10/05/nai-bogatite-hora-v-germaniia-naslednicite-na-bmw.389697", "text": "С богатство, оценявано на 34 млрд. евро (39 млрд. долара), брат и сестра, собственици на 47 процента от акциите на BMW, са най-богатите хора в Германия, съобщи ДПА, позовавайки се на германски медии.\n\r\nСузане Клатен и Щефан Квант, които са най-големите акционери в автомобилния гигант, са увеличили общото си състояние с 2,5 млрд. евро през последната година, според бизнес изданието \"Мениджър магацин\".\n\r\nНа второ място по богатство в Германия е семейство Райман, собственици на една от най-големите компании за кафе в света чрез конгломерата JAB Holding, който придоби и американската компания Dr. Pepper Snapple. Те се нареждат след наследниците на BMW с богатство от 33 млрд. евро.\n                    \n                    \n                \r\nТрети е Дитер Шварц, основателят на супермаркетите Лидл и Кауфланд, със състояние, оценявано на 25 млрд. евро.\n\r\n\"Мениджър магацин\" е изготвило класацията на основа цените на акциите на съответните компании в края на търговската сесия на 14 септември, без да отчита дали богатството е поделено между семейства и групи акционери или принадлежи само на един човек, отбелязва ДПА, цитирана от БТА.\n\r\nДруго германско издание, \"Биланц\", през август получи напълно различни резултати, посочвайки Шварц като най-богатия германец със състояние от 39,5 млрд. евро. \n\r\n ", "date": "2018.10.05", "title": "Най-богатите хора в Германия – наследниците на BMW "}
{"url": "https://www.dnes.bg/rusia/2018/10/05/trinaiset-jertvi-na-katastrofa-krai-moskva.389712", "text": "Тринайсет души загинаха, а други двама са ранени при сблъсък между микробус и автобус на магистрала северозападно от Москва, съобщи Франс прес. Според ТАСС ранените са четирима.\r\nМаршрутка излязла от пътя и се ударила в автобус близо до град Твер, заяви пред АФП служител от местните власти.\r\nСпоред властите всички убити са пътували с микробуса. Ранените са откарани в болница.\r\nИгор Руденя, губернаторът на Тверска област, заяви пред телевизия \"Россия-24\", че компанията оператор на маршрутното такси осъществявала незаконни пътнически превози, с каквито се бори неговата администрация.\r\nПътната полиция заяви, че по предварителни данни виновник за катастрофата е водачът на маршрутния микробус \"Форд транзит\", защото е навлязъл в насрещното движение, пише БТА.\r\nНад 19 000 души загинаха миналата година при пътнотранспортни произшествия в Русия, сочи официалната статистика.\r\n ", "date": "2018.10.05", "title": "Тринайсет жертви на катастрофа край Москва"}
{"url": "https://www.dnes.bg/sofia/2018/10/05/sofiia-sega-razbiti-trotoari-ulici-bez-tok.389703", "text": "\n\r\nГражданите продължават да ни сигнализират за нередности чрез платформата HelpBook. Този път обзорът на сигналите е само от София.\r\nПървият сигнал е за разбит тротоар: \"е в ужасно състояние. Всекидневно пешеходците се спъват в разклатените плочки, които не са една или две. С идването на предстоящите дъждове и снегове се очертават оплискани дрехи, джвакащи обувки, не са изключени и травми. През въпросното трасе непрекъснато преминават хора, тъй като е в близост до метрото и пазарът, който е силно посещаем. Моля, вземете мерки - и сега е гадно, но това, което предстои, ще е в пъти по-неприятно. Благодаря предварително!“ От изпратените снимки е видно, че е необходима цялостна подмяна на тротоарните плочки. \n                    \n                    \n                \r\nВторият сигнал е отново за : \"В качеството си на Професионални Домоуправители на жилищна сграда с адрес ул. \"Еловица\" 46, получихме сигнал и снимков материал от управителя на жилищната сграда, а също така и след наша проверка за пропаднали бордюри и разрушени капаци на тротоара пред тяхната сграда. Приложено Ви изпращам и снимков материал.\r\nМоля за съдействие за предприемане на необходимите мерки по възстановяването им. Същите са потенциално опасни за преминаващите живущи и от съседните кооперации. На ул. \"Еловица“ няма изградено улично осветление и с наближаването на зимния сезон, при снеговалеж, има опасност от получаване на фрактури и други инциденти.\r\nОчакваме вашия отговор по компетентност и съдействие за отстраняване на възникналите проблеми.“ \n\r\nОще един сигнал от платформата с молба за съдействие. След подаден сигнал през юли месец от потребител към Столична община район \"Слатина“ от последната е възложено . За съжаление новопостъпилия сигнал е отправен към същата община с информация, че въпросното почистване изобщо не е извършено. Потребителят моли за отговор дали такова ще се състои някога и ако да- кога?\n\r\nПотребител ни алармира за . Авторът на сигнала отправя молба към Столична община - район \"Витоша“ за отговор на въпроса дали контейнерите са преместени и къде, за да може все пак да изхвърля боклука си.\n\r\nПолучихме и поредната снимка на от повече от 2 години, което си личи и от израсналите треви около него. \"Моля да се огледа целият паркинг около блока - има още такива изиставени автомобили, които замърсяват обществените площи и не позволяват на други хора да паркират.“\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.10.05", "title": "София сега: Разбити тротоари, улици без ток"}
{"url": "https://www.dnes.bg/cars/2018/10/05/10-populiarni-bylgarki-zad-volana-ovaciia-2018.389704", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        10 популярни жени ще участват в автомобилно състезание \"Овация 2018\", за да насочат вниманието към пътните инциденти с участието на млади водачи. Събитието е част от кампанията \"Отговорни млади шофьори\".\n\r\nТамара Георгиева - Мис България 2017 г. и певицата Ева, които ще участват в събитието, разказват повече в студиото на \"България сутрин\".\r\n\"Само шофьорският курс не е достатъчен. В момента, в който излезеш на пътя, нещата са доста по-различни\" коментира пред  Тамара Георгиева.\n\r\nОрганизатор на събитието е Миглена Ангелова, а правилата за провеждане на състезанието ще бъдат изненада не само за зрителите, но и за участниците. То ще бъде излъчвано на живо в Youtube и Facebook.\n                    \n                    \n                \r\n\"Ние сме популярни лица не само в интернет. Важно е да се обърне внимание на тийнейджърите, които бързат да пораснат и да станат шофьори, че трябва те да са отговорни както на пътя, така и в живота. Даваме личен пример\" обясни певицата Ева.\n\r\nМис България 2017 г. сподели, че се старае да бъде модел за подражание на младите - да им показва как да общуват - без агресия, да бъдат спокойни и да бъдат толерантни.\n\r\nСъстезания ще се проведат не само в София, но и в другите големи градове на България. Повече информация може да бъде намерена в социалните мрежи.\n\r\nПевицата Ева сподели, че на събитието ще присъстват не само жени. Водещи ще са Борислав Борисов и актьорът Алпер Чочев. \n\r\nСъстезанието ще се проведе на 7 октомври от 11 ч. сутринта на паркинга на стадион \"Васил Левски\". Входът е свободен. Освен участничките в него ще присъстват и много други популярни личности, за да подкрепят кампанията.", "date": "2018.10.05", "title": "10 популярни българки зад волана... \"Овация 2018\""}
{"url": "https://www.dnes.bg/stranata/2018/10/05/tavanyt-ne-padna-no-mrydna-1200-za-edni-a-za-drugi-220.389721", "text": "Според шефа на социалната парламентарна комисия Хасан Адемов решението на управляващите да не пада таванът на пенсиите е от притеснение да не се получи \"огромна ножица между минималната пенсия и максималния размер на пенсиите\".\r\nВчера синдикатите и правителството на среща при премиера Бойко Борисов се договориха таванът за новоотпуснатите пенсии да не отпада от началото на следващата година, както се предвиждаше. Вместо това максималният размер, който в момента е 910 лв., ще се увеличи на 1200 лв. от 1 юли.\n\n\r\nВластта пък предвижда минималната пенсия догодина да скочи с 4,6% по швейцарското правило. Сега тя е 207 лева, а аритметиката показва, че тя ще се увеличи до 216 лв. и 52 стотинки.\r\n                    \n                    \n                \"В година, в която предстоят два избора, управляващите трудно взимат непопулярни мерки. Този път това е страхлив и предпазлив ход, отколкото уместен\", коментира Адемов.\r\nПо думите му обаче това не е най-важният дебат, а дали ще има някакви мерки, с които са се подпомогнат пенсионерите.\r\nЗатова и от движението обсъждат идеята преизчисляването на пенсиите да бъде от 1 април догодина, а не от 1 юли.\r\n\"Промяната в енергийното подпомагане ще реши някакви проблеми, но не всички заради очаквания ценови шок от увеличаването на цените на енергоносителите. От ДПС обсъждаме идеята преизчисляването на пенсиите да бъде от 1 април, а не от 1 юли, за да може всички пенсионери да получат едно преизчисляване, което да покрие увеличаването на цените от тази година\", обясни Адемов.\r\nТой коментира и въпроса за увеличаването на максималния осигурителен доход, но изтъкна че има аргументи и в едната, и в другата посока. Адемов запита и защо не се повдига въпросът изобщо да няма максимален осигурителен доход.\r\nАдемов бе категоричен и че не е сериозно една такава дискусия да се провежда без работодатели и социалния министър.\r\n\"Нямам нищо против споразуменията, стига да са коректни и осъществени по съответните процедури. А процедурите в България не предполагат такива срещи, които макар и да са в кабинета на премиера, да не участва основният играч - министъра на труда и социалната политика\", заключи депутатът от ДПС.", "date": "2018.10.05", "title": "Таванът не падна, но мръдна! 1200 за едни, а за други... 220"}
{"url": "https://www.dnes.bg/sofia/2018/10/05/maiki-s-kolichki-po-ulicite-po-trotoara-parkirani-koli.389717", "text": "\n\r\nПешеходци по улиците, а тротоарът е зает изцяло от паркирани автомобили в централен столичен район. Това е поредният сигнал от платформата . \n\r\n\"Вечер след 18.00 часа  поради паркирани на него множество коли.\r\nВъзрастни, деца, майки с колички трябва да се движат по пътното платно. Пътят е много натоварен и е предпоставка за ПТП с пешеходец.\r\nТози тротоар е важен за всички, тръгнали от/до спирката на автобус 88,94,102, от/до ОДЗ 30, от/до 105 СОУ, две детски градини и не на последно място до Национален спортен комплекс \"Диана\".\r\n                    \n                    \n                В този час възрастните се прибират от работа, а децата от училище, там има и детска площадка въобще доста е натоварено\", пише жител на квартала.\r\nТочният адрес на множеството паркирани коли е кв. \"Дианабад\", ул. \"Св. Пимен  Зографски\" 38, или от началото на Спортен комплекс \"Диана\" по целия  тротоар в посока бул. \"Никола Габровски\". Дължината на неправилно  паркираните коли е повече от 100 м, се уточнява в сигнала.\r\nГражданинът поставя още един въпрос: \"София е европейска столица на спорта за 2018, а защо достъпът до спортните й съоръжения е трудно достъпен и опасен?\"\r\nЧитателят прилага и снимки с тротоара, зает от коли, и пешеходците, които са принудени да се движат по улиците.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.10.05", "title": "Майки с колички по улиците, по тротоара – паркирани коли!?"}
{"url": "https://www.dnes.bg/notifikacii/2018/10/05/kola-blysna-hora-v-berlin-na-shofiora-mu-priloshalo.389753", "text": "Кола се вряза в група хора в централния берлински квартал \"Шарлотенбург\", след което се удари в сграда, съобщава \"Берлинер цайтунг\".\r\nПо данни на изданието при инцидента са пострадали най-малко шестима души. \r\nПричината за катастрофата вероятно са здравословни проблеми на водача, няма основания да се говори за терористична дейност, заявиха от полицията.\r\nУточнява се, че превозното средство е ударило хора, които са били в заведение. Най-малко двама души са пострадали сериозно и са настанени в болница, пише \"Фокус\".", "date": "2018.10.05", "title": "Кола блъсна хора в Берлин, на шофьора му прилошало"}
{"url": "https://www.dnes.bg/stranata/2018/10/05/19-godishen-potroshi-40-stykla-na-uchilishte-i-chitalishte.389716", "text": "19-годишен вандал от Бойчиновци потроши прозорци на училище и читалище в монтанско село, съобщават от МВР.\r\nХулиганът започнал да буйства в сряда привечер и счупил 40 стъкла на прозорци на училището и читалището в село Мърчево. Сградите се намирали една до друга, а по време на вандалската проява вътре имало хора. За щастие няма пострадали.\r\nРазгневеният тийнейджър изтръгнал плочи от земната настилка и замерял с тях прозорците на ОУ \"Христо Ботев\" и двора на НЧ \"Просвета 1934 г.\". След това започнал да хвърля ябълки от близкото дърво.\r\nРазбити са 4 дървени черчевета, дървена греда на детска люлка, както и 4 счупени дъски от оградата на детска пързалка. Унищожена е и метална входна врата към двора на читалището, пише .\r\nПолицейските служители задържали 19-годишния вандал малко по-късно.\r\nЗа извършеното деяние нямало мотив, по думите на хулигана. По случая е образувано досъдебно производство.", "date": "2018.10.05", "title": "19-годишен потроши 40 стъкла на училище и читалище"}
{"url": "https://www.dnes.bg/business/2018/10/05/saityt-na-bylgariia-er-edin-ot-nai-dobrite-za-uslugi.389759", "text": "Уебплатформата на „България Ер“ бе отличена като един от най-добрите сайтове за услуги у нас на тазгодишния конкурс „Сайт на годината“. Конкурсът се организира от „Фондация за активно развитие на уеб“ и цели да докаже високия стандарт на уеб средата в България. По време на официална церемония на 4 октомври бяха обявени и победителите във всички 10 категории. Сред тях е и сайтът на националния преовзвач www.air.bg, който спечели третото място в категорията „Сайт за услуги“. В същата категория се състезаваха общо 26 сайта, като първото и второто място бяха присъдени на Uchase.bg и Gombashop.bg. Уебплатформата на авиокомпанията е разработена съвместно със Studio X. През пролетта на 2018 година тя беше обновена изцяло, като новият сайт разполага с много по-функционален и удобен интерфейс. Една от важните услуги, с които уебплатформата на „България Ер“ предлага, е възможността пътниците и близките им да получат информация за статусите на полетите си в реално време. На уебстраницата всеки може да научава и за всички актуални промоции на самолетни билети и директно да ги купува. Докато са на www.air.bg, потребителите също така могат да резервират с Booking.com хотел, вила или друго място за настаняване, където да отседнат по време на пътуването си. По този начин само чрез посещаване на сайта www.air.bg те могат да изпълнят целия цикъл при организирането на едно пътуване – резервация и купуване на самолетни билети, както и намиране на място за престой. Сайтът разполага и с удобна респонсив мобилна версия, като предстои да се пусне и специално мобилно приложение. В процес на опитмизиране и редизайн е и резервационната система, с която авиокомпанията работи, което допълнително ще направи потребителското изжияване при използване на сайта още по-приятно. Този проект е на финалния си етап и се очаква да приключи съвсем скоро. По публикацията работи: Златко Желев ", "date": "2018.10.05", "title": "Сайтът на \"България Ер\" – един от най-добрите за услуги"}
{"url": "https://www.dnes.bg/kino/2018/10/05/kinoto-ni-s-prizove-aga-s-goliamata-nagrada-zlatna-roza.389745", "text": "\"Ага\" получи голямата награда \"Златна роза\" за най-добър  пълнометражен филм, а Милко Лазаров взе отличието за режисура, съобщават  от НФЦ. Носителят на голямата награда получи и отличието “Дани Лернер” в  размер на 50 000 евро в услуги и 5 000 евро в брой, осигурена от Ню  Бояна Филм Студио. \"Ага\" получи също така приза за операторска работа в лицето на  Калоян Боилов, а акредитираните журналисти също дадоха своя глас за този  филм.\r\nСпециалната награда на журито се присъди на \"Възвишение\" на Виктор Божинов.\n\r\nСпециалният  приз за телевизионен филм се даде на авторите на филма 8’19” по текст  на Георги Господинов - Петър Вълчанов, Любомир Младенов, Теодор Ушев,  Надежда Косева, Владимир Люцканов, Кристина Грозева, реж: Петър  Вълчанов, Любомир Младенов, Теодор Ушев, Надежда Косева, Владимир  Люцканов, Кристина Грозева.\r\n                    \n                    \n                Филмът на Надежда Косева \"Ирина\" спечели три награди на 36-ото издание \"Златна роза\" - за дебютен пълнометражен филм,  за най-добра актриса за Мартина Апостолова (поделена с Егле Микулианите  за \"Чудо\" ) и отличието на Съюза на българските филмови дейци, предават от София Филм Фест.\n\r\nСлед броени дни предстои и международната премиера на \"Ирина\" в основния конкурс на 34-ия кинофестивал във Варшава. Филмът  ще бъде представен и в конкурсните програми на още няколко престижни международни кинофорума през есента.\r\nАлександър Алексиев взе приза за най-добра мъжка роля за участието си  във \"Възвишение\", а отличието за поддържаща роля се присъди на Ангелина  Славова за \"Живи комини\" и Димитър Коцев-Шошо за същия филм.\r\n\"Гората на Димо\" на Христо Симеонов получи приза за късометражно кино, а с дипломи си тръгнаха \"Брак\" на Слава Дойчева и \"Мост\" на Явор Веселинов.\r\nСпециалната награда на журито отиде в ръцете на Камен Коларов за проекта му \"Диагноза\". Наградата на Филмаутор за оригинален авторски подход се присъжда на филма \"Чудо\", реж. Егле Вертелите. Публиката отличи своя фаворит - \"Смарт Коледа\" на Мария Веселинова. Приз за сценарий не бе присъден.", "date": "2018.10.05", "title": "Киното ни с призове: \"Ага\" с голямата награда \"Златна роза\""}
{"url": "https://www.dnes.bg/akoshtete-vqrvaite/2018/10/05/kibersigurnost-ne-tyrsete-kim-v-neta-opasno-e.389734", "text": "Излагате се на риск, ако често търсите информация за риалити звездата Ким Кардашиян в Google.\r\nТя е \"най-опасната\" знаменитост, посочват от американската фирма за киберсигурност McAfee. Под риск сте, защото киберпрестъпниците си набелязват за жертви хора, които отговарят на тенденциите и търсят информация за най-често търсените знаменитости или най-често търсените теми.\r\nПрестъпниците надхитряват интернет потребителите, като ги карат да кликват върху лъжливи линкове, които ги свързват с измамни и фалшиви сайтове. Или карат потребителите да разкрият някаква лична информация, като парола за социална мрежа и т.н.\r\n \r\n", "date": "2018.10.05", "title": "Киберсигурност: Не търсете Ким в нета, опасно е!"}
{"url": "https://www.dnes.bg/notifikacii/2018/10/05/piinal-shofior-prevozval-uchenici-v-smoliansko.389733", "text": "Шофьор с 1,1 промила алкохол е управлявал микробус с ученици в Смолянско, съобщиха от Областната дирекция на МВР .\r\nТази сутрин полицаи от Мадан проверили училищен микробус в село Оряховец, община Баните.\r\nУстановено е, че 47-годишният водач от село Загражден превозва ученици по направление село Давидково – Смолян след употреба на алкохол.\r\nСъставен е акт за установяване на административно нарушение.", "date": "2018.10.05", "title": "Пийнал шофьор превозвал ученици в Смолянско"}
{"url": "https://www.dnes.bg/balkani/2018/10/05/potvyrdiha-2-g-zatvor-za-bivshiia-premier-na-makedoniia.389738", "text": "Апелативният съд в Скопие отхвърли като неоснователна жалбата на бившия македонски премиер Никола Груевски по делото \"Танк\" и изцяло потвърди присъдата на първоинстанционния съд от две години затвор, съобщи МИА.\n\r\nСъдът частично прие жалбата на обвинения бивш помощник министър на вътрешните работи Гьоко Поповски и промени част от решението за наказанието, като го осъди на затвор от четири години и шест месеца, а в останалата част потвърди решението на първоинстанционния съд.\r\nНа 23 май тази година наказателният съд в Скопие осъди за купуване на луксозен \"Мерцедес\" на стойност 600 000 евро първия обвинен Гьоко Поповски на шест години и шест месеца затвор, а втория обвинен Никола Груевски като подстрекател за извършване на делото на две години затвор. Двамата обжалваха решението на съда, припомня БТА.                                        \r\n ", "date": "2018.10.05", "title": "Потвърдиха: 2 г. затвор за бившия премиер на Македония"}
{"url": "https://www.dnes.bg/politika/2018/10/05/borch-ot-2-63-lv-i-televiziiata-na-bsp-off-air.389743", "text": "Неплатена сметка в размер на 2 лева и 63 стотинки отложило разглеждането на документите за издаването на регистрация от СЕМ на телевизията на БСП.\n\n\n\r\nДнес \"Българска свободна медия\" ЕООД - дружеството, което подаде документи за регистрация на Българска свободна телевизия, изпрати удостоверение, издадено от НАП, с което показва, че няма задължения към държавата, съобщиха от партията.\r\nОттам допълват, че дружеството е внесло всички необходими документи за регистрация на телевизията и в случая не се касае за липса на документ.\r\nНа 27 септември лично лидерът на БСП Корнелия Нинова внесе в СЕМ документи за регистрация на партийната медия.\r\nПредвижда се от 31 декември да започне излъчването 24-часова програма по сателит и кабел.", "date": "2018.10.05", "title": "Борч от 2,63 лв. и телевизията на БСП... off air"}
{"url": "https://www.dnes.bg/sofia/2018/10/05/sled-remonta-na-grafa-150-na-protest-sblysyci-i-arest.389749", "text": "\n\r\nПланираният протест срещу лошите ремонти на емблематичните за София ул. \"Граф Игнатиев\" и градинката пред църквата \"Св. Седмочисленици\", уж трябваше да премине мирно, но се стигна до ескалиране на напрежението и приключи с арест.\n\n\n\n\n\r\nОколо 150 души се събраха пред сградата на Столичната община на протест, за да покажат недоволството си от лошото качество на ремонтните дейности, които гълтат милиони от джоба на данъкоплатците.\r\nПротестиращите с викове \"Оставка\" опитаха да призоват столичния кмет Йорданка Фандъкова да излезе и да говори с тях, но след като това не се случи, някои от тях опитаха да нахлуят в сградата на \"Московска\" 33.\r\n                    \n                    \n                Очаквано те не бяха допуснати от полицаите. Един от опиталите се да влезе, държал се агресивно, беше впоследствие задържан от органите на реда.  \r\nВъпреки недоволството на софиянци през последните дни най-вече в социалните мрежи, според Общината и архитекта на  \"Графа\" и парка пред \"Свети Седмочисленици\" било нужно търпение, за да се види крайният резултат.\r\nОт местната администрация обясниха, че има още работа по реконструкцията на \"Граф Игнатиев\", а за некачествено изпълнение фирмата е заплашена от санкция за над 1 милион лева.", "date": "2018.10.05", "title": "След ремонта на \"Графа\" – 150 на протест, сблъсъци и арест"}
{"url": "https://www.dnes.bg/top-novini/2018/10/05/byrza-podmiana-na-grafa-grozno-pave-za-hubavo-pave-i-taka.389770", "text": "\n\r\nРепортер на Dnes.bg видя и снима подмяната на спорните павета от ремонта на столичната ул. \"Граф Игнатиев\" с нови – равномерно поставени, а и прясно фугирани.\n\n\n\n\n\n\r\nВече дни наред ремонтът за 22 млн. в столичния център развихря неистови скандали между община, строители и НПО-та... Кое е красиво и кое не?\r\nФакт е обаче, че след снимките, пуснати из мрежите, а и показващи калпаво поставани плочи до релсите, днес строители чинно премахваха грешните павета и на тяхно място поставяха правилните.\r\nОсвен паважа по \"Графа\", медиите и социалните мрежи бяха заляти и от снимки на полуготовия парк пред църквата \"Свети Седмочисленици\".\r\n                \n                Дали и сливащите се плочки ще бъдат подновени с нови – ще видим! Факт е, че авторът на проекта архитект Иво Пантелеев си ги харесва, \"защото така е много хубаво и много ми харесва. Аз съм проектант - имам това право\".", "date": "2018.10.05", "title": "Бърза подмяна на \"Графа\" – грозно паве за хубаво паве. И така!"}
