{"url": "https://www.dnes.bg/index/2019/06/08/po-koe-vreme-veneciia-zatvaria-borbata-sreshtu-turisti-i-kruizni-korabi.412384", "text": "\"Венеция в маслено“ се появи на бианалето нелегално, предизвиквайки смут, но и размисъл у посетителите на града. Нейният автор Банкси отново провокира обществеността, изобразявайки огромен круизен кораб в каналите на Венеция, обграден от малки гондоли. Полицията изгони артиста, който нямаше разрешително, от площад \"Сан Марко\", но след няколко дни, картината на Банкси се превърна в реалност. \n\n\r\nНа 2 юни огромен круизен кораб изгуби контрол и се блъсна в малко туристическо корабче на пристанището във Венеция. Капитанът твърди, че е започнал всички възможни процедури за избягване на удара, но така и не успява. Видеото, в което уплашените хора бягат от приближаващия лайнер, обиколи всички социални мрежи и отново запали дебата – трябва ли круизните кораби да акостират в центъра на историческото градче?\r\n                \n                Сега властите се опитват да намерят баланс между икономическата нужда от туристи, но и тяхното ограничаване за доброто на града. Двете управляващи партии в страната също са на противоположно мнение. Министърът Матео Салвини обвини опозицията \"Пет звезди“, че възпрепятстват опита му да ограничи лайнерите във Венеция.\r\nТой вече няколко пъти се опитва да премести туристическите круизи на индустриалното пристанище \"Маргхера“, но \"Пет звезди“ казват \"не“.\r\nОпозицията пък е на мнение, че така се създава опасност туристически кораб да се сблъска с петролен танкер и ситуацията да стане много по-сложна. Преместването в \"Маргхера“ можело да доведе и до \"картички и снимки на хора, които позират пред фабрики, вместо в защитеният от ЮНЕСКО град“.\r\nНо след като кадрите от блъскащият се в пристанището лайнер обиколиха света, от \"Пет звезди“ смекчиха тона и се съгласиха, че големите кораби нямат място край Венеция... за нейно добро и доброто на лагуната.\r\nОпитите за спирането на круизите в канала започват още преди години, когато става ясно, че големите вълни, които създават, само помагат на градчето, което и без това потъва, да изчезне под водата по-бързо.\r\n\"Това, което се случи във Венеция е потвърждение на това, което казваме от години – лайнери не трябва да навлизат в канала Джудека. От месеци се опитваме да ги преместим, вече сме близо до решението“, написа в своя акаунт в Twitter министърът на околната среда на Италия Серджо Коста.\r\nПремахването на круизните кораби ще помогне малко и на проблема с огромното количество туристи, които заливат Венеция всяка година. Някога чумата е гонила хората от красивия град, но сега „чумата от туристи гони местните от Венеция“. В свое предаване BBC разказва колко трудно е станало за местните да живеят сред тълпите от хора.\r\nПрез 1965 година 122 хиляди души са живели в града. Днес те са 54 хиляди. Големите кораби силно допринасят за това явление, а протестиращи граждани често се опитват да ги спрат да акостират в града.\r\nДори голямото наводнение през 2018 година не успя да отдалечи туристите от Венеция, които спокойно си газеха в придошлата вода. Според местните те мислят за историческото място като за \"Дисниленд\". Случвало се е дори туристи да питат \"по кое време затваря Венеция?“.\r\nПояви се и предложение чужденците да бъдат таксувани, като тези, които остават по-кратко и нанасят най-много вреда, да плащат повече, отколкото тези, които са решили да останат за ден или два в града. Според експертите обаче, това няма да намали тълпите и единственият начин ще е да се ограничи броят на хора, които могат да влязат във Венеция в определено време.\r\nМного пристанищни градове по света са намерили начин да ограничат пристигането на круизни кораби, като ограничат достъпа до определен брой хора в най-натоварените сезони в годината. Така процедира  Филипинското правителство относно лайнерите, които спират на остров Боракай. Кметът на Дубровник също ограничи броя на туристите, дошли да обикалят стените на града заради Game Of Trones, на 4000 на ден. Други градове предприемат различни мерки, като спиране на рекламата за претъпканите туристически дестинации, но усиленото рекламиране на по-непознати, но красиви места, като в случая на Холандия.", "date": "2019.06.08", "title": "По кое време Венеция затваря? Борбата срещу туристи и круизни кораби "}
{"url": "https://www.dnes.bg/index/2019/06/08/globalnoto-zatopliane-ni-otnema-skoro-i-shotlandskoto-uiski.412392", "text": "През 2018 година тежка \"гореща вълна“ удари Европа, а най-засегната бе Великобритания. Промените в климата заради глобалното затопляне що доведат до много повече горещи дни през следващите години, твърдят учени. А това ще доведе до... спад до производството на уиски.\r\nСлед горещата вълна в Шотландия, много от производителите на алкохолната напитка се оплакват, че се наложило да спрат производството си, защото останали без вода.\r\n\"Изгубихме целия септември“, казва Калъм Фазър, собственик на дестилерията Glenfarclas пред The Guardian.\r\nЦелият месец е пропилян, защото производителите нямат нужното количество изворна вода – частният извор на дестилерията пресъхнал заради горещото време. А Фазър не бил сам в мъката си, друга дестилерия близо до Питлохри, наречена Edradour, също останала без вода.\r\n                \n                Не е ясно до каква степен сушата в бъдеще ще засегне производството на уиски. Това, което се знае е, че миналата година горещата вълна бе 30 пъти по-силна от обичайното, а глобалното затопляне е допринесло за това. На Острова беше толкова горещо, че знаковите му зелени полета се обагриха в кафяво.\r\n35 дестилерии има в района, в който се намира Glenfarclas. Това означава, че горещата вълна е повлияла на голям дял от индустрията, която има огромен принос за икономиката на Англия, а от 2016 г. насам, продажбите в отрасъла са се увеличили с 10%.\r\nГлобалното затопляне ще доведе до още проблеми в Шотландия – по-топлото време означава по-малко сняг. След като няма какво да се разтопи, то няма да има и вода, която да допълни запасите от подпочвени води.  А вдигането на нивото на океаните също не е добре дошло за производителите. Много от дестилериите са разположени по река Спей, а друг – по брега на морето. Всички те ще се сблъскат с по-чести наводнения, след като приливите стигат все по-навътре в сушата.\r\nЗа да защитят важният за производството на уиски град Елгин, властите отделиха 86 милиона паунда за мащабен строителен проект, който трябва да спаси града от хронични наводнения.\r\nПроизводителите на уиски знаят, че им трябва стабилна обстановка, за да работят. За това те са се заели с мисията, да оставят по-малък въглероден отпечатък. През последните няколко години, вредните емисии от отрасъла са намалели с 22%.\r\n ", "date": "2019.06.08", "title": "Глобалното затопляне ни отнема... скоро и шотландското уиски"}
{"url": "https://www.dnes.bg/obshtestvo/2019/06/08/da-zapazim-decata-ot-razvrata-vs-sofiia-praid.412821", "text": "\nПо традиция по това време на годината две шествия сблъскват гледните си точки в столицата. Едното - парада София прайд. \n\n Другото - шествието на организацията \"Национална съпротива\". \r\nТази година шествието \"Да запазим децата от разврата\" започва от  Пилоните на НДК.\r\nПо същото време ще се съберат и участниците в София прайд.", "date": "2019.06.08", "title": "\"Да запазим децата от разврата\" vs. \"София прайд\" "}
{"url": "https://www.dnes.bg/zvezdi/2019/06/08/koi-zvezdi-ot-igra-na-tronove-vzimat-nai-mnogo.412754", "text": "Излизането на „Игра на тронове“ предизвика фурор в телевизионните среди. Хиляди хора от цял свят следяха сезоните през годините. Краят на осмия обаче като че ли ще се помни най-дълго, защото разочарова много от феновете на сериала.\r\nЕмилия Кларк, Джейсън Момоа, Софи Търнър, Мейзи Уилямс, Кит Харингтън, Питър Динклидж, са сред най-популярните лица на хитовата поредица. Някои от тях добиха по-голяма известност именно след участието си в „Game of Thrones“.\r\nИ докато някои не спират да говорят, че финалът не им харесва и искат още епизоди, други се чудят колко пари е спечелила продукцията през годините.\r\nЕто списък на актьори в „Game of Thrones“, които са получили най-добро възнаграждение за участието си в сагата:\r\n                    \n                    \n                \r\nТой натрупал в сметката си 16 милиона долара и се смята за един от най-богатите от каста на „Игра на тронове“. Заради ролята на Джайм Ланистър, датският актьор взимал по 1,2 милиона долара на епизод.\r\n\r\nТой бе доста популярен в киноиндустрията още преди да бъде поканен да влезе в сериала. Тирион Ланистър, както се казва персонажът му, е спечелил 15 млн. долара за всички сезони, в които е участвал. В началото той получавал по 150 хил. долара на епизод, което си е солидна сума. По-късно той преговаря и сумата нараства до 300 хил. долара. Накрая тя стига до 1,2 млн. долара на епизод.\r\n\r\nЗа превъплъщаването й в Денерис Таргариен, тя е станала по-богата с 13 милиона долара. Майката на драконите е един от основните персонажи. Подобно на своите колеги, тя се договаря за увеличение на възнаграждението си за епизод и то стига до 500 хил. долара за сезон 7. За финала Кларк е прибрала 1 млн. долара само за една серия, твърди източник на „Vanity Fair“.\r\n", "date": "2019.06.08", "title": "Кои звезди от \"Игра на тронове\" взимат най-много?"}
{"url": "https://www.dnes.bg/index/2019/06/08/strelec-oven-koi-zodii-ne-izpuskat-nishto.412764", "text": "Има един тип хора, които все се страхуват да не изпуснат нещо важно. Тези хора се стараят да бъдат навсякъде, те искат да са информирани за всичко, което се случва около тях, опитват се да присъстват навсякъде, да се изкажат по всяка тема и т. н. Те са като поговорката „на всяка манджа мерудия“.\r\nТози техен вътрешен стимул да са навсякъде, нерядко им оказва негативно влияние. Първо не им стига времето за всичките им ангажименти, второ тези хора често живеят под стрес, а освен това са склонни да поемат ненужни рискове и/или да стигат до крайности. Например, да харчат повече пари, отколкото изкарват, да пренебрегват отношенията с най-близките си хора, както и да не си вършат качествено работата, което пък води до лоши последствия в кариерата им.\r\n                \n                Според астрологията, има няколко зодиакални знаци, които са по-склонни да страдат от този синдром.\r\nВижте кои са 5-те зодии, които все се притесняват да не изпуснат нещо важно и/или интересно в живота си и затова се опитват да извличат максимума от него:\r\n\r\nХората от зодия Стрелец се опитват да бъдат буквално навсякъде. Те просто не могат да отказват и често 24-те часа в денонощието не са им достатъчни. Те са готови да кажат „да“ на всяко едно събитие в живота си и да приемат абсолютно всички покани, отправени към тях, но понякога не успяват да „огреят навсякъде“ и така разочароват хората в живота си, давайки им лъжливи обещания.\r\n\r\nБлизнаците са също една много активна зодия по отношение на социалното общуване. Те също гледат да не пропускат нищо, което се случва около тях. Близнаците са последните, които ще си тръгнат от партито или купона, дори да трябва да стават рано на следващия ден. Те са и тези, които споделят най-много снимки от живота си в социалните медии, за да докажат колко страхотна е тяхната съдба.\r\n\r\nПредставителите на знака Овен имат много приключенски дух, а това означава, че те винаги са в търсене на нови неща. Те не обичат да живеят на едно място твърде дълго, защото започват да се уморяват от застоя и да си мислят, че пропускат нещо страхотно там някъде из широкия свят. Овенът е много гъвкав и адаптивен. \r\n", "date": "2019.06.08", "title": "Стрелец, Овен ... Кои зодии не изпускат нищо?"}
{"url": "https://www.dnes.bg/notifikacii/2019/06/08/ot-igrachka-plachka-28-raneni-v-uveselitelen-park-v-ispaniia.412824", "text": "Испанските власти съобщиха, че 28 души, сред които и непълнолетни, са пострадали днес при злополука с атракцион в увеселителен парк в намиращия се недалеч от Севиля град Ла Ринконада, предаде БТА като цитира Асошиейтед прес.\r\nСпоред местни медии изглежда елемент от атракциона се е счупил и паднал, но обстоятелствата около злополуката все още остават неясни. \r\nПо официална информация  \r\nГрадската управа на Ла Ринконада заяви, че атракционът бил преминал проверки за безопасност. Причините за случилото се се изясняват.\r\n ", "date": "2019.06.08", "title": "От играчка - плачка: 28 ранени в увеселителен парк в Испания "}
{"url": "https://www.dnes.bg/football/2019/06/08/berbatov-sled-zagubata-ot-chehiia-i-vse-pak-materialyt-e-dobyr.412825", "text": "Последната голяма звезда на българския футбол Димитър Бербатов по традиция награди децата от турнира Данониада, чийто финали се проведоха днес. Бербатов малко закъсня за финала, в който ЦСКА победи Локомотив (Пловдив) с 1:0, съобщи\"Вече 11 години награждавам и говоря на децата. Някои неща си остават вечни и няма нужда да ги променяш. Загубите са част от живота, както и победите. Но това е една много хубава инициатива, която кара децата да спортуват, а после най-добрите да отидат в Барселона. И аз ще отида с тях, ще бъде готино преживяване\", каза Бербатов и след това беше попитан за мнението му за предстовянето на националния отбор.\n                    \n                    \n                \r\nСлед две равенства при Петър Хубчев, снощи при дебюта на Красимир Балъков националите инкасираха първо поражение в европейските квалификации - 1:2 при визитата на Чехия.\n\r\n\"Гледах снощния мач. Всички обичаме да критикуваме. Аз също мога да си позволя да кажа много неща, но няма смисъл, тъй като не съм част от отбора и не съм близо до нещата, за да говоря каквото и да е. Но от опита си като футболист много, много неща мога да кажа. Лошото е, че загубихме, защото тръгнахме много добре. Но се надявам, че мачът, който идва момчетата да го спечелят (в понеделник у дома с Косово). Но няма да е лесен мача. Да го изчакаме да мине, после пак можем да говорим\".\n\r\nПо въпроса със селекцията и генералното ниво на българския футбол, Бербатов беше пределно деликатен.\n\r\n\"Не съм съгласен, че материалът не е добър. Аз идвам и съм част от този материал, ако щеш - имам високо мнение за себе си като футболни качества. Така че това е мнение на хора, които не че не разбират, но търсят начин да изкажат възмущението си от загубата. Но момчетата се стараха и опитаха да дадат това, което могат. Така че аз не мога да търся вина, че не са дали всичко от себе си. Накрая разбира се, резултатът е важен, а той не беше в наша полза. И се надявам следващият мач да бъде корекция на този снощи. Винаги трябва да си оптимист за всичко в живота. Специално за националния отбор, винаги съм оптимист и винаги ще го подкрепям. Не мога да давам оценка на Красимир Балъков като треньор, защото самият аз не съм все още треньор. Мога да кажа, но някакси не съм аз това\".\n\r\nИ няма новини, когато беше попитан какви са бъдещите му планове: \"В момента трудното при мен тепърва идва, защото аз трябва да се концентрирам, да се фокусирам върху нещо в живота, да се отдам на него и да го гоня на 100 процента. А в момента съм се разпръснал в доста инициативи. Но се опитвам да избистря плана си в главата и когато този момент дойде, знам, че ще го преследвам на 100 процента\".", "date": "2019.06.08", "title": "Бербатов след загубата от Чехия: И все пак материалът е добър!"}
{"url": "https://www.dnes.bg/football/2019/06/08/erdogan-stana-kum-na-zvezdata-na-arsenal-mesut-iozil.412823", "text": "Турският президент Реджеп Ердоган стана кум на сватбата на германския футболист Месут Йозил, съобщи\r\nИграчът на \"Арсенал\" се врече във вярност на своята любима бившата Мис Турция Амине Гюлсе на брега на Босфора.\r\nПрез март \r\nПреди година \r\nЙозил понесе критики за това, че се е снимал с турския президент.\r\nТова го принуди да напусне германския национален отбор заради \"расизма и липсата на уважение\", с които се е сблъскал в Германия.\r\n ", "date": "2019.06.08", "title": "Ердоган стана кум на звездата на \"Арсенал\" Месут Йозил"}
{"url": "https://www.dnes.bg/obshtestvo/2019/06/08/za-semeistvoto-shestvie-na-dvoiki-v-svatbeni-kostiumi-i-bulchinski-rokli.412827", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В София се проведоха три антипрайд събития в защита на семейните ценности. Акцент при тях бяха двойки, облечени в сватбените си костюми и булчински рокли. \n\n\n\n\r\n\"Национален поход за семейството\" се провежда в пет града в страната. \n\r\n\". \n\r\nТе настояват Народното събрание да декларира, че ще работи за утвърждаване на семейството между мъж и жена.\n\r\nЛидерът на ВМРО и вицепремиер Красимир Каракачанов също посети шествието в София и коментира \"София прайд\", съобщи .\n                    \n                    \n                \r\nСпоред него не различното, а\r\n\"Нормално е да защитиш семейството, създадено от мъж и жена, има деца и се грижи за тях. В същото време става жертва на една добре организирана група, която прави туризъм из цяла Европа и не знае какво точно иска\", заяви Каракачанов.", "date": "2019.06.08", "title": "За семейството! Шествие на двойки в сватбени костюми и булчински рокли"}
{"url": "https://www.dnes.bg/obshtestvo/2019/06/08/koroni-peruki-brokat-tokcheta-sofiia-praid-sybra-stotici.412828", "text": "\nЗа пореден път в София тръгна шествието за защита на правата на ЛГБТ обществото София Прайд.\n\r\nПарадът започна в 16 ч пред Паметника на съветската армия в Княжеската градина с музикална програма.\n\r\nПо-късно ще тръгне и самото шествие. \n\r\nУ нас събитието се провежда за дванадесета поредна година. Както винаги и тази паралелно с него имаше и контрадемонстрация – т.нар. Поход на семейството. \n\r\n\n\r\n\"Слагайте короните, перуките, броката, токчетата, кубинките, кецовете и каквото друго намерите за добре и елате да станете част от многохилядното шествие от хора, които споделят обща идея и кауза — че която трябва да бъде прегърната, защото многообразието е прекрасно! Не забравяйте да вземете със себе си гаджето, мама, татко, кучето и всеки друг, който ви обича и подкрепя!\", призовават организаторите.\n                    \n                    \n                \r\nПрайдът издига политически искания за равни пред закона права на ЛГБТ хората. Целта му е и да се пребори с омразата и стигмата - отхвърляне от семейство и приятели, насилие поради омраза, тормоз в училище, дискриминация на работното място и в сферата на образованието, липсата на законодателна уредба на отношенията в семействата на ЛГБТИ хората и др., обясняват още организаторите на събитието.\n\r\nПрайдът се подкрепя от посланиците на над 20 държави.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.06.08", "title": "Корони, перуки, брокат, токчета... \"София прайд\" събра стотици"}
{"url": "https://www.dnes.bg/football/2019/06/08/ispaniia-i-portugaliia-syshto-iskat-mondial-2030.412826", "text": "Испания и Португалия обсъждат възможността да подадат документи за съвместна кандидатура на Световното първенство през 2030-а година, съобщи пресслужбата на Испанската федерация по футбол.\n\r\nСъщо така се уточнява, че представители на двете страни са провели редица срещи, след което е започнал задълбочен анализ на всичко около заявката. Също така е ясно, че правителствата на двете страни са достатъчно добре информирани за общата заявка и са наясно какво предстои по темата. \n\r\nПо-рано през тази година съвместна кандидатура за Мондиал 2030 обявиха, че ще издигнат Уругвай, Парагвай, Аржентина и Чили, както и Мароко. Също така има ясна кандидатура и от Балканските страни България, Сърбия, Гърция и Румъния. \n                    \n                    \n                \r\nИспания вече е била домакин на Световно първенство и това стана през 1982-а година, а Португалия прие Европейското първенство през 2004-а година. Испания също така прие Олимпийски игри през 1992-а година чрез Барселона, а след това също издигна кандидатура на Мадрид, но тя не беше успешна. \n\r\nСветовното през 2022-а година е в Катар, а това през 2026-а или първото с 48 отбора, е дадено на САЩ, Канада и Мексико в съвместна кандидатура.\r\n \r\n", "date": "2019.06.08", "title": "Испания и Португалия също искат Мондиал 2030"}
{"url": "https://www.dnes.bg/politika/2019/06/08/ninova-ne-si-pada-po-scenarii-podala-si-ostavkata-ne-se-otkazva.412829", "text": "\"Не си падам по сценарии\" - така председателят на БСП Корнелия Нинова отговори пред журналисти на коментарите за евентуално оттегляне на оставката й на конгреса. \n\n По-рано днес президентът на Партията на европейските социалисти Сергей Станишев допусна, че всичко е един театър, който ще продължи вероятно и на конгреса с емоционални изказвания, с хора, които ще я помолят да си оттегли оставката. \"Сценарият вече е написан\", коментира той.\n\r\n\", каза Нинова, цитирана от БТА.\n\r\nПредседателят на БСП обясни, че решението Петър Витанов да води Делегацията на българските социалисти в Европейския парламент е взето с тайно гласуване от петимата евродепутати от \"БСП за България\". Тя посочи, че неслучайно няма решение на Изпълнителното бюро кой да им бъде председател, за да не се бъркат в работата им. \n                    \n                    \n                \r\nНинова посочи, че е имало две кандидатури - на Петър Витанов и на Сергей Станишев, и евродепутатите социалисти са си избрали демократично Витанов. Ако обичат да не ми преписват и това на мен, коментира тя. \n\r\nНинова каза, че днес . Тя уточни, че ако на конгреса постъпи такова предложение и делегатите го приемат, тогава ще трябва да се разгледа. \n\r\nКорнелия Нинова съобщи, че на пленума е бил приет политическият доклад-оценка за европейските избори и за подготовката за местни избори, като в дискусията са направени много предложения. Възложихме на една комисия от 17 души да го допълни с внесените предложения и допълнения и да го внесем на конгреса, добави тя. Според Нинова решението е правилно. Мисля, че ако беше прието аз да правя този доклад, щяха да бъдат оправдани някои съмнения за еднолична партия, намеса на лидера и т.н., коментира тя.", "date": "2019.06.08", "title": "Нинова не си пада по сценарии, подала си оставката, не се отказва"}
{"url": "https://www.dnes.bg/notifikacii/2019/06/08/550-kafeneta-zatvoreni-v-teheran-zaradi-isliamskiia-moral.412830", "text": "Близо 550 ресторанта и кафенета са били затворени в Техеран за нарушаване на \"ислямския морал\", предаде Франс прес, като се позова на полицията в иранската столица.\n\r\n11 нарушители, собственици на такива заведения, са били арестувани. Затворени са били общо 547 ресторанта и кафенета, съобщи началникът на полицията в Техеран генерал Хосейн Рахими.\n\r\nСпоред близката до консерваторите информационна агенция Фарс това е станало през последните 10 дни при операция за борба срещу несъответстваща на правилата реклама в интернет, незаконната музика и подстрекаването към разврат.\n\r\n \"Полицията постоянно бди за спазването на ислямските правила и това е една от най-важните нейни мисии\", каза генерал Рахими.\n                \n                \r\nАгенция Мизан, която е под шапката на съдебната власт, съобщи, че е създаден специален телефонен номер, на който иранците могат да сигнализират с текстови съобщения за \"неморални актове\" в общественото пространство. Като примери за такива действия бяха споменати махането от жените на техните забрадки в коли, \"смесените танцови вечеринки\" и \"публикуването на неморално съдържание в Инстаграм\".\n\r\nИранският върховен ръководител аятолах Али Хаменей редовно призовава за борба срещу \"културната инвазия\" - от рок музиката до навлизането на западните нрави.\n\r\nАлкохолът и танцовите забави с едновременното участие на мъже и жени са забранени в Ислямската република. \n\r\nВсички жени са длъжни да носят забрадка на обществени места, включително в автомобилите. /БТА/\r\n ", "date": "2019.06.08", "title": "550 кафенета затворени в Техеран заради ислямския морал"}
{"url": "https://www.dnes.bg/crime/2019/06/08/vodolazi-izvadiha-trupa-na-udavnik-v-iazovir-piasychnik.412831", "text": "Тялото на 52-годишен мъж е намерено в язовир \"Пясъчник\". Това съобщи говорителят на ОДМВРп – Пловдив пред \"Фокус\".\r\nКъм 9.30 часа в РУ-Хисаря е подаден сигнал за изчезнал мъж в района на язовира.\r\nС помощта на водолази тялото на 52-годишния мъж е било намерено на около 15 метра във водата, която е с дълбочина 5 метра.\r\nНяма данни за насилие. \r\n ", "date": "2019.06.08", "title": "Водолази извадиха трупа на удавник в язовир \"Пясъчник\" "}
{"url": "https://www.dnes.bg/notifikacii/2019/06/08/zadyrjaha-vrachka-izmyknala-12-700-lv-ot-vyzrasten-myj.412808", "text": "Задържана е 30-годишна жена, представяла се за врачка и измамила с над 12 700 лв. възрастен мъж, съобщиха от ОДМВР - Шумен.\n\r\nПрез месец май 2016 година 85-годишен мъж от Шумен попаднал на обява във вестник, в която жена от Русе предлагала помощ на хора с проблеми - врачувала, разваляла магии и давала съвети за щастие и семейна хармония. \n\r\nВъзрастният мъж се свързал по телефона с нея и споделил, че в семейството му има проблем. Жената казала, че може да му помогне, като за целта ще трябва да събере вода от седем енергийни извора, част от тях били в Турция. Той се съгласил. \n\r\nВсички съвети, които му давала по телефона, мъжът плащал. Първият консулт струвал 150 лева, като от този момент сумата за всяко следващо обаждане и „оказване на помощ“ ставала все по-висока. Последователно били пратени още 200, 220, 300 и 500 лева. \n                \n                \r\nКогато започнала да събира вода от чудодейните места, поискала 2000 лева. След това казала, че е в Турция и трябва да вземе лек от енергийно място. \n\r\nПарите не стигали да бъде развалено проклятието и мъжът трябвало да ѝ даде още пари. Така за „разваляне“ на семейната прокоба взела още два пъти пари - един път 5 000 лева и друг път 4 000. \n\r\nВъпреки дадената дума, че ще помогне на семейството, резултат нямало. „Магията“ трябвало да падне за два месеца. През това време, в периода май - юни 2016 година, са дадени общо 12 730 лева.\n\r\nВ РУ - Шумен е била депозирана жалба и през месец февруари 2018 година след приключила проверка е образувано досъдебно производство за измама. В хода на разследването са разпитани свидетели, изготвени са експертизи. На 5 юни т.г. жена с инициали В. Н. ( на 30 г.) от Русе е привлечена като обвиняема и е задържана. Напълно е възстановена взетата в размер на 12 730 лева сума на възрастното семейство от Шумен. В.Н. е осъждана през 2014 година за измама.\r\n ", "date": "2019.06.08", "title": "Задържаха \"врачка\", измъкнала 12 700 лв. от възрастен мъж"}
{"url": "https://www.dnes.bg/notifikacii/2019/06/08/nacionalite-po-voleibol-s-4-ta-zaguba-v-kitai-ot-polsha.412810", "text": "Националният отбор на България по волейбол допусна четвърта загуба от четири мача в Лигата на нациите. \r\nТози път \"лъвовете\" отстъпиха пред световния шампион Полша в Китай с 1:3 (25:22, 19:25, 25:27, 20:25). \r\nПреди това възпитаниците на Силвано Пранди паднаха още от Португалия на два пъти, както и от китайците вчера.\r\n ", "date": "2019.06.08", "title": "Националите по волейбол с 4-та загуба в Китай – от Полша"}
{"url": "https://www.dnes.bg/kino/2019/06/08/ot-pyrvo-lice-koe-e-istina-i-koe-izmislica-v-seriala-chernobil.412794", "text": "Не са носили предпазно облекло, пили са Пепси, а не водка и доброволно се качвали повторно на най-опасния покрив на света - ликвидатори на Чернобил разказват кое е истина и кое е измислица в нашумелия сериал \"Чернобил\".\n\r\n„Имаше ред. И никой не се е разхождал около ядрената централа в цивилни дрехи\", обяснява 72-годишният Владимир Бардалим, с когото гледаме нашумелия американски сериал \"Чернобил\", разказва в репортаж . \n\r\nБардалим е един от хората, на които навремето е било възложено ликвидирането на Чернобил. „Палатките приличат на това, което помня\", допълва той и още веднъж подчертава, че в района е царяла военна дисциплина.\n                    \n                    \n                \r\nПрез 1986 година Владимир Бардалим е майор в инженерно-сапьорните войски и служи в град Каунас, в Литва. На 1 май същата година, само няколко дни след аварията в Чернобил, изпращат батальона му на мястото на инцидента. \n\r\nРазбрал, че аварията е сериозна, когато видял как заради операцията посегнали към военна техника, която дотогава била пазена в склада като „неприкосновен запас\". След използването ѝ тази техника остава завинаги в Чернобил - послужила е за изсичането на горите около централата, чиито дървета първи поемат радиацията.\n\r\n\n\r\nНо да се върнем към сериала, който ни показва военното градче, из което обикалят хора, облечени в костюми за химическа защита. „Никога не сме ходили с такива дрехи - беше толкова горещо, че това не би било възможно. Първоначално ни дадоха специални облекла, нещо като мушами. Но жегата просто не допускаше да ходим с тях - само след седмица ги свалихме и облякохме обичайните си униформи\", спомня си Бардалим.\r\n\n\r\nПрез това време на екрана разтоварват кашони с водка. „Нищо подобно не помня. Още в самото начало, когато пристигнахме, имаше червено вино. Но след това го прибраха и ни даваха само минерална вода и Пепси-Кола\", разказва очевидецът на събитията. \n\r\nПо неговите думи по онова време е бил установен сух режим, а селските магазини са имали забрана да продават алкохол на военните. „Войниците търсеха и намираха домашна ракия из евакуираните села - по дворовете, под кучешките колибки. Мнозина от тях бяха местни и знаеха къде да търсят скривалищата. Аз не възразявах, само молех вечерно време да не вдигат шум.\"\n\r\n\n\r\nНа най-големия кинопортал IMDB.com сериалът „Чернобил\" вече има рекордно висок рейтинг, което се дължи в голяма степен на историческата му достоверност. Владимир Бардалим не оспорва достоверността на продукцията, но не крие, че не е успяла да го спечели.\n\n\r\nНа друго мнение е Елена Давидова от Минск. Лекарката, която е преглеждала хората в зоната на Чернобил няколко месеца след аварията, харесва сериала. \n\r\n„Той съвсем не е лош - и с драматизма, и с емоционалността си. Разбира се, глупости не липсват - като например използването на обръщението „другарю\" с повод и без повод. Но въпреки това в него има и много истина\", отбелязва Давидова. \n\r\nПосещавала е показаната в сериала знаменита Шеста болница в Москва, където са лежали болните с най-тежка форма на лъчева болест. Филмът представя тази болница напълно адекватно, разказва лекарката и обяснява, че не се дразни от предизвикалия много спорове епизод, в който една от героините трябва да плати подкуп, за да я пуснат при смъртно болния ѝ съпруг.\n\r\n\n\r\nЕдна от най-емоционалните сцени в сериала (минута и половина без никакъв монтаж) показва заетите с ликвидацията спасители, които свалят графита от покрива на централата. За тази минута и половина ликвидаторите получават едва ли не критична доза радиация. \n\r\nВладимир Бардалим също е бил на покрива и твърди, че неразборията е била много по-малка от показаната. Той си спомня, че на територията на централата е бил поставен макет на покрива в реални размери, за да могат хората да се подготвят и да знаят към коя част на покрива да се насочат.\n\r\nА на връщане долу ги чакали с пачки пари, като размерът на сумата бил в зависимост от чина. Имало хора, които доброволно искали да се качат отново. Разрешавали им и те отивали за още минута и половина, за още една доза. Обяснението за безразсъдството им се крие във факта, че опасността е била невидима. „Радиацията не се вижда. Никакъв стълб, насочен към небето (какъвто е показан във филма), не е имало. Чак по-късно започваха световъртежите, повръщането и всичко останало\", обяснява Бардалим.\n\r\nВ неговия батальон още първата година умират една трета от войниците. Бардалим предполага, че се е спасил, защото е отраснал в Кировоград, където се добива уран. Мъжът смята, че покрай това се е сдобил с някакъв имунитет. \n\r\nЕлена Давидова пък няма да забрави колко сплотен е бил екипът, в който е работила. И с какво уважение се отнасяли хората към тях. Но едва на третия път е могла да намери сили да изгледа докрай епизода, в който става дума за лъчевата болест. \n\r\nЗа мнозина от ликвидаторите преживяното в онези дни си остава и до днес непреодолима травма. Един от тях прекрати разговора с нас още след първата минута: „Извинявайте, но цели пет години се опитвах да забравя всичко това\".\n\r\n \r\n", "date": "2019.06.08", "title": "От първо лице: Кое е истина и кое измислица в сериала \"Чернобил\""}
{"url": "https://www.dnes.bg/akoshtete-vqrvaite/2019/06/08/8-neshta-koito-ne-biva-da-kazvame-na-horata.412740", "text": "През живота ни преминават много хора, някои от тях близки и оставащи задълго край нас, а с други се срещаме мимолетно в ежедневното си общуване. С всички тях ние разменяме думи, фрази, изречения, понякога нападки, проявяваме грубост или просто несъобразителност.\r\nВсичко, което казваме на хората в живота си, дори на тези, които се появяват в него като епизодични герои, оставя следа.\r\nБез значение каква е връзката ни с тези хора, какви са отношенията ни и дали те ще продължат занапред или не, има някои неща, които не бива да изричаме.\r\n\r\nНе очаквайте повишение или увеличение на заплатата, ако започвате изреченията си с „това не е част от работата ми“ или „това не е описано в длъжностната ми характеристика“. Вярно е, че много ръководители се възползват от властта си, за да притискат служителите да работят извънредно без допълнително заплащане, но във ваш интерес е да се измъквате от ситуацията по-елегантно. Така хем няма да оставите лошо впечатление, хем няма да се ощетите сами.\r\n                    \n                    \n                \r\n„Дъщеря ти/ синът ти предпочита/ обича така“ – с тази или подобни фрази в този смисъл вие обиждате родителите на партньора си, че не го/ я познават достатъчно добре. Връзката между родител и дете е специална и никой няма право да се държи осъдително. Затова се въздържайте от подобни реплики, които могат да наранят близките ви.\r\n", "date": "2019.06.08", "title": "8 неща, които не бива да казваме на хората"}
{"url": "https://www.dnes.bg/notifikacii/2019/06/08/policiiata-v-ispaniia-izze-blizo-5-tona-kokain.412811", "text": "Испанските сили на реда разбиха престъпна група, която е вкарвала в страната кокаин през испанското пристанище Алхесирас, съобщи пресслужбата на националната полиция.\r\nПрестъпната група е действала в Кадис и Севиля. Арестувани са 32 души, по време на операцията са иззети 4,8 тона кокаин и 6 милиона евро в брой. \r\nЗапорирани са 87 имота на стойност 16 милиона евро, съобщи ТАСС, цитирана от БТА.\r\nРазследването по случая е започнало през 2017 година. \r\n ", "date": "2019.06.08", "title": "Полицията в Испания иззе близо 5 тона кокаин"}
{"url": "https://www.dnes.bg/stranata/2019/06/08/sled-jegata-v-sybota-idva-dyjdovna-nedelia.412812", "text": "През нощта над западните райони ще е предимно ясно. Над останалата част от страната ще се развива купеста и купесто-дъждовна облачност.\n\r\nЩе има валежи от дъжд, в Централна България - интензивни, придружени с гръмотевици и временно усилване на вятъра. Ще има условия за градушки. \n\r\nУтре отново ще се развива купеста и купесто-дъждовна облачност. На много места валежите ще са интензивни, в централните райони - със значителни количества. Ще духа слаб до умерен вятър в западната половина от северозапад, а в източната - от север-североизток, като след обяд в цялата страна ще се ориентира от север. \n\r\nМаксималните температури ще са между 26 и 31 градуса.\n\r\nАтмосферното налягане е по-високо от средното за месеца и ще остане без съществена промяна.\n                    \n                    \n                \r\nНад Черноморието ще се развива купеста и купесто-дъждовна облачност и на места, главно по северното крайбрежие, ще превали и прегърми. Ще духа слаб до умерен североизточен вятър. Максималните температури ще са между 25 и 27 градуса. Температурата на морската вода е 20-23 градуса. Вълнението на морето ще е 1-2 бала.\n\r\nНад планините ще се развива купесто-дъждовна облачност и ще има краткотрайни валежи с гръмотевици. Ще духа умерен вятър от север-североизток. Максималната температура на височина 1200 метра ще е около 18 градуса, на 2000 метра - 12 градуса.", "date": "2019.06.08", "title": "След жегата в събота идва дъждовна неделя"}
{"url": "https://www.dnes.bg/index/2019/06/08/kuchetata-ubiici-oglozgali-rykata-na-dimityr-trupyt-bil-bez-edin-krak.412813", "text": "Трупът на 39-годишният мъж, който беше разкъсан от пет кучета от породата порода \"Кане Корсо\" в гориста местност край село Владо Тричков, е бил намерен от минаваща оттам жена. \n\n\n\r\n\"Тялото му беше в тревата. Ръката му беше опъната, преброих пет пръста. Мислех, че е сърничка, изядена от кучетата. . Само костта стоеше. Левият му крак го нямаше\", сподели Веселка Соколова, която е намерила останките от тялото на починалия Димитър пред Нова тв.\r\nХората от селото поискаха да се въведе разрешителен режим за агресивни породи кучета. \n\r\nСобственикът на кучетата е задържан за 72 часа, а животните са отведени във ветеринарна клиника, в която предстои да им се вземат отливки на захапките, за да се докаже, че те са разкъсали човека.\n                \n                \r\nХората в селото са потресени от трагедията и вече не смеят да излязат на разходка в близката гора.\n\r\n\n\r\nПреди трагичния инцидент е имало и други – едно разкъсано куче, друго нападнато куче, което успяло да оцелее,  а жертвата – Димитър, е бил нападан от същите кучета и затова е избягвал да минава по пътя край вилата, в която са отглеждани. Минавал е по горска пътека, но те са го пресрещнали вчера и там.\n\r\n\"Стопанинът на кучетата идваше да ги храни през два – три дни, те лаеха денонощно, предполагам, защото са гладни. Вероятно това е и причината да нападнат човек\", каза Гинка Петрова, която живее в съседство пред bTV.", "date": "2019.06.08", "title": "Кучетата убийци оглозгали ръката на Димитър, трупът бил без един крак  "}
{"url": "https://www.dnes.bg/top-novini/2019/06/08/tela-pluvat-v-nil-hora-sa-izgoreni-jivi-klaneto-v-sudan.412777", "text": "Тела плуват в Нил, военните стрелят по болници и изнасилват лекарки, трупове се отнасят на тайни места. Това  е само част от ужаса, който активистите в Судан преживяват през последните дни.\r\n\r\nПред The Independent, те твърдят, че дузина тела са били извадени от Нил и откарани на незнайна локация, а 101 души са загинали след протести в цялата страна. \n\r\nСпоред Комитета на лекарите в Судан във вторник военнослужещите от групата за бърза подкрепа (RSF) са извадили поне 40 трупа от реката. Други свидетели са видели с очите си как активистите са били застрелвани и хвърляни във водите на Нил. \n\r\nСпоред очевидците военните стреляли по болници в Хартум и горели палатки на протестиращи. В някои от тях е възможно да е имало хора, които са изгорели живи.\n                \n                \r\nМедик, който пожелава да запази анонимст, споделя, че е видял как армията изнасилва седем лекарки, както и протестиращи жени. \n\r\nВъпреки че Комитета на лекарите в Судан твърди, че хиляди са ранени, а 101 са загинали, според Здравното министерство на страната, починалите са \"не повече от 46\". \n\r\n\"Като кървава баня\", така протестиращите определят агресията, която изригнала в последните дни. Други оприличават събитията на \"клане\", а Хартум на \"призрачен град, скован от страх\".\n\r\n\"Това беше клане. Не можех да преброя умрелите. Спешните кабинети се препълваха. Видях хора, заливани с куршуми. Войници, които бият протестиращи с камшици... Когато стигнах до покрива видях дим. Горяха всички палатки\", казва 33-годишният активист Хусам Хилали. \n\r\n37-годишата Раба Силва вижда, как двама от съмишлениците й са простреляни в крака и стомаха. \n\r\n\"Имаше едно малко петгодишно момче, което стоеше при нас. То е изчезнало и се страхуваме, че е изгорено живо, защото за последно е видяно как тича към палатките, които военните подпалиха\", разказва тя.\n\r\nПо думите й армията щурмувала болницата няколко пъти и стреляла по всичко - хора, коли, стени.", "date": "2019.06.08", "title": "Тела плуват в Нил, хора са изгорени живи... клането в Судан"}
{"url": "https://www.dnes.bg/muzika/2019/06/08/filip-kirkorov-i-ekipa-mu-smeniat-5000-toaleta-na-scenata.412814", "text": "Филип Киркоров пристигна у нас, за да представи най-новото си шоу \"Цветът на настроението\". Първият концерт е тази вечер в зала 1 на НДК, съобщи БТА.\n\r\n \"Всяко идване в България е голямо събитие в моя живот, макар че за тези над 30 години съм обиколил целия свят. Пял съм на най-големите сцени - \"Медисън скуеър гардън\", \"Фридрихщат палас\", \"Роял Албърт хол\", да не говорим за нашите най-големи зали - в Кремъл и всички бивши страни от СССР\", каза той при посрещането му на летище \"София\".\n\r\n \"От България започна всичко, свързано с моя живот, добави Киркоров. Първите ми спомени са от Варна и летния театър, където съм гледал най-големите български артисти - Лили Иванова, Йорданка Христова, Васил Найденов, дует \"Ритон\". След това дойде и моето участие на \"Златният Орфей\", и статуетката, която получих през 1998 г. Всичко това направи много здрава връзката ми с българската музика и особено - с песните на Тончо Русев, които ми донесоха голяма популярност в Русия\".\n                    \n                    \n                \r\n \"За съжаление, Тончо вече не е с нас, но паметта и благодарността към него ще бъдат винаги в моето сърце, и в негово лице - към цялата българска естрадна музика\", каза още Киркоров. Добави, че децата му са заедно с него, но ще го очакват и гледат направо във Варна, където живеят техните баба и дядо.\n\r\nКонцертът в родния му град е на 14 юни. Останалите спирки от турнето са в Пловдив - на 10 юни, Бургас - на 12 юни, и Русе - на 17 юни.\n\r\nОбщо 10 тира е техническото оборудване на шоуто, обясни Киркоров. По думите му той и останалите артисти на сцената ще сменят 5000 костюма в продължение на три часа.\n\r\n\"Аз сменям тоалетите си поне 10 пъти, и това не е от желание да си покажа костюмите, а заради концепцията, която е много театрална и много по-визуална от предишни мои програми\", обясни Киркоров. Убеден е, че никой в България не е гостувал с такова шоу до момента.\n\r\nФилип Киркоров призна, че в момента се чувства като Шер, която на 52 години е дала нов живот на кариерата си. \"Очевидно, това е възрастта за ново начало, както навремето направи и Том Джоунс със суперхита си \"Сексбомба\", добави руската звезда. \"Аз не искам да бъда като някои мои колеги, които правят юбилей и спират да пеят\", допълни той.\n\r\nКаза, че заради отсъствието на Тончо Русев не е сигурен дали ще изпълни песен на български. \"Всичко ще зависи от състоянието ми в момента, защото това не е само формалност и комплимент към българската публика\", обясни той. По думите му атмосферата на концертите му у нас винаги е по-особена. Припомни, че преди е канил на сцената свои колеги като Георги Христов, Васил Найденов, пял е \"Хризантеми\" на Лили Иванова.", "date": "2019.06.08", "title": "Филип Киркоров и екипа му сменят 5000 тоалета на сцената"}
{"url": "https://www.dnes.bg/index/2019/06/08/megan-markyl-za-pyrvi-pyt-na-sybitie-sled-rajdaneto.412815", "text": "Принц Хари и съпругата му Меган бяха сред членовете на кралското семейство, които присъстваха на военен парад в чест на кралица Елизабет Втора, съобщи БТА като цитира Ройтерс. \n\n  Харисън Маунтбатън-Уиндзор.\r\nС този парад официално се чества рожденият ден на британския монарх от повече от 260 години. Тази година в парада участваха над 1400 войници, 300 коне и 400 музиканти. Той приключи с прелитане на самолети на британските ВВС.\r\nМеган Маркъл - американската актриса, която се омъжи за принц Хари през месец май 2018 г. и получи титлата херцогиня на Съсекс, роди Арчи Харисън Маунтбатън-Уиндзор на 6 май.  \r\n ", "date": "2019.06.08", "title": "Меган Маркъл за първи път на събитие след раждането "}
{"url": "https://www.dnes.bg/football/2019/06/08/sled-obvineniiata-v-iznasilvane-sponsori-zariazvat-neimar.412817", "text": "Спонсори ще прекратят временно отношенията си с най-скъпия футболист в историята Неймар заради обвиненията за изнасилване от страна на бразилския модел Наджила Тринидад. \n\n От компанията \"Ен Ар Спортс\" разкриват, че той и някои от спонсорите му са се договорили да прекратят временно рекламни кампании след скандала. Не се уточнява за кои кампании става дума.\r\nОт там твърдят още, че нито един договор за спонсорство на Неймар не е бил анулиран. \"Мастъркард\" планираше рекламна кампания с Неймар, която да съвпадне с Копа Америка, но в бразилски медии се появиха информации, че тя е отменена. Компанията \"Найк\", която също е спонсор на Неймар, пък изрази силно безпокойство относно обвиненията.\r\n \r\n", "date": "2019.06.08", "title": "След обвиненията в изнасилване спонсори зарязват Неймар"}
{"url": "https://www.dnes.bg/politika/2019/06/08/ninova-se-izloji-plenumyt-ne-prie-doklada-i-za-vota.412818", "text": "Соцлидерката Корнелия Нинова бе бламирана от червения пленум, който не прие доклада й за представянето на БСП на евроизборите.\n\n Решението е той да бъде доработен за конгреса на 16 юни от идейната комисия, начело с Валери Жаблянов, съобщи \"\".\n\r\nСъставът й обаче бе разширен с Велислава Дърева, Антон Кутев и Ана Пиринска. Пленумът отхвърлил предложението Нинова да оглави работната група, която ще пренаписва отчета. Така на конгреса докладът ще бъде четен от Жаблянов, а не от лидерката, което е безпрецедентно.\n\r\nПървоначално отчетът е бил изготвен от работна група, но не се харесал на Изпълнителното бюро, което си го пренаписало. Сега обаче ще бъде коригиран отново от комисията.\n                    \n                    \n                \r\nПо-рано на заседанието отчетът и представянето на БСП на евровота били критикувани и от Юрий Асланов, който хвърли оставка от Предизборния щаб.\n\r\nОстри критики за представянето на БСП на евровота отнесло ръководството. Внесеният от ИБ доклад е изключително дебалансиран - 23 страници резултати и само две страници анализ и оценки, критикувал Георги Пирински. Поставената цел беше победа на ЕИ и предизвикване на предсрочни парламентарни избори и спрямо това трябва да се отчита успех или неуспех, а не къде сме подобрили резултатът в отделни общини, обяснил той.\n\r\nПрез 2017 г. не направихме анализ на резултатите - как така загубихме спечелени избори. Сега ситуацията се повтаря и този документ не ни върши работа, критикувал доклада на ИБ и Сергей Станишев. Избори не се печелят или губят за един месец кампания, а за години.\n\r\nКогато убеждаваш дълго някого, че слънцето е вредно, не можеш после да го накараш да отиде на плаж, обяснил президентът на ПЕС. И попитал как след отрицателната кампания анти-Европа БСП е очаквала активност на изборите. Второ, излизането от парламента също допринесло за сваляне на доверието. И трето - кой ще ти даде властта, когато вътре в партията има остра конфронтация и непримирими противоречия, попитал Станишев. Дълбочината на анализа е необходима не, за да вземаме главата на някого, а за да не повторим същите грешки, допълнил той. И критикувал, че от 3 г. се подменя стила и идеологията на партията.\n\r\nВ същия дух било и изказването на Лъчезар Костов. От три години ни обясняват че сме лошата вътрешна опозиция и пречим на председателката. Дискусията в партията е остра и недопустима. Правилата в партията се нарушават редовно от ръководството, заявил той несъгласието си със стила на ръководството. Изборите показаха, че опитите да сме ГЕРБ номер две, потвърждават, че историята се повтаря като фарс, коментирал Костов и обвинил ръководството в умишлено съсипване на БСП.", "date": "2019.06.08", "title": "Нинова се изложи, пленумът не прие доклада й за вота"}
{"url": "https://www.dnes.bg/politika/2019/06/08/bsp-vs-borisov-za-oriazvane-na-partiinata-subsidiia-no-ne-na-lev.412819", "text": "Националният съвет на БСП прие позиция депутатите от левицата да не подкрепя предложението на ГЕРБ за 1 лев на действителен глас партийна субсидия. \n\n\n Отчитайки и силните обществени настроения срещу партийното финансиране, Националният съвет на БСП възлага на  парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии, съобщиха от пресцентъра на партията.\r\n \r\nЗа драстичното орязване на субсидиите за партиите се обяви лично премиерът Бойко Борисов. Той обясни, че е взел решението, след като се е наслушал на популизъм от другите партии за намаляване на субсидиите.\r\nПарламентарната комисия по бюджет и финанси дори прие на първо четене поправки в Закона за държавния бюджет, според които от 1 юли партийната субсидия за всеки получен глас ще е само 1 лев, а не както досега 11 лева. \r\n ", "date": "2019.06.08", "title": "БСП vs. Борисов: \"За\" орязване на партийната субсидия, но не на лев"}
{"url": "https://www.dnes.bg/politika/2019/06/08/ne-gei-turistite-ami-tradicionnoto-semeistvo-imalo-nujda-ot-podkrepa.412816", "text": "Лидерът на ВМРО и вицепремиер Красимир Каракачанов реагира остро на София прад\", който се провежда за пореден път в столицата. \n\r\nСпоред него не различното, а традиционно семейство има нужда от подкрепа. \n\n\n \"Днес това семейство е подложено на удари. Това семейство е сочено с пръст като нещо мръсно от т.нар. \"различни\". Стига толкова лицемерие. Това не помага на нашата Европа, която е на кръстопът. Нашата Европа, нашият континент е подложен на геноцид\", коментира той в съобщение, разпространено от пресцентъра на ВМРО.\n\r\nТой признава, че не разбира за какви права се протестира на гей шествието при положение, че българското общество е едно от най-търпеливите и великодушни общества в Западния свят. \n                    \n                    \n                \r\n\"Понякога сме даже излишно търпеливи. . И винаги съм смятал, че не е проблем самият либерализъм, големият проблем е лицемерието, което той носи. Това лицемерие ще убие красивите либерални идеи на поредица ревюлюции и велики умове\", отбелязва Каракачанов.\n\r\n\"Например, искам да знам дали тези 25 посланици, подкрепили т.нар. гей прайд у нас, биха подкрепили подобно мероприятие в Саудитска Арабия, например. Или Иран, с когото ЕС подписа търговско споразумение. \r\nИскам също да знам кое е по-важно: купонът на малцина европейски гей-туристи в центъра на София днес, парадиращи със сексуалните си странности, или фактът, че цяла Европа е в безпътица и не знае накъде върви. \r\nИскам още да попитам едни либерални български лидери, лицемерно изчакали да минат изборите, за да обявят своята подкрепа за гей-парада - дали те щяха имат този един евродепутат, който сега имат, с цената на лъжа и лицемерие\", продължава с критиките си той.\n\r\nСпоред него не трябва да се подкрепят гей-туристи, а  традиционното семейство от мъж и жена, което наистина е подложено на удари не само в България ами в цяла Европа.\n\r\nСемейството трябва да е в центъра на нашата грижа, смята лидерът на воеводите.\n\r\n\". Особено днес, във времената на демографски колапс, когато и  у нас стотици хиляди семейства имат репродуктивни проблеми.  \n\r\nЗатова мисля, че мястото на всеки нормален български гражданин днес не е на гей парада, а пред Министерския съвет в столицата заедно с всички в Похода за семейството. Както и в другите градове на България, където се организират мероприятие в подкрепа на традиционното българско семейство\", призовава Каракачанов.", "date": "2019.06.08", "title": "Не гей туристите, ами традиционното семейство имало нужда от подкрепа"}
{"url": "https://www.dnes.bg/stranata/2019/06/08/tir-plamna-v-dvijenie-izgoria-na-magistrala-marica.412820", "text": "Товарен автомобил, натоварен с метални тръби, изгоря при пожар днес следобед на автомагистрала \"Марица\", съобщиха от пожарната. \r\nСпоред огнеборците ТИР-ът е пламнал в движение. \r\nШофьорът на товарната кола е отбил в аварийната лента веднага след като видял пламъците и започнал да гаси огъня сам докато пристигнат двата екипа на пожарната, уточниха от КАТ Хасково. \r\nНачалникът на КАТ Хасково Димо Чобанов съобщи, че не се е налагало да се спира движението по магистралата заради инцидента.", "date": "2019.06.08", "title": "ТИР пламна в движение, изгоря на магистрала \"Марица\""}
{"url": "https://www.dnes.bg/dnes-te-kazaha/2019/06/08/8-06-2019.412822", "text": "Не различното, а традиционно семейство има нужда от подкрепа. Днес това семейство е подложено на удари. Това семейство е сочено с пръст като нещо мръсно от т.нар. \"различни\". Стига толкова лицемерие. Това не помага на нашата Европа, която е на кръстопът. Вицепремиерът Красимир Каракачанов по повод на София прайд", "date": "2019.06.08", "title": "8.06.2019"}
{"url": "https://www.dnes.bg/index/2019/06/08/isliamska-dyrjava-verbuvala-uchenika-gotvil-atentat-v-plovdiv.412809", "text": "16-годишното  момче от Пловдив, което беше задържано за подготовка на терористичен  акт, е било обект на вербовка от \"Ислямска държава\". Това съобщи  заместник-главният прокурор Иван Гешев по повод образуваното досъдебно  производство за тероризъм.\n\r\nСтава въпрос за едно дете и за жертва, също и за лична трагедия, каза Гешев на извънреден брифинг.\r\n\n\r\n„На 16 години е задържаният. Получихме сигнал, чийто източник са близки на това дете. В рамките на часове беше създадена организация, стана ясно, че говорим за случай на радикализирано дете“, уточни зам.-главният прокурор.\n                \n                \r\nМомчето е ученик в елитна пловдивска гимназия, много е интелигентно, от добро семейство, каза Гешев.\n\r\nБили са претърсени 2 помещения, които е ползвало детето. Там са били открити самоделни взривни устройства, т. нар. \"тръбна бомба\", както и взривно устройство в процес на изготвяне - пирони в пластмасов съд, което тежи 14,4 кг, като аналогично устройство е използвано при атентата в Сарафово, каза още Гешев.\n\r\nДетето е било обект на многомесечна, може би дори годишна вербовка от \"Ислямска държава\". Било е открито и знаме на „Ислямска държава\". Няма да изпадам в подробности как се е запознал с вербовчика в интернет, пращани са му клипове, каза още зам.-главният прокурор.\n\r\nСпоред нас, каза Гешев, на детето трябва да бъде оказана помощ и с него да работят психиатри и специалисти.\r\nПо-рано Специализираният наказателен съд е освободил момчето и му е определил мярка \"надзор\" от страна на член на Комисията за борба с противообществените прояви .\n\r\nКъм момента момчето е при родителите си. Имаме пълно взаимодействие със семейството, засега имаме съдействие и за работа с психолог с това дете. За нас това е единственият начин да се реши този проблем, коментира Гешев.\n\r\nОпитите да бъде снимано това дете, семейството му, училището му може да доведат до неприятен резултат. По случая нито службите за сигурност, нито прокуратурата ще коментират повече, заяви зам.-главният прокурор. Взаимодействието между службите по случая в сряда беше перфектно, разви се в рамките на 5-6 часа. Трябва коректно да се каже, че този тип проблеми са нова реална опасност - това е радикализацията. Всеки, който е родител, трябва доста да има доста сериозна комуникация с децата си, каза още Гешев.\r\nВ случая не говорим за мрежа, а за отделен случай, каза също Гешев. На въпрос дали има други подобни случаи в страната, Гешев отговори: „Няма да коментираме, случаи, по които се работи“, каза още той. По думите му от социалната мрежа ученикът е прехвърлен на чат, на Telegram. „Най-масовият чат, който използва ИДИЛ“, допълни още Гешев.\r\n ", "date": "2019.06.08", "title": "\"Ислямска държава\" вербувала ученика, готвил атентат в Пловдив "}
{"url": "https://www.dnes.bg/top-novini/2019/06/08/neobiknovena-istoriia-jivotyt-na-semeistvo-tunberg-sled-bolestta.412782", "text": "Грета Тунберг спечели наградата \"Посланик на съвестта\" - най-важното отличие на \"Амнести\".  разказва необикновената история на нейното семейство, което радикално променя живота си, след като Грета се разболява.\n\r\nТя се е срещала с папата, била е в Европарламента, на форума в Давос, на голямо киносъбитие в Берлин. 16-годишната Грета Тунберг, момичето с големите очи и дебелата плитка, което поради дребничкия си ръст все още прилича на дете, успя да мобилизира милиони в борбата си за спасяване на Земята. \n\r\nНейната \"ученическа стачка\", протестът ѝ срещу безразличието на политиката напипа болното място на съвременните западни общества. А \"Петъците за бъдещето\" (\"Fridays for future\") се превърнаха в мощен политически фактор.\n                \n                \r\n\n\r\nГрета е главната героиня в \"Сцени от сърцето\", макар че книгата разказва за цялото ѝ семейство. И - което я прави още по-особена - е написана от цялото семейство Тунберг.\n\n\r\nКогато през август 2018 година книгата излезе на шведски език (оригиналното заглавие е \"Scener ur hjärtat\"), най-прочутият член на семейство Тунберг беше майката на Грета, Малена Ернман - международно известна оперна певица и представител на Швеция в конкурса Евровизия през 2009 година. Ето защо и книгата в началото се чете като биография тъкмо на Малена Ернман. \n\r\nТам се описва животът ѝ като бляскава оперна дива, шоубизнесът и светът на \"красивите и богатите\", непрекъснатите пътувания с престои в обширни апартаменти в Берлин, Париж, Виена, Амстердам и Барселона. Заедно с нея пътува и цялото семейство - партньорът ѝ Сванте Тунберг, известен шведски актьор, и двете им дъщери. Впрочем, Сванте е потомък на шведския учен Сванте Архениус, който е сред първите откриватели на парниковия ефект - тъкмо онази климатична опасност, която в един момент обсебва изцяло Грета Тунберг.\r\n\n\r\nСамата Грета са появява в книгата едва когато се разболява - тогава тя е на 11 години. Тя престава да се смее, плаче, не желае да говори и да се храни. След няколко месеца ѝ поставят диагноза: Синдром на Аспергер. Това изцяло преобръща живота на семейството. \n\r\nБеата, сестрата на Грета, също изпада в тежко състояние - с гневни изблици и постоянно безсъние. По-късно лекарите диагностицират при Беата Синдром на дефицит на вниманието и хиперактивност (СДВХ), а в крайна сметка се оказва, че и майката Малена Ернман страда от същото заболяване.\n\r\nСемейството е принудено изцяло да промени начина си на живот. Както пише в книгата, \"идва краят на шопинга, на самолетните полети и на месоядството\". Малена Ернман отказва ангажиментите си в Мадрид, Цюрих, Виена и Брюксел и се посвещава единствено на дъщеря си Грета. Бащата Свен, който така или иначе отдавна е зарязал актьорската си кариера, за да се грижи за децата, също неотлъчно стои край дъщеря си. \n\r\nСиндромът на Аспергер, от който страда Грета, е форма на аутизъм, който в случая с Грета (а това не е необичайно) върви в комбинация с извънредни способности. Още в пети клас тя за по-малко от минута може да изрецитира Менделеевата таблица и знае наизуст столиците на всички държави по света. Но тази способност има и обратна страна: Грета не забравя нищо.\n\r\nОткакто гледала в училище документален филм за замърсяването на световния океан с пластмаса, Грета ден и нощ си представя тази гигантска планина от боклуци. И книгата на семейство Тунберг е опит да се обясни как тази натрапчива представа, загнездила се в съзнанието на момичето в резултат от болестта, всъщност се трансформира в нещо положително. И защо щеше да е добре, ако повече хора умееха да не забравят като Грета и бяха тъй упорити и абсолютно безкомпромисни като нея.\n\r\nДнес Грета и нейното семейство живеят по радикално различен начин. Те смятат за лицемерие всички половинчати решения, които взима средностатистическият човек в сложната плетеница от въпроси, свързани с либералния начин на живот, с индивидуалните права, с индустрията и с глобалната климатична опасност. \n\r\nСемейство Тунберг не приема нагласата, че икономическите интереси и индивидуалният стремеж към щастие могат да се поставят на първо място, когато под въпрос е самото оцеляване на планетата. Според тях проблемът се корени в това, че сред благоденстващата част от човечеството са широко разпространени едни може би неосъзнати двойни стандарти: ще гласувам за Зелените, ще разделям боклука и ще използвам ток от възобновяеми източници, но в същото време ще карам Коледа в Тайланд и ще летя до Индия за аюрведа-пречистване. \n\r\nВ този смисъл, отбелязват авторите на книгата, Доналд Тръмп е поне искрен, когато казва, че изобщо не му пука за Парижкото споразумение за климата. Всъщност всички хора постъпвали като Тръмп, само Грета била различна, пишат те. \"Тя е като детето, което вика, че царят е гол. И ние всички сме голи\", обобщават родителите на Грета.\r\n \r\n", "date": "2019.06.08", "title": "Необикновена история: Животът на семейство Тунберг след болестта"}
{"url": "https://www.dnes.bg/obshtestvo/2019/06/08/ima-li-umrialo-moe-kuche-pital-sobstvenikyt-na-jivotnite-ubiici.412787", "text": "“Има ли умряло куче”, били първите думи на Йордан Карагьозов, след като пристигнал на мястото, където 5 от неговите четириноги - порода Кане корсо, нахапаха до смърт 39-годишния Димитър. Трагедията е станала в четвъртък сутринта в софийското с. Владо Тричков. Безотговорният стопанин, оставил кучетата си на самотек, беше задържан.\n\r\nДимитър живеел с майка си Наташа, за която се грижел, защото тя била прекарала инсулт. Двамата живеели от пенсията ѝ, която била 300 лв., пише .\n\r\nСутринта Димитър тръгнал от дома им в местността Говедарника, за да купи нещо сладко. “Много ги обичаше, вземаше ги на вересия от магазина, а после вуйчо му плащаше сметката с пенсията на Наташа”, разказаха съседи на умрелия мъж. След като си купил вафла, която изял, тръгнал нагоре с лимонада и кафе в ръка.\r\n                    \n                    \n                Тогава 5-те кучета на 41-годишния Йордан Карагьозов го пресрещнали по черния път и го нападнали. Ръфали го зверски.\n\r\n“Беше нахапан навсякъде, ходилото беше откъснато, едното око го нямаше, ръцете почти бяха изядени”, разказа съсед на Димитър. “Успях да го разпозная по дрехите заради специфичната жилетка”, добави той. Мъжът обаче останал шокиран от поведението на собственика на кучетата, който се интересувал само от здравето на своите любимци.\r\n\n\r\n“Не е местен. Дойде във Владо Тричков и купи 3-етажна къща за животните. Разказа ни, че преди ги отглеждал в Шумен, но хората подавали сигнали, че вдигат шум и нападат. За щастие, там не е имало смъртен случай, но Йордан ни обясни, че общината го принудила да премести кучетата си”, каза съседът Любо.\n\r\nВеднага след като купил къщата през 2016 г., Йордан оставил кучетата си - 5 големи и 7 бебета, да се движат свободно из двора и къщата. Идвал през 1-2 дни, за да ги храни, и си тръгвал.\n\r\nЖивотните обаче успели да се измъкнат и убили овчарката на съсед. Намирали и пролуки в оградата отдясно, където живеят пенсионерите Семо и Гинка Георгиеви. Йордан дори предлагал на тях и на други съседи да си купят от животните, които отглеждал за развъд. Тарифата била 400 лв. за женско и 300 лв. за мъжко. Той поддържал и Facebook страница на развъдника. \n\r\nНа обвиненията на съседи, че кучета му излизат, пък отговарял нагло. “Не се притеснявайте, ако не сте в двора ми, няма да ви нападнат”, твърдял той.\n\r\nНа критики във Facebook, че човек бил принуден да бяга, подгонен от кучетата му, отговорил подигравателно. “Интересно ми е как едвам се отърва, защото, ако куче иска да догони и изяде човек, няма да има едвам. Може да се пробваш на световно по лека атлетика, щом надбягваш куче. Юсеин Болт ряпа да яде”, коментира Йордан. Все пак обещава да потърси дупката в оградата, от която животните се измъкнали.\n\r\n“Нищо не оправи. Кучетата ни унищожиха цялата реколта, вечер вият и не можем да спим. Сами платихме, за да се оправи оградата”, обясни съседът Семо. Той подал сигнал до полицията и община Своге през 2016 г. \n\r\n“Бил е предупреден да се грижи за кучетата, като общината е трябвало да го контролира”, каза окръжната прокурорка на София Наталия Николова. Тя поясни, че Йордан ще бъде обвинен, че не е положил достатъчно грижи за четириногите. Животните били откарани във ветеринарна клиника “Връбница”.\r\n ", "date": "2019.06.08", "title": "Има ли умряло мое куче, питал собственикът на животните убийци"}
{"url": "https://www.dnes.bg/obshtestvo/2019/06/08/pod-napora-na-internet-i-verigite-idva-kraiat-na-kvartalniia-magazin.412788", "text": "Кварталните магазини сериозно намаляват през последните години. Основните причини за това са голямата конкуренция, която води до фалит на много от дребните търговци, както и онлайн продажбите. \n\r\nТърговските обекти за продажба на дребно в страната са 112 225 броя, сочат последните официални данни на Националния статистически институт (НСИ). За година те намаляват с 1365 броя.\n\r\nТова не е много драстичен спад – броят на магазините се е понижил само с 1,22% за година, пише „Труд“. Но по-важното е, че тенденцията за спад в броя на магазините започва през 2012 г. и продължава досега. Така в рамките на шест поредни години магазините за търговия на дребно намаляват с над 20 хил. броя, или с малко повече от 15%. \n                    \n                    \n                \r\nРеално обаче фалиращите магазини са много повече. Често на мястото на затворения магазин отварят нов в опита на хората да стартират собствен малък бизнес. Но тъй като общият брой на обектите за търговия намалява, явно фалиращите магазини в страната са повече от отваряните.\n\r\nНамалява броят на магазините от всички сфери на икономиката, сочат данните на НСИ. Например общият брой на магазините за храни, напитки и тютюневи изделия се е понижил от 49 324 до 42 300 в рамките на шест години. \n\r\nЗа периода намалява броят както на неспециализираните магазини, в които се продават разнообразни храни, така и тези в които има само плодове и зеленчуци, хляб, месо, риба или алкохол. \n\r\nНай-голям спад обаче има в специализираните обекти за продажба на алкохолни и безалкохолни напитки и от 3043 те намаляват до около 2 хил.\n\r\nПри магазините за нехранителни стоки също има огромно намаление и броят им от 82 980 се свива до 69 925. В рамките на период от шест години броят на магазините за нехранителни стоки се понижава с над 13 хил., или с повече от 15%. Намаляват магазините за парфюмерия и козметика, текстилни изделия, дрехи, обувки и мебели. При аптеките, обектите за продажба на коли и резервни части, както и на магазините за домашни електроуреди също има спад.\n\r\nОт една страна всичко това се дължи на ръста в онлайн продажбите. Всеки месец от НСИ отчитат сериозен ръст на търговията в интернет. Много хора предпочитат да поръчват стоки онлайн, което води до свиване на оборотите на традиционните магазини и много от тях са принудени за затворят. \n\r\nДругата тенденция на пазара на дребно е това, че хората все по-често пазаруват от големи магазини, в които има голямо разнообразие от стоки, и пред които могат да спрат с колата. Това води до намаляване на продажбите в малките квартални магазини. \n\r\nВ резултат общият брой на търговските обекти на дребно намалява, въпреки че през годините доходите на хората и оборотът в търговията на дребно като цяло да нарастват.\n\r\nВ малките фурни може да се намерят топли и току-що приготвени хляб, кифли и банички, които често липсват в големите вериги за хранителни стоки.\n\r\nВ страната има два пъти повече магазини за плодове и зеленчуци (3067 броя, според последните данни на Националния статистически институт), отколкото сладкарници (1539 броя). А магазините за месо (1314 броя) са над три пъти повече от тези за риба (433 броя).\n\r\nВ резултат на сериозното намаление на магазините за алкохол през последните години броят им (2133) вече е по-малък от този на хлебарниците (2196). Хлебарниците също намаляват, но с доста по-бавни темпове от специализираните магазини за вино, бира и високо алхоколни напитки. \n\r\nПричината за това е, че в малките фурни може да се намерят топли и току-що приготвени хляб, кифли и банички, които често липсват в големите вериги за хранителни стоки. Докато при алкохола хората избират магазина, от който да купуват, предимно по цените и местоположението им. На пазара се задържат и специализирани магазини, които продават избрани марки качествено вино.\n\r\n ", "date": "2019.06.08", "title": "Под напора на интернет и веригите - идва краят на кварталния магазин "}
{"url": "https://www.dnes.bg/world/2019/06/08/12-raneni-pri-preminavane-na-tornado-v-germaniia.412789", "text": "Дванадесет души бяха ранени, един от които сериозно, при преминаване на торнадо в германския град Лангенберг в провинция Северен Рейн-Вестфалия, предаде ДПА.\r\nСтихията вдигнала във въздуха голяма шатра, в която се продавала бира по време на футболен турнир. \r\nПосле шатрата паднала с голяма сила върху хората и някои от тях били затиснати под нея. \r\nРанените бяха откарани в болница.\r\n/БТА/\r\n ", "date": "2019.06.08", "title": "12 ранени при преминаване на торнадо в Германия"}
{"url": "https://www.dnes.bg/stranata/2019/06/08/liatoto-e-tuk-temperaturite-nadhvyrliat-30-gradusa.412790", "text": "Днес ще бъде предимно слънчево. В следобедните часове отново ще се развие купеста облачност и на места, главно в североизточните райони, ще превали и прегърми. \n\r\nЩе духа слаб северозападен вятър. \n\r\nМаксималните температури ще бъдат между 29° и 34°, малко по-ниски по морския бряг, в София около 30°, сочи  на  НИМХ.\n\r\nНад Черноморието ще бъде предимно слънчево, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° - 23°. Вълнението на морето ще бъде 1 - 2 бала. \n                    \n                    \n                \r\nВ планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.\n\r\nПрез нощта срещу неделя по-значителни валежи с гръмотевици ще има в Централна България. Ще превали и на места в Източна България. Атмосферното налягане ще остане по-високо от средното за месеца. През деня ще се задържи почти без промяна. \n\r\n \r\n ", "date": "2019.06.08", "title": "Лятото е тук! Температурите надхвърлят 30 градуса"}
{"url": "https://www.dnes.bg/usa/2019/06/08/meksiko-s-merki-sreshtu-migraciiata-trymp-otmenia-mitata.412791", "text": "Президентът на САЩ Доналд Тръмп обяви, че САЩ и Мексико са постигнали съгласие по въпроса за имиграцията и че митата, които той планираше да въведе в понеделник, са отменени, предадоха световните агенции. Тръмп съобщи това в Тwitter.\n\r\n\"САЩ и Мексико постигнаха споразумение. Митата, предвидени да влязат в сила от американска страна срещу Мексико, са следователно отменени за неопределено време\", се казва в туита на президента.\n\r\nТой допълва, че в скоро време ще бъдат публикувани детайли за сделката. \n\r\nТръмп добави, че Мексико ще вземе \"силни мерки, за да спре миграционния поток през страната по посока на южната американската граница\".\n\r\n\"Това ще позволи да се намали до голяма степен или да се елиминира незаконната имиграция, идваща от Мексико в САЩ\", допълни Тръмп.\n                    \n                    \n                \r\nМалко след това мексиканският министър на външните работи Марсело Ебрард, който е във Вашингтон за преговорите за митата и за незаконната имиграция с американски представители, потвърди в Тwitter, че няма да има мита в понеделник. Той благодари на всички, които са помогнали да \"се покаже величието на Мексико\".\n\r\nПреговорите започнаха в началото на седмицата. Тръмп заплашваше да въведе мита срещу Мексико от 10 юни в размер на 5 процента върху всички стоки, идващи оттам. Прогресивно до 1 октомври митата трябваше да се увеличат до 25 процента, припомня БТА.\n\r\nВ четвъртък мексиканските власти се ангажираха да засилят надзора по границата с Гватемала, като разположат 6000 членове на националната гвардия. Мексико замрази и банковите сметки на предполагаеми трафиканти на мигранти и върна стотици хондурасци в родината им. Властите на Мексико освен това блокираха около 1200 мигранти, влезли в Мексико от Гватемала.\r\n ", "date": "2019.06.08", "title": "Мексико с мерки срещу миграцията, Тръмп отменя митата"}
{"url": "https://www.dnes.bg/televizia/2019/06/08/24-oto-gabrovsko-bienale-izmereniia-na-publichnoto.412613", "text": "Предаването за съвременна култура, изкуство и културно-творчески индустрии \"Мултимедия“ в ефира на телевизия Bulgaria ON AIR вече е с нов час на излъчване.\r\nВсяка събота и неделя между 11.00 и 12.30 часа водещият Даниел Ненчев и събеседниците му ще продължат да предлагат на зрителите различни културни преживявания, проекти и идеи, разгледани през призмата на създателите и вдъхновителите им.\r\nНа 8 юни сред акцентите в \"Мултимедия\" ще бъде 24-ото габровско биенале, което събира стотици произведения на изкуството от целия свят в Музея на хумора и сатирата. Тазгодишното издание на биеналето е посветено на темата \"Измерения на публичното\".\r\nБойко Борисов и Делян Пеевски също са част от актуалните изложби в Габрово - като обект на някои от произведенията на изкуството. В разговор за наградените творби, темите и посоките на експозициите, в студиото на \"Мултимедия\" в събота гостуват художниците Андрей Врабчев, изобразил премиера в нова скулптура, и Антон Стайков, част от международното жури на биеналето.\r\n                    \n                    \n                Освен хумора и сатирата в изкуството, на фокус в предаването в събота ще бъде и поредицата \"Детски шедьоври от велики писатели“, както и новата книга с неиздавани досега у нас писма на Чехов.\r\nКак работи психологията и защо е най-популярната специалност в университетите на България днес? Тези важни въпроси ще бъдат обсъдени с психолога Пламен Димитров, също в събота.\r\nВ неделя, след 11 часа, в \"Мултимедия\" ще гостува журналистката Диана Алексиева, за да разкрие детайли за видеопоредицата \"Поетите\". В нея популярни български актьори представят едни от най-хубавите български стихотворения от най-обичаните ни поети.\r\nГост в \"Мултимедия\" на 9 юни ще бъде и Свилен Ноев заедно с музиката и видеоклиповете от първия му самостоятелен албум.\r\nЗрителите на Bulgaria ON AIR в неделя преди обед ще могат да видят и откъс от изключително интересен разговор между Марк Зукърбърг от Facebook и историка, писател и анализатор Ювал Ноа Харари - за важните въпроси в дигитална епоха.\r\nПредаването \"Мултимедия\" се излъчва всяка събота и неделя от 11:00 часа по .", "date": "2019.06.08", "title": "24-ото габровско биенале - \"Измерения на публичното\""}
{"url": "https://www.dnes.bg/stranata/2019/06/08/za-syborena-emblematichna-kyshta-v-plovdiv-do-30-hil-lv-globa.412793", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо 30 хил. лева ще е санкцията за незаконното събаряне на емблематичната къща на Куцоглу зад Общината в Пловдив. А собствениците ѝ, които я събориха, ще трябва да я възстановят в първоначалния ѝ вид.\n\r\nСлед действията по разрушаването на къщата-паметник в центъра на Пловдив незабавно бяха спрени всички строителни дейности, а техниката от терена беше изведена, предаде. \n\r\nОт районното кметство са поискали от прокуратурата да спре строителното разрешение на инвеститора. От община Пловдив определят действията по събарянето на фасадата като незаконни. А самият акт бързо стана една от най-обсъжданите теми в общественото пространство. \n                    \n                    \n                \r\nДълги години сградата се е използвала за детска градина, а по-късно била върната на собствениците ѝ и затворена. \n\r\nПреди събарянето ѝ в нея се извършваше ремонт. Според издаденото разрешение за строеж собствениците са били задължени да запазят фасадата на сградата. Те обаче не са се съобразили с това изискване. \n\r\nАрх. Румяна Пройкова е автор на проекта за строежа на сградата. И до този момент за нея е необяснимо изтъкнатата от инвеститорите причина, че сградата, която са разрушили е нестабилна заради наводненията.\n\r\n\n\r\n ", "date": "2019.06.08", "title": "За съборена емблематична къща в Пловдив – до 30 хил. лв. глоба"}
{"url": "https://www.dnes.bg/politika/2019/06/08/andrei-kovachev-ne-priemam-kritikite-na-holandiia-za-shengen.412792", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКатегорично не приемам изразената позиция на Холандия за приемането на България в Шенген, каза зам.-председателят на групата на ЕНП в Европейския парламент Андрей Ковачев за предаването \"Брюксел 1\" на .\n\r\n„Това означава, че ние не трябва да имаме никакво Шенгенско пространство, това означава, че то трябва да бъде разпуснато, защото във всяка страна го има, за съжаление, този феномен корупция и има борба с корупцията, но той няма абсолютно никакво отношение (б.р. - към въпроса за приемането ни в Шенген),\" заяви Ковачев.\n                    \n                    \n                \r\nПрез седмицата холандският външен министър Стеф Блок заяви след среща с премиера Бойко Борисов, че страната ни трябва да се справи с корупцията и с проблемите в правосъдната система, за да получи подкрепа от Холандия за членство в Шенген. Позицията на Холандия е основна пречка за приемането на България в Шенген.\n\r\n\"Ние сме изпълнили всички критерии (б.р. - за Шенген) и трябва да станем част от шенгенското пространство, но поради това, че общественото мнение в Холандия е много настръхнало срещу мигрантите, поради това, че има и екстремни десни партии и той си търси някакво оправдание, идва в София и казва, че имате проблем с корупцията. Извинявайте, това аз категорично не го приемам, защото тогава ние трябва да разпуснем Шенгенското пространство – и в Италия има проблем с корупция, и в Гърция има проблеми с корупция, и в Испания има проблем, и в Португалия, и в самата Холандия. Аз мога да си позволя да съм малко по-остър - г-н външния министър просто си търси някакво оправдание, за да може да отиде в Хага в парламента и да каже: Ето, аз казах на българите, че няма да ги приемем,“ каза Андрей Ковачев в разговор с Милена Милотинова.\n\r\n\"Ние пазим общата външна граница добре и не допускаме трафик на хора – това е основното. Ние сме част от Шенгенската информационна система, ние захранваме тази система с всичките случаи на издирвани лица, на рискове от тероризъм, обменяме разузнавателна информация с нашите партньорски разузнавателни служби. Ние сме за създаването и разширяването на Европол и автоматичната обмяна на такава разузнавателна информация по отношение на тероризма. Ние сме свършили абсолютно всички дейности, които са свързани със солидарното опазване на външната граница. И сега идва уважаемият господин външен министър и казва: „Да, ама вие това сте свършили, обаче има корупция при вас,“ каза Ковачев.\n\r\n\r\n ", "date": "2019.06.08", "title": "Андрей Ковачев: Не приемам критиките на Холандия за Шенген"}
{"url": "https://www.dnes.bg/index/2019/06/08/predotvraten-e-teroristichen-akt-v-plovdiv.412799", "text": "За първи път в България е предотвратен терористичен акт. Джихадистът бил избрал мишена в Пловдив, пише .\r\nПо непотвърдена информация заподозреният е непълнолетен, който бил арестуван, преди да окървави града.\r\nВ петък специализираният съд е решавал каква мярка за неотклонение да му наложи, съобщиха служители оттам.\r\nТе обаче отказаха да разкрият неговата самоличност. \r\nТой е българин от семейство, за което досега не е имало съмнения за връзка с радикализирани формирования.\r\n ", "date": "2019.06.08", "title": "Предотвратен е терористичен акт в Пловдив"}
{"url": "https://www.dnes.bg/notifikacii/2019/06/08/trymp-iska-ot-nasa-ne-kym-lunata-a-kym-mars.412795", "text": "Президентът на САЩ Доналд Тръмп разкритикува американското космическо управление НАСА, че си е поставило за цел да върне американските астронавти на Луната до 2024 г. и призова агенцията да се фокусира вместо това върху \"много по-големи\" инициативи, като полет до Марс, предаде Ройтерс.\n\r\nПреди това Тръмп бе подкрепил лунната инициатива на НАСА, но сега както изглежда той намалява подкрепата си за нея.\n\r\n\"За всичките пари, които ние харчим, НАСА трябва да НЕ говори за отиване на Луната. Това го направихме преди 50 години\", написа Тръмп в Тwitter. \"Те трябва да са фокусирани върху много по-големите неща, които ние правим, в това число Марс, отбраната и науката\", допълни той.\r\nИзявлението на Тръмп бе туитнато от президентския самолет, с който той пътува от Европа за Вашингтон.\n                \n                \r\nМнението на Тръмп противоречи на призива на неговата администрация, отправен неотдавна към НАСА, да се върнат хората на лунната повърхност до 2024 г. вместо до поставената преди това за цел - 2028 г.\n\r\nНАСА планира да изгради космически аванпост в лунна орбита, в който да може да се сменят астронавти, стигащи до лунната повърхност. Целта е това да стане до 2024 г. Този план е част от по-голям план за използването на Луната за отправна точка за евентуални мисии до Марс.\n\r\nНа сайта на НАСА в петък се казваше, че програмата \"Артемида ще прати първата жена и следващия мъж на Луната до 2024 г. и ще създаде устойчиво човешко присъствие на Луната до 2028 г.\" Програмата е кръстена на близначката на Аполон - Артемида, която е богиня на Луната в гръцката митология.\n\r\nНа сайта на НАСА има и детайли как космическото управление планира да превърне Луната в отправна точка за бъдещи мисии до Марс и за място за тестване на оборудване и на технологии за други походи из Слънчевата система.\n\r\nЧастни компании също се включиха в надпреварата към Луната. Милиардерът Джеф Безос миналия месец представи макет на апарат за кацане на Луната, произведен от компанията му Блу Ориджин.\r\n \r\n/БТА/\r\n ", "date": "2019.06.08", "title": "Тръмп иска от НАСА: Не към Луната, а към Марс!"}
{"url": "https://www.dnes.bg/index/2019/06/08/16-godishen-radikaliziran-bylgarin-gotvel-teroristichen-akt-v-plovdiv.412800", "text": "16-годишен ученик е планирал да извърши терористичен акт в Пловдив. \r\nРадикализираният младеж от Пловдив е бил задържан при съвместна операция на МВР, ДАНС и прокуратурата преди два дни, предаде БНР. \r\nПредполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба.\r\n\r\nУченикът е българин, в момента с него работят психолози на МВР, които се опитват да изясняват мотивите му.\r\nИзточници от МВР обясниха, че поради неизвестни причини младежът се поддал на ислямско радикализиране в последно време. Не е ясно какво точно е възнамерявал да извърши той.\r\nРазследването по случая продължава. Ще се работи и по версиите за съучастници на младото момче.\r\n ", "date": "2019.06.08", "title": "16-годишен радикализиран българин готвел терористичен акт в Пловдив "}
{"url": "https://www.dnes.bg/rusia/2019/06/08/ruski-razsledvasht-jurnalist-zadyrjan-za-narkotici.412796", "text": "Руската полиция задържа известен разследващ журналист по подозрения в притежание и търговия на наркотици, предизвиквайки възмущението на медии и НПО, които заявяват, че това е нагласен случай и нов удар по свободата на пресата, предадоха Франс прес и Ройтерс.\n\r\nПолицията заяви, че в четвъртък е арестувала 36-годишния журналист Иван Голунов в центъра на Москва с четири грама от синтетичния наркотик мефедрон в раницата му. Тя добави, че при последващ обиск на жилището му е открила още пликчета със същия наркотик и кантарче.\n\r\nГолунов е заподозрян в наркотрафик и може да получи до 15 години затвор. Той отхвърля обвиненията и твърди, че наркотикът не е негов. \n\r\nСпоред адвоката му Дмитрий Джулай е възможно полицията да е подхвърлила наркотиците, за да има повод да арестува Голунов. Адвокатът добави, че Голунов е бил бит от полицаи.\n                    \n                    \n                \r\nСамият Голунов е заявил, че не е спал през изминалата нощ, оплаква се от депресия и каза, че е бил бит при арестуването си, отбелязва ТАСС.\n\r\nДнес журналистът ще се яви пред съдия, който ще прецени дали той да бъде пратен в предварителен арест.\n\r\nИван Голунов е известен в Русия с разследванията си на корупцията в Москва, чийто кмет Сергей Собянин е близък съюзник на президента Владимир Путин.\n\r\nСобянин вече нареди на началника на столичната полиция да поеме лично контрола на разследването. Прокуратурата също обеща \"щателно да проучи\" случая.\n\r\nПравозащитната организация Амнести интернешънъл разкритикува отправените към Голунов обвинения, като ги нарече \"съмнителни и следващи една за жалост добре позната схема\".\n\r\n\"Иван Голунов е известен критичен глас и разследванията му на правителствената корупция очевидно не са допаднали на властите\", заяви организацията.\n\r\nБезпокойството си изразиха също международната журналистическа организация \"Репортери без граници\", Делегацията на ЕС в Русия и Организацията за сигурност и сътрудничество в Европа.\n\r\nРусия е на 149-о място в класацията на \"Репортери без граници\" за медийна свобода през 2019 г. През последните години в страната са били нападнати или убити редица журналисти, а полицейските разследвания рядко водят до осъждане на действителните поръчители, отбелязва АФП, цитирана от БТА.\r\n ", "date": "2019.06.08", "title": "Руски разследващ журналист задържан за наркотици"}
{"url": "https://www.dnes.bg/televizia/2019/06/08/da-obichash-dve-jeni-navednyj-doktor-jivago.412480", "text": "Сложните интимни отношения проследява Джакомо Кампиоти в минисериала \"Доктор Живаго\". Създаден по най-известният роман на Борис Пастернак, историята ни поднася различни любовни трепети, зародили се по време на Първата световна война.\r\nКампиоти прави подробен анализ на руската интелигенция, описвайки отношенията между няколко души, принадлежащи към различни класи в обществото.Сюжетът ни вмъква в интересен любовен триъгълник. Живаго е разкъсван от  силните чувства, които изпитва едновременно към две жени – Тоня и Лара.\r\nЮри Живаго (Ханс Матисън) отрасва с братовчедка си Тоня (Александра  Мариа Лара) и нейните родители, след като баща му е убит от мъж на име  Виктор Комаровски (Сам Нийл).\n                    \n                    \n                \r\nКато млад студент Юри следва медицина, а Тоня се влюбва в него до  полуда. С времето връзката им се задълбочава и им се ражда син, но  ужасът на Първата световна война настъпва и Юри е изпратен на фронта.  Ранен по време на атака, животът на доктора зависи от грижите на сестра  Лара (Кийра Найтли), а тази неочаквана среща преобръща живота и на двама  им.\r\nКампиоти деликатно проследява човешките слабости като не допуска твърде мелодраматични нотки да влияят на наратива. Сценарият е дело на известния драматург Андрю Дейвид, познат от работата му в  \"Гордост и предразсъдъци\",\"Дневникът на Бриджит Джоунс\" и \"Отело\".\r\nСериалът \"Доктор Живаго\" печели 4 големи награди на филмовия фестивал в Ню Йорк през 2004 година. Част от актьорския състав са световноизвестните звезди Кийра Найтли (\"Гордост и предразсъдъци\", \"Карибски пирати\", \"Изкупление\"), Сам Нийл (\"Джурасик Парк\", \"Династията на Тюдорите\", \"Peaky Blinders\") и Ханс Матисън (\"Йерихон\",  \"Династията на Тюдорите\").\r\nГледайте \"Доктор Живаго\" на 8 и 9 юни  и 15 юни от 22.30 часа по телевизия .\n\r\n\n\r\n\r\n ", "date": "2019.06.08", "title": "Да обичаш две жени наведнъж: \"Доктор Живаго\" "}
{"url": "https://www.dnes.bg/obshtestvo/2019/06/08/po-misyl-na-kamiu-pishat-ese-kandidat-studentite-v-su.412803", "text": "В 9.00 часа в зала 224 в Ректората на Софийския университет \"Св. Климент Охридски\" започна изпитът по български език и литература от втората изпитна сесия. Кандидат-студентите, подали заявление за явяване, са 1423, съобщи пресцентърът на висшето училище.\n\r\nКандидат-студенти са изтеглили вариант 1 на теста и темата на есето - \"Човекът е единственото създание, което отказва да бъде, каквото е\" от Албер Камю. Изтеглена е контролната тема \"Нищо, което си струва да бъде научено, не може да бъде преподадено\" от Оскар Уайлд.\n\r\nС успешно издържан изпит по български език и литература кандидат-студентите могат да изберат специалностите - \"Философия\", \"Философия\" /на английски език/, \"Психология\", \"Социология\", \"Публична администрация\", \"Културология\", \"Библиотечно-информационни науки\", \"Публични информационни системи\", \"Комуникационен мениджмънт\", \"Педагогика\", \"Социални дейности\", \"Неформално образование\", \"Славянска филология\", \"Българска филология\", \"Балканистика\", \"Румънска филология\", \"Арменистика и кавказология\", \"Предучилищна и начална училищна педагогика\", \"Социална педагогика\", \"Специална педагогика\", \"Логопедия\", \"Физическо възпитание и спорт\".\n                    \n                    \n                \r\nС изпит по български език и литература и с изпит по история на България бъдещите студенти могат да кандидатстват и в специалността \"Право\".\n\r\nС изпит по български език и литература и с изпит по английски, френски, немски или испански език може да се кандидатства за специалността \"Европеистика\", а с изпит по български език и литература и с изпит по английски, френски, немски, испански, италиански или руски език - в специалността \"Регионално развитие и политика\".\n\r\n ", "date": "2019.06.08", "title": "По мисъл на Камю пишат есе кандидат-студентите в СУ"}
{"url": "https://www.dnes.bg/football/2019/06/08/eden-azar-veche-e-igrach-na-real-madrid.412798", "text": "Нападателят Еден Азар премина от Челси в Реал Мадрид, потвърдиха от испанския клуб. Белгийският национал подписа договор с \"белите\" за пет сезона.\r\nИспанските медии пишат, че Реал Мадрид ще плати 100 милиона евро на \"сините\" за правата на Азар, който щеше да стане свободен агент през юни 2020 година.\r\n28-годишният Еден Азар спечели Лига Европа с Челси в края на май след победа с 4:1 над Арсенал на финала в Баку.\r\n ", "date": "2019.06.08", "title": "Еден Азар вече е играч на Реал Мадрид"}
{"url": "https://www.dnes.bg/politika/2019/06/08/maia-manolova-ne-se-vijda-kato-partien-funkcioner.412802", "text": "Аз съм адвокат на гражданите, няма как да се видя в образа на партиен функционер, заяви омбудсманът Мая Манолова пред bTV. Според нея публичните позиции съществуват, за да решават проблемите на хората.\n\r\nПо повод общественото обсъждане на новите цени на тока и парното Мая Манолова посочи, че е било бутафорно.\n\r\nКомисията за енергийно и водно регулиране (КЕВР) проведе в петък обществено обсъждане с граждани и сдружения за новите цени на тока, които влизат в сила от 1 юли. Очаква се средно увеличение с 4,5% на парното и топлата вода за цялата страна, а при тока увеличението ще е средно с около 3,5%.\n\r\n\"Решенията предварително са взети. Отсъстваха представители на министерството на енергетиката, депутати, представители на Столичната община, синдикати и работодатели\", обясни Манолова.\r\n                    \n                    \n                \n\r\nПо думите й цените на природния газ на международните пазари са се сринали до дъното, но в същото време цената на парното в България е стигнала своя таван.\n\r\n\"За съжаление гражданите нямат право да обжалват в съда актовете на КЕВР. Единственият субект, който може да обжалва тези решения, са енергийните дружества, но те нямат интерес от това\", отбеляза Манолова.\n\r\nСпоред омбудсмана сериозни са проблемите при бързите кредити. По думите й една от причините хората да теглят кредити е, че не могат да си платят битовите сметки.\n\r\n\"Тези фирми заобикалят закона, не спазват правилата и измислят всевъзможни уловки\", коментира Манолова.  \n\r\n ", "date": "2019.06.08", "title": "Мая Манолова не се вижда като партиен функционер"}
{"url": "https://www.dnes.bg/index/2019/06/08/receptata-dnes-vkusni-proteinovi-barcheta.412749", "text": "Доста хора смятат, че един сандвич с пълнозърнест хляб не вреди на фигурата, но това всъщност не е вярно. За да замените тестото и сладкото, на помощ идват протеиновите барчета.\r\n \r\nБогати на протеин и други полезни съставки, които ще ви помогнат с отслабването и ще залъжат глада. Но пък тук идва и минусът при тези храни, защото не всичко в магазина е здравословно. В доста от тях се съдържа захар, затова е по-добре да си ги направите сами.\r\n \r\nЕто четири начина, по които може да си направите вкъщи протеиново барче.\r\n \r\n\r\n \r\nСъставки: Чаша и половина бадеми, половин чаша сушени боровинки, 1 чаша оризова каша, 1 чаша кокосови стърготини, 2 супени лъжици чиа или ленени семена, 1 чаша ориз сироп, половин чаша мед и 2 супени лъжици ванилия.\r\n \r\nНачин на приготвяне: Счукайте бадемите, сушените боровинки, оризовата каша, кокосовите стърготини и чиата в подходящ съд. Прибавете оризовия сироп, меда и ванилията. Изсипете сместа в тава за печене и я оставете в хладилника за известно време, за да стегне. След като е готово, можете да си го нарежете на парчета и да го хапнете.\r\n \r\n\r\n \r\nСъставки: 1 чаша ванилов протеинов прах, 1 чаша овес, 3 супени лъжици канелен прах, половин чаша бадемово масло, половин чаша мед и 2 супени лъжици кокосово масло.\r\n \r\nНачин на приготвяне: Смесете всички съставки в кухненския робот. След това добавете бадемовото масло, меда и кокосовото масло. Уверете се, че сместа не е лепкава и може да се стегне добре. Изсипете готовото тесто в съд, покрит с хартия за печене и поръсете с малко сол. Оставете да престои в хладилника за два часа и след това е готово за ядене.\r\n \r\n", "date": "2019.06.08", "title": "Рецептата Dnes: Вкусни протеинови барчета"}
{"url": "https://www.dnes.bg/index/2019/06/08/obslujvane-ne-prosto-dostavka-vkyshti-podrejdat-i-v-hladilnika.412801", "text": "Компанията Уолмарт, която се опитва да се превърне в достойна конкуренция на Амазон в доставките по домовете, обяви, че нейните служители не само ще доставят покупките до домовете на клиентите, но и ще ги подреждат в хладилника, предаде Франс прес.\n\r\nНовата услуга, предлагана от Уолмарт, ще се нарича \"У дома\". Началото й ще бъде поставено тази година в няколко американски градове. \n\r\nТака Уолмарт ще се конкурира с услугата на Амазон, наречена \"Ключът на Амазон\". При тази услуга благодарение на код, който всеки пък се променя, служител на Амазон може да влезе в къщата на клиента в негово отсъствие и да остави пакетите, които носи, вместо да чака пред вратата.\n                \n                \r\nСега клиентите на Уолмарт, които ще искат да се възползват от подобна услуга, ще трябва да инсталират електронна система за отваряне на вратата, за да могат доставчиците да влязат и да доставят носеното до кухнята, хладилника, до гаража или до което и да е място в къщата. \n\r\nСлужителите, които ще изпълняват тази услуга, ще бъдат оборудвани с камери, които ще заснемат действията им. Кадрите ще могат да се гледат от клиентите на живо или по-късно.\r\n \r\n/БТА/\n\r\n ", "date": "2019.06.08", "title": "Обслужване: Не просто доставка вкъщи, подреждат и в хладилника"}
{"url": "https://www.dnes.bg/obshtestvo/2019/06/08/padne-li-dds-za-knigite-moje-da-se-kupuvat-s-20-poveche.412797", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа едно от последните заседания на Министерския съвет отново бе повдигната темата за данъка добавена стойност върху книгите, което съвсем естествено предизвика нови дискусии в общественото пространство. Какво би се случило, ако ДДС отпадне от плещите на търговците и потребителите у нас? На този въпрос отговаря изпълнителният директор на издателство „Сиела Норма“ Веселин Тодоров в предаването „В развитие“ по  с водещ Живка Попатанасова.\n\r\n„Ако ДДС върху книгите падне, тогава крайната цена със сигурност ще го последва, а от там и потреблението ще се повиши. Швеция не е по-бедна страна от България, дори напротив, но свалянето на ДДС към книгите в страната доведе до 20% увеличение на продажбите“, казва Веселин Тодоров.\n                    \n                    \n                \r\nСредната цена на една книга у нас е 13 лв., твърди Тодоров. Най-голяма част от разходите по нея отиват за печат, следвани от разходите за авторски хонорари, които се движат около 10%, а други 5% отиват за превод на чуждестранни издания.\n\r\n „Една от основните причини, че ДДС върху книгите не отпада, е липсата на политическа воля. Това, което всички министри на финансите са ни казвали досега, е, че технологично е много трудно за тях, за да могат да управляват различни ставки. За туризма е направен известен компромис, но тях ги притеснява, че търговците ще започнат да прикриват част от продажбите си под формата на книги“, обяснява Тодоров.\n\r\nДания е страната с най-висока ставка в света – 25%, следваната от България с 20%, но разликата е, че датското ДДС се връща в сектора под формата на субсидия за авторите, отбелязва Тодоров.\n\r\n„Отчитаме около 5% ръст в продажбата на книги за 2018 г. спрямо 2017 г. Позитивната тенденция е, че младите хора започват да четат все повече. Лошата новина е, че възрастните практически отсъстват от нашия пазар“, обяснява Тодоров.\n\r\nНай-приемливият процент на ДДС върху книгите според Веселин Тодоров би бил около нулата, но браншът е склонен да обсъди и други варианти.\n\r\n\r\n ", "date": "2019.06.08", "title": "Падне ли ДДС за книгите, може да се купуват с 20% повече"}
{"url": "https://www.dnes.bg/eu/2019/06/08/kandidat-za-posta-na-mei-prizna-vzimah-kokain-beshe-greshka.412804", "text": "Британският министър на околната среда Майкъл Гоув, който е един от претендентите за лидерския пост на британските консерватори след оставката на Тереза Мей вчера, призна, че е взимал кокаин и изрази дълбокото си съжаление за това, предаде Ройтерс.\n\r\nВ. \"Дейли мейл\" цитира Гоув да казва, че това се е случило на няколко пъти на социални събирания, когато той бил млад журналист. \r\n\n\r\n\"Това беше грешка. Когато погледна назад, аз бих искал да не съм правил това. Това беше преди 20 години и да, това беше грешка. Но не вярвам, че миналите грешки те дисквалифицират\", заяви Гоув. \n                    \n                    \n                \r\nТой изрази надежда, че това признание няма да му попречи да бъде назначен за следващ премиер. \n\r\nГоув допълни, че депутатите са тези, които ще вземат решение, но каза: \"Мисля, че всички политици са имали живот, преди да станат политици\".\n\r\nКандидатите за поста на Тереза Мей трябва обявят официално дали ще участват в надпреварата в понеделник, пише БТА.\r\n ", "date": "2019.06.08", "title": "Кандидат за поста на Мей призна: Взимах кокаин, беше грешка"}
{"url": "https://www.dnes.bg/science/2019/06/08/zemnata-mantiia-e-magnitna-ustanoviha-ucheni.412805", "text": "Германски учени установиха с лабораторни тестове, че земната мантия е магнитна, съобщи ЮПИ.\n\r\nДосега се смяташе, че земният магнетизъм се захранва от материали в кората и ядрото. Учени от университета в Мюнстер обаче установиха, че хематитът, който изобилства в земната мантия, запазва магнитните си свойства при високи температури.\n\r\nОткритието ще позволи да бъдат обяснени някои от електромагнитните аномалии на планетата ни.\n\r\nЗемният магнетизъм се дължи предимно на потока течни железни сплави в ядрото на планетата. Скалите в кората също излъчват магнитни сигнали. Досега обаче специалистите мислеха, че минералите губят магнитните си свойства в мантията заради високата температура и налягане.\n                    \n                    \n                \r\nВ серия от лабораторни тестове, при които железни окиси бяха подложени на температура и налягане, сравними с условията в мантията, германските учени установиха, че хематитът запазва магнитните си свойства до температура 925 градуса Целзий.\n\r\n\"Тези резултати могат да обяснят други изводи, свързани с цялостното магнитно поле на Земята\" - каза проф. Кармен Санчес-Вале от екипа.\n\r\nЗемните магнитни полюси се разменят на всеки няколкостотин хиляди години. Специалистите мислеха, че те мигрират през Тихия океан. Тази хипотеза се основава на анализ на древни скали и електромагнитни аномалии, измерени на океанското дъно. Новото изследване показва, че тези аномалии могат да бъда обяснени с движението на скали, съдържащи хематит, в земната мантия под западния Тихи океан.\n\r\nВ началото на годината специалисти трябваше да актуализират по-рано Световния магнитен модел - карта на земните магнитни полета, след като Северният магнитен полюс започна да се движи. \r\n \r\n/БТА/\n\r\n ", "date": "2019.06.08", "title": "Земната мантия е магнитна, установиха учени"}
{"url": "https://www.dnes.bg/index/2019/06/08/frida-kalo-kato-kukla-koi-jeni-sa-nai-vdyhnoviavashti-za-barbie.412768", "text": "Интересна колекция от кукли предлага компанията за производство на играчки „Barbie“. Те са 17 на брой, точни копия на известни жени, които с работата си са оставили отпечатък в обществото.\r\nДо дизайна на куклите, чиято серия носи името „Inspiring Womеn“ (Вдъхновяващи жени), се стига след проучване на фирмата производител за това какви кукли купуват майките на своите дъщери.\r\nБлизо 86% от анкетираните посочват, че са скептично настроени към най-известните им марки, защото те приличат на модели, твърде гримирани са и създават една по-различна представа у момиченцата.\r\nСлед като от „Barbie“ обработват данните, решават да направят новата серия, като куклите да приличат на жените от реалния живот. Така всяка носи определено послание.\r\n                \n                Една от куклите е по-закръглена, за да покаже на децата, че жените с по-големи размери също имат своя чар. Други пък насочват децата за интересните професии като журналист, художник, сценарист.\r\nКупувайки от известните кукли, родителите могат да разкажат на момиченцата си с какво те са променили света. В кутията на всяка от тях има подробна информация за прототипа на куклата.\r\n\r\n\r\nМексиканската художничка се превръща в емблема на така нареченото „наивистично изкуство“. Тя остава в историята с непокорния си дух, по-нестандартна визия и своето изкуство. Въпреки че била омъжена за стенописеца Диего Ривера, тя имала извънбрачни връзки както с мъже, така и с жени.\r\n\r\nВъпреки че е по-пълничка, тя не се притеснява да носи по-тесни дрехи. Става модел и през годините показва, че модели могат да бъдат не само слабите и красиви жени.\r\n„Barbie“ прави определен брой копия кукли на Греъм по случай Деня на жената, които се разграбват от магазините само за няколко часа.\r\n\r\n ", "date": "2019.06.08", "title": "Фрида Кало като кукла. Кои жени са най-вдъхновяващи за Barbie?"}
{"url": "https://www.dnes.bg/notifikacii/2019/06/08/ot-5-do-12-mln-tona-plastmasa-otivat-v-svetovniia-okean-godishno.412806", "text": "От 5 до 12 милиона тона пластмасови отпадъци попадат годишно в световния океан. Върху състоянието на екосистемата влияние оказва и глобалната промяна на климата, както и повишаването на концентрацията на въглеродния диоксид в атмосферата. Това съобщи днес, когато се  отбелязва Световният ден на океаните, Световният фонд за дивата природа.\n\r\nОценките са различни - от 5 до 12 милиона тона пластмасови отпадъци, а усреднената цифра е 9,5 милиона, се посочва в комюнике на Световния фонд за дивата природа.\n\r\nМикропластиката, която е една трета от целия боклук в океана, се трупа на острови от отпадъци. Тя прониква в телата на живите същества чрез храната. През последните 50 години в атмосферата силно се е увеличила концентрацията на въглеродния диоксид. Причините за това са глобалното изменение на климата, изгарянето на изкопаеми горива и изсичането на горите на планетата. От повишаването на концентрацията на веществото във въздуха страдат обитателите на океана, които са част от основната хранителна верига, посочват експертите на фонда, цитирани от ТАСС.\n                \n                \r\nДеветдесет процента от големите хищни риби вече никога няма да могат да възстановят досегашната си популация. Става дума за рибата тон, треска, палтус и рибата меч. Близо половината от кораловите рифове са необратимо разрушени заради глобалната промяна на климата, сочат заключенията на Световния фонд за дивата природа.\n\r\nСпоред негови данни в океана живеят представители на фауната, които са много чувствителни към всякакви изменения на състоянието на океана, сред които са коремоногите, известни още като морски дяволи.\n\r\nТяхната раковина е изградена изцяло от арагонит (една от формите на калциевия карбонат). Това вещество лесно се разтваря във водата при повишаване на равнището на киселините над определени стойности. Учените наричат този процес окисляване на водата. Именно това застрашава днес редица видове мекотели и повечето видове корали. През последните десетилетия планетата ни е загубила половината от всички коралови рифове, посочват експертите на фонда. \r\n \r\n/БТА/\r\n ", "date": "2019.06.08", "title": "От 5 до 12 млн. тона пластмаса отиват в световния океан годишно"}
{"url": "https://www.dnes.bg/politika/2019/06/08/djambazki-subsidiiata-na-partiite-triabva-i-shte-byde-namalena.412807", "text": "При всички случаи субсидията на партиите трябва да бъде намалена и ще бъде намалена, каза заместник-председателят на ВМРО и евродепутат Ангел Джамбазки пред Нова тв.\n\r\nДали субсидията ще е 1 лев на получен глас, дали ще е някакво различно число, но трябва да е намалена, каза Джамбазки. Според него това е общественото очакване и е задължително да се случи.  „Нашите представители правят различни предложения. Има вариант да има таван на субсидиите”, каза зам.-председателят на ВМРО. \r\n\n                    \n                    \n                \r\n „Трябва да има таван на субсидиите. Те трябва да се харчат за политическа дейност. Не трябва партиите да ги държат на влог. Трябва да има и отчетност”, добави още той.\n\r\nДжамбазки беше категоричен, че предизборната кампания на ВМРО е била в рамките на закона.\n\n\r\nЕвродепутатът е на мнение, че причината за тежките скандали в т.нар „малка коалиция” са резултатите от евровота. „Мога да си го обясня само с резултата от изборите. Той очевидно е нещото, което провокира тези тежки думи”, коментира още заместник-председателят на ВМРО. По думите му технически Волен Сидеров е коалиционен партньор, а дали ще остане такъв зависи от неговите действия.\n\r\nДжамбазки не изключи да има раздяла с коалиционен партньор. Според него обаче това би било безотговорно. „Би било безотговорно да развалим коалицията заради лични отношения”, каза Джамбазки.\n\r\n ", "date": "2019.06.08", "title": "Джамбазки: Субсидията на партиите трябва и ще бъде намалена"}
