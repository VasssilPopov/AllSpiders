{"url": "https://www.dnes.bg/stranata/2018/03/14/svlachishteto-krai-smolian-vse-oshte-syzdava-problemi.370722", "text": "\r\n                        \r\n                        \r\n                        \r\n                    Свлачището край Смолян все още е активно - това е заключението на експертите. Днес екип от геодезисти огледа разлома.\r\nОказа се, че разчистването на пътя, който откъсна 11 села от големите градове, остава невъзможно. Задълбочения анализ показва, че свлачищният процес не е затихнал. Опасността от срутването на маси остава, особено с оглед на очакваните дъждове.\n", "date": "2018.03.14", "title": "Свлачището край Смолян все още създава проблеми"}
{"url": "https://www.dnes.bg/index/2018/03/14/ot-baseinite-prez-la-mansha-do-antarktida.370701", "text": "\r\n                        \r\n                        \r\n                        \r\n                    Световният рекордьор и четирикратен участник в Олимпийски игри Петър Стойчев влиза в Международната зала на плувната слава. Така спортистът написа история и се превърна в първия българин с подобно признание.\r\nСтойчев е избран за най-добър плувец в света в най-мащабното гласуване на сайта на Световната асоциация по плуване в открити води за 2009 г. \r\nПрез 2007 г. поставя световен рекорд по най-бързо преплуване на Ла Манша – за пръв път в историята под 7 часа. Сега целта му е Антарктида.\r\n\"Това е една сбъдната мечта да посетя континента и да направим едно състезание\", сподели Стойчев в студиото на \"\".\r\nКакви са страховете на спортиста и как се бори с тях вижте във видеото на .", "date": "2018.03.14", "title": "От басейните, през Ла Манша до Антарктида"}
{"url": "https://www.dnes.bg/politika/2018/03/14/200-deca-poluchiha-pari-za-lechenie-ot-bylgarskata-koleda.370706", "text": "Лечението на първите 200 деца на \"Българската Коледа“ 2017/2018 г. беше  подпомогнато със средства, набрани от петнадесетото издание на благотворителната кампания, която се провежда под патронажа на българския държавен глава.\r\n \r\n36 деца ще проведат 10-месечна медикаментозна терапия (до края на 2018 година) с лекарствата Genotropin, Omnitrope, Sandimmun neural, CellCept, съобщиха от прессекретариата на държавния глава.\r\nДецата са с диагнози: Синдром на Силвър Ръсел, Нанизъм, Метафизарна дисплазия, Синдром на вродените аномалии свързани с нисък ръст, Остеохондроплазия, Синдром на Ди Джорж, Хипофосфатазия, Ахондроплазия, Хипофункция и други разстройства на хипофизата, Синдром на Корнелия де Ланге, Синдром на потоки Шефер, Нефротичен синдром, Остеогенезис имперфекта. \r\nМедикаментозната терапия с дарените лекарства за посочените диагнози не се заплаща от Републиканския бюджет, Националната здравноосигурителна каса и  Център \"Фонд за лечение на деца”.\r\n \r\n164 деца с диагнози Детска церебрална парализа, Епилепсия и хидроцефалия, Спина бифида, Спинална мускулна атрофия, Мускулна дистрофия тип Дюшен, Родова травма, Разстройство в развитието на двигателните функции и вродени аномалии, включително вродена глухота, са подпомогнати за осъществяване на специализирана рехабилитация в допълнение към тази, заплащана от Националната здравноосигурителна каса.\r\n \r\nНе са удовлетворени 50 от заявленията за подпомагане поради неясни искания и липса на актуални медицински документи, удостоверяващи здравословното състояние на съответното дете.\r\n \r\nОрганизаторите на благотворителната инициатива напомнят, че набраната сума се изразходва само за лечение на деца, осигуряване на медицински изделия и помощни средства, които не се финансират от републиканския бюджет, НЗОК или Ц”ФЛД”, както и за допълнителни рехабилитационни процедури и безвъзмездно предоставяне на медицинска апаратура, предназначена за деца.\r\n \r\nНе се предоставят средства в брой, а дарената сума се превежда по дарителска банкова сметка на нуждаещото се дете за неговото лечение. \r\n \r\nЗаявления за подпомагане на нуждаещи се от лечение и рехабилитация деца се приемат през цялата година (https://www.bgkoleda.bg/red-na-kandidatstvane)\r\n \r\nДарителската банкова сметка на Кампанията, както и номерата за изпращане на кратки съобщения и гласови обаждания са активни целогодишно.", "date": "2018.03.14", "title": "200 деца получиха пари за лечение от \"Българската Коледа\""}
{"url": "https://www.dnes.bg/obshtestvo/2018/03/14/5-g-v-leiarnata-pametnik-za-spasiavaneto-na-evreite-ni.370700", "text": "Правителството предоставя 36 000 лева за паметник на българския принос за спасяването на българските евреи. \r\nОтпускането на средствата се налага, тъй като паметникът трябва да бъде преработен и отлят отново.\r\nМонументът – символ на спасяването на евреите от Холокоста, е бил първоначално изработен по договор, сключен между Държавния културен институт и \"Aрт студио – Момчил Цветков\" ЕООД, което е отразено в приемо-предавателен протокол от декември 2013 г.В продължение на 5 години транспортирането и монтирането му в Израел не е осъществено и той е престоявал без отговорно пазене в леярната, в която е бил изработен, съобщават от правителствената пресслужба. Така сега е в състояние, в което не може да бъде използван.По случая е изпратен сигнал до прокуратурата и са предприети действия за търсене на наказателна и дисциплинарна отговорност от директора на Държавния културен институт.\r\nОсвен това Комисията по паметниците на община Тел Авив е предложила да бъде направена известна промяна в дизайна на паметника, което налага повторното му изливане от метална сплав.", "date": "2018.03.14", "title": "5 г. в леярната – паметник за спасяването на евреите ни!?"}
{"url": "https://www.dnes.bg/zvezdi/2018/03/14/sydiat-maili-sairys-za-300-miliona.370689", "text": "Ямайският певец Майкъл Мей е повдигнал обвинение срещу колежката си Майли Сайръс за плагиатство, предаде Ройтерс. Той иска да получи компенсация в размер от 300 милиона щатски долара.\r\nОбвинението на Мей, който изпълнява музика в стила денсхол под псевдонима Флоуъргон, е подадено в нюйоркски съд, предава БТА.Той твърди, че в хита \"We Can't Stop\" американската поп певица незаконно е използвала някои части от текста и музикалната структура на неговата песен \"We Run Things\", записана през 1988 г. \r\nСпоред Мей парчето на Майли Сайръс се състои наполовина от негови идеи и успехът на хита, който през август 2013 г. се изкачи до второ място в класацията на \"Билборд\" в САЩ, се дължи на него. \"We Can't Stop\" е от четвъртият албум \"Bangerz\" Майли Сайръс от 2013 г.\r\nОсвен финансовата компенсация, ямаецът иска да бъдат забранени в бъдеще разпространението, продажбата и изпълнението на \"We Can't Stop\".Обвиняеми по делото са Майли Сайръс и нейният звукозаписен лейбъл \"Ар Си Ей рекърдс\", собственост на корпорацията \"Сони\", които не са коментирали случая.", "date": "2018.03.14", "title": "Съдят Майли Сайръс за... $300 милиона"}
{"url": "https://www.dnes.bg/temida/2018/03/14/uslovna-prisyda-za-shef-v-dans-razglasil-informaciia.370687", "text": "Три години затвор условно получи бившият началник на отдел в Специализираната дирекция \"Финансова сигурност” на ДАНС Марин Маринов, съобщиха от прокуратурата.Обвинението е за това, че разгласил информация от 11 класифицирани документа.От престъплението са настъпили особено тежки последици за сигурността на държавата.От Софийския градски съд смятат, че от действията на Маринов няма особено тежки последици за държавната сигурност, поради което оправдаха бившия началник от ДАНС по едно от обвиненията.От прокуратурата обаче протестират решението пред Апелативен съд.Те настояват, че престъплението е довело до тежки последици за държавата, тъй като информацията разкрива данни за действия против икономическата и финансовата сигурност.Информацията, която служителят на ДАНС разпространил, разкривала използваните от службата оперативни методи.Освен това в документите присъствали и имената на доброволните сътрудници на службите, което можело да доведе до застрашаване на живота им.", "date": "2018.03.14", "title": "Условна присъда за шеф в ДАНС, разгласил информация"}
{"url": "https://www.dnes.bg/obshtestvo/2018/03/14/germanska-tv-i-v-bylgariia-se-izkarvat-pari-ot-selsko-stopanstvo.370608", "text": "Ще изкупят ли чужденците селскостопанските земи на България? Репортаж по темата излъчи германската телевизия 3Sat. „Земята трябва да си остане при нас, а не чужденците да печелят от нея\", уверява разпалено един пенсионер.\r\nМнозина в България смятат кооперативния модел за отживелица, но други го харесват и печелят от него. В 30-минутното икономическо предаване един от репортажите беше посветен на селското стопанство в България. Роберт Ян и неговият екип посетили добричкото село Соколово, откъдето с много симпатия разказват за днешната селскостопанска действителност в България, информира .\r\n\r\nБългария живее от селското стопанство. Почти половината от територията на страната се състои от обработваема земя и пасища. И почти всяко четвърто работно място зависи от селското стопанство. След политическите промени изчезнаха големите социалистически аграрни комплекси. Но на новите дребни земеделци никак не им беше лесно. Ето защо мнозина започнаха отново да обръщат поглед към колективната обработка на земята.\r\nДнес вече има близо 900 кооператива. Един от тях се казва „Сокол\". В него влизат 2800 хектара селскостопански земи, които принадлежат на около 500 души, работните места са 23. Всичко изглежда чудесно.\r\nДаниел Чобанов, член на кооператива, казва пред германските журналисти: „В началото машините ни бяха стари и беше много по-трудно, защото непрекъснато трябваше да ги ремонтираме. Сега вече е по-лесно, защото машините са нови.\"\r\nКато механик и тракторист Даниел изкарва по 1000 евро месечно – отлична заплата, доста над средната за страната. А и работното му място е сигурно. Добър е бизнесът и на собствениците, които дават земята си под аренда. Пшеницата, ечемикът и царевицата носят добри печалби. Почти никъде другаде в България арендата не носи толкова високи приходи.\r\n„Аз не бих продал земята си, защото съм много привързан към нея. Още прадядо ми я е обработвал. Но други са принудени да продават. Какво да правиш, като ти трябват пари?\" – добавя Даниел Чобанов.\r\nВ Соколово имат по-малко икономически проблеми, отколкото другаде в България. Но дори в това образцово село се продават много имоти – както селскостопански земи, така и къщи. Къща чужденците могат да си купят веднага, но ако искат да придобият селскостопанска земя, трябва да живеят поне 5 години в страната. \r\nВъв Варна работи една от фирмите, които вече години наред посредничат на чужденците при закупуването на земя. Навремето – чрез дялово участие във фирми, а днес вече чрез директна продажба. Повечето чуждестранни клиенти на „Фармланд\" се интересуват от площи между 30 и 50 хектара. А това е трудна работа, защото земята в България беше върната на собствениците в реални граници и така възникна една шарена черга от малки парцели.\r\nАвторите на филма са интервюирали и Добрил Генчев, брокер във „Фармланд\". Той обяснява: „Влизаме в контакт с дребните собственици и се опитваме да купуваме земите в пакет. Така имаме възможност да предложим на чуждестранните клиенти по-големи парцели.\"\r\n\r\nМного от тези клиенти имат собствени селскостопански предприятия в чужбина и искат да разширят дейността си и в България. Инвеститорите в аграрния сектор в България имат гарантирани печалби от пет процента годишно – и то за доста години напред. Включително и благодарение на селскостопанските помощи, които идват от ЕС. Цената на земята в България само за пет години се увеличи повече от двойно. Но въпреки това българските обработваеми земи все още са евтини в сравнение със средното за ЕС.\r\nМного българи се опасяват от разпродаване на земите. Посредниците не разбират това безпокойство:\r\n„Не мисля, че това трябва да бъде проблем. Чужденците купуват земя тук, но и българите могат да купуват земя в чужбина. България е член на ЕС, не можем да мислим както през 19 век\", смята Добрил Генчев.\r\n\r\nЗемеделците от „Сокол\" вярват обаче, че е най-добре сами да обработват земята си. Нищо, че някои смятат кооперативния модел за отживелица. Бащата на Даниел навремето също работел в ТКЗС-то. След политическите промени реституирал своята земя и не я продал, въпреки финансовите си затруднения. Днес арендата, която получава от кооператива, допълва пенсията му. Дали продажбите на земя го притесняват?\r\n„Притесняват ме, как няма да ме притесняват. Защо да продаваме на чужденци? Земята трябва да си остане наша. Не бива да я взимат чужденците, защото те ще я използват, а за нас нищо няма да остане. Чужденците ще печелят, а ние – не. Земята трябва да бъде при нас\", категоричен е Чобанов-страши.\r\nХората от кооператива „Сокол\" искат дългосрочно и заедно да печелят от своите земи, а не просто да изкарат бързи пари, продавайки нивите си, констатират в края на репортажа авторите му.\r\n ", "date": "2018.03.14", "title": "Германска тв: И в България се изкарват пари от селско стопанство!"}
{"url": "https://www.dnes.bg/technology/2018/03/14/google-protiaga-ryka-kym-digitalnite-medii.370653", "text": "Потребителите на Google,  „„Освен това звеното на Alphabet ще споделя данни от търсенията, които ще показват кой е по-вероятно да купи абонамент“, добави Кирилова.", "date": "2018.03.14", "title": "Google протяга ръка към дигиталните медии"}
{"url": "https://www.dnes.bg/zvezdi/2018/03/14/bivshiiat-na-djenifyr-anistyn-si-hvana-25-godishna.370710", "text": "Джъстин Теру изглежда вече е готов да продължи напред. След като обяви раздялата си с Дженифър Анистън след 5-годишен романс миналия месец, актьорът вече не крие интереса си към 25-годишната Петра Колинс, млад артист, с която изглежда излиза през последните месеци на \"интимни вечери\", пише сп. Star.\"Джъстин и Петра се срещат от известно време. Той настоява, че са само приятели, но изглежда обсебен от нея и Джен не се връзва на обясненията му\", разкри източник пред медията.46-годишният актьор и младата Колинс са се запознали в Ню Йорк покрай артистични събития. Миналия месец, малко преди да анонсира предстоящия си развод с Анистън, Теру качи в Инстаграм снимка, на която тагна Петра. На кадъра двамата позират с тениски на дизайнера Адам Селман. След като тръгна мълвата, че двамата може и да имат романтична връзка, Селена Гомес спря да следва приятелката си Петра в Инстаграм. Двете са близки от години, но по всяка вероятност действието ѝ е продиктувано от солидарност към приятелката ѝ Дженифър Анистън. Междувременно стана ясно, че Теру и актрисата от „Приятели“ най-накрая са се разбрали за попечителството над четирите им кучета. Три от тях отиват при Анистън, докато Джъстин ще гледа питбула в Ню Йорк. Още новини за звезди четете на ", "date": "2018.03.14", "title": "Бившият на Дженифър Анистън си хвана 25-годишна"}
{"url": "https://www.dnes.bg/notifikacii/2018/03/14/moskva-otgovaria-na-mei-bezprecedentna-provokaciia.370720", "text": "Русия оценява заявленията на британския премиер Тереза Мей по случая около отравянето на бившия полковник от ГРУ Сергей Скрипал като безпрецедентно груба провокация, която подрива основите на междудържавния диалог. Това се казва в разпространено в сряда заявление на Министерството на външните работи на Русия, предава ТАСС.\r\n\"Оценяваме заявлението на министър-председателя на Великобритания Тереза Мей в парламента на 14 март относно мерките за \"наказване\" на Русия под фалшивия предлог за участие в отравянето на Сергей Скрипал и неговата дъщеря като безпрецедентно груба провокация, която подрива основите на нормалния междудържавен диалог между нашите страни\", подчертаха от руското външно ведомство, пише \"Фокус\".\n\r\nОт там добавиха още, че смята за неприемливи враждебните мерки на Лондон, включително изгонването на 23 руски дипломати.\r\n\"Смятаме за категорично неприемлив и недостоен факта, че правителството на Великобритания в своите неблаговидни политически цели отиде към по-нататъшно сериозно изостряне на отношенията, обявявайки редица враждебни мерки, включително изгонване от страната на 23 руски дипломати\", подчертаха от руското министерство.\r\nВ заявлението се отбелязва, че правителството на Великобритания е направило избор да се конфронтира с Русия, отказвайки се от разследване и задействане на установените международни формати по делото на бившия полковник от ГРУ Сергей Скрипал.\r\n\"Вместо да завърши собственото си разследване и да задейства установените международни формати и инструменти, включително в рамките на Организацията за забрана на химическото оръжие, за което ние бяхме готови, британското правителство направи избор да се конфронтира с Русия\", се казва в заявлението.", "date": "2018.03.14", "title": "Москва отговаря на Мей: Безпрецедентна провокация!"}
{"url": "https://www.dnes.bg/cars/2018/03/14/volkswagen-pogrebva-ideiata-za-new-beetle.370679", "text": "През 1997 г. Volkswagen реши да стресне автомобилния свят, като обяви, че завръща легендарния модел Beetle, чиято оригинална версия се произвежда още преди Втората световна война.В началото на 2018 г. обаче германците са на мнение, че този моделът е напълно изчерпан и трябва да отиде в историята.Изданието Autoevolution цитира ръководителя на отдела за изследвания и разработки на концерна – Франк Уелш, според когото във Volkswagen са решили да поставят точка в историята на един от най-популярните автомобили за всички времена.\r\n\"Две или три генерации са напълно достатъчни. Няма как пет пъти да създаваш един модел и да всеки път пак да го наричаш \"нов Beetle\", аргументира се топ-инженерът на германския производител.\r\nЛюбопитното е, че преди само 2 години компанията обяви, че няма намерение да се разделя с модела. Тогава шефът на Volkswagen Хербет Дийс заяви, че при смяната на поколенията New Beetle ще може да се произвежда на платформата със задно предаване MEB, която е направена за електромобили.\r\n\"Това няма да донесе нищо положително и не виждаме смисъл в електрически Beetle със задно предаване, още повече че подготвяме пускането на пазара на автентичен електрически миниван I.D. Buzz.\", обясни Уелш.\r\nКраят на New Beetle се дължи най-вече от слабите му продажби. През януари техният брой в САЩ е 1112 единици, още 1193 са продадени в Европа.За цялата 2017 г. марката е продала малко над 15 000 бройки в Щатите. За сравнение, новият компактен кросоувър в VW T-Roc само през януари в Европа записа близо 8000 продажби.", "date": "2018.03.14", "title": "Volkswagen \"погребва\" идеята за New Beetle"}
{"url": "https://www.dnes.bg/usa/2018/03/14/zavryshtane-kym-greshkite-ot-minaloto-s-mitata-na-trymp.370654", "text": "Интересно и не толкова експлоатирано в медийното пространство е връщането към някои исторически примери, които могат да покажат нагледно при различни президенти на САЩ при въвеждането на подобни мерки – повишаване на мита или въвеждане на нови такива – до какви води чисто икономически и политически. Това каза пазарният анализатор Владимир Сиркаров в ефира на Той обясни, че най-сериозният пример в тази насока е законодателството Холи-Смут, което е било въведено през 1930 от президента Хувър.Според Сиркаров именно в този контекст Тръмп трябва много да внимава, защото при въвеждане на подобна протекционистична политика, има почти неминуема реакция от ответните страни.Вижте повече на ", "date": "2018.03.14", "title": "Завръщане към грешките от миналото с митата на Тръмп"}
{"url": "https://www.dnes.bg/stranata/2018/03/14/stefan-mihailov-lipsva-ot-6-dni-vijdali-li-ste-go.370671", "text": "Полицията издирва Стефан Лозанов Михайлов.Мъжът е на 80 години, напуснал е дома, в който живее в пернишкото село Витановци на 8 март. Оттогава е в неизвестност.Облечен е с жълто яке и тъмни панталони. Висок е около 170 см., с побелели коса и брада. Страда от старческа деменция, уточняват от МВР.От полицията призовават всеки, който има информация за издирвания мъж, да се обади на тел. 112 или в най-близкото районно управление.", "date": "2018.03.14", "title": "Стефан Михайлов липсва от 6 дни! Виждали ли сте го?"}
{"url": "https://www.dnes.bg/science/2018/03/14/kosmicheskite-inovacii-vyzmojnost-za-bg-biznesa.370650", "text": "SAT-1 е нестопанско сдружение, което цели да развива космическите технологии и наука в България. Това каза съоснователят на инциативата САТ-1 (SAT-1 Initiative) Здравко Димитров в ефира наТой посочи, че изстрелването на първия спътник „Ефир“ вероятно ще се случи в началото на 2019.„Това са проекти, в които постоянно настъпват някакви промени, случват се много неща по пътя, които могат да ускорят развитието, могат и да го забавят“.По думите му най-важната цел, поставена пред спътника, е демонстрация на самата технология.„Всъщност нашата цел като дейност е общо казано да развиваме космическите технологии и наука в един доста по-обвързан начин. Искаме от една страна технологичните ползи да бъдат внедрени в българското образование. От друга страна да се даде възможност на бизнеса в България да изработва компоненти, каза още Димитров.Вижте повече на ", "date": "2018.03.14", "title": "Космическите иновации – възможност за BG бизнеса"}
{"url": "https://www.dnes.bg/obshtestvo/2018/03/14/knsb-shte-pomogne-na-semeistvoto-na-zaginaliia-v-arsenal.370693", "text": "КНСБ ще помогне на семейството на загиналия днес работник при взрива в \"Арсенал\". То ще получи еднократна помощ от 1000 лв., а детето на починалия ще взима ежемесечна стипендия до завършване на средното си образование чрез благотворителния фонд на КНСБ \"Проф. д-р Желязко Христов\", създаден да помага на деца на загинали работници. Това съобщиха от синдикалната организация.\n\nЩе бъде подпомогнато и семейството на другия мъж, който е пострадал при инцидента.Ръководството на синдикалната организация е изразило съболезнования на близките на починалия работник и апелира към работодателите в цялата страна, както и към и органите по контрол на безопасност на труда, да завишат своята бдителност, да инвестират в безопасни условия на труд, защото няма нищо по-ценно от човешкия живот.Благотворителен фонд на КНСБ \"Проф. д-р Желязко Христов\" подпомага 45 деца на загинали работници.Всяко едно получава ежемесечна стипендия до завършване на средното си образование. На семействата на загинали или пострадали работници пък се отпуска еднократна помощ.\r\n ", "date": "2018.03.14", "title": "КНСБ ще помогне на семейството на загиналия в \"Арсенал\""}
{"url": "https://www.dnes.bg/obshtestvo/2018/03/14/koi-moje-da-byde-bavachka-na-vyzrastni-hora.370647", "text": "Бавачи и бавачки на възрастни хора. Като такива могат да работят бакалаврите, завършили специалност \"Гериатрични грижи\". Тя е нова за страната ни, като за първи път беше открита в старозагорския Колеж по медицина към Тракийския университет през 2014 г.Специалистите завършили \"Гериатрични грижи\" трябва да се занимават с възникването, развитието, лечението и предотвратяването на заболяванията при възрастните хора, но понеже не са отразени в Националната класификация на професиите и длъжностите, се е наложило да се пита здравното министерство къде им е мястото.Оттам са отговорили, че могат да бъдат назначавани като \"личен асистент\", здравен асистент, болногледач или друга нерегламентирана професия, става ясно от писмен отговор на депутатски въпрос на социалния министър Бисер Петков.В същото време обаче социалните услуги са отговорност на кмета, а практиката сочи, че обикновено близки на възрастните са назначавани за лични или здравни асистент.\r\n ", "date": "2018.03.14", "title": "Кой може да бъде бавачка на възрастни хора?"}
{"url": "https://www.dnes.bg/temida/2018/03/14/udar-po-mestan-sydyt-zakri-fondaciia-davala-mu-pari.370683", "text": "Пловдивският окръжен съд уважи искането на главния прокурор Сотир Цацаров и прекрати Сдружение с нестопанска цел \"Асоциация Бату платформ\".\n\nФондацията се прочу около парламентарните избори за 44-ото Народно събрание, защото раздаде хранителни продукти – захар, брашно, ориз, макарони и др., отделни пакети на обща стойност от по 30 лева, с активното съдействие на членове и симпатизанти на политическата партия ДОСТ.Пакетите бяха раздавани безвъзмездно на български граждани с мюсюлманско вероизповедание, за да бъдат мотивирани да гласуват за политическа партия ДОСТ на изборите за 44-то Народно събрание.На 20 октомври миналата година Цацаров поиска да се прекрати дейността на \"Асоциация Бату платформ\", защото чрез нея незаконно е осигурено финансиране на предизборната кампания на ДОСТ, заради извършване на дейност, която противоречи на Конституцията, на законите и на добрите нрави, информираха от прокуратурата.Според главния прокурор дейността на Сдружение \"Асоциация Бату платформ\" противоречи на Изборния кодекс, защото чрез нея е осигурено финансиране на предизборната кампания на политическа партия ДОСТ с анонимно дарени средства в размер на 100 000 евро с неустановен произход.Отделно получаването на пари от анонимен източник от чужда държава и разходването им с цел агитация и склоняване на български граждани да упражнят избирателното си право в полза на определена политическа партия е нарушение и на нашата Конституция.", "date": "2018.03.14", "title": "Удар по Местан! Съдът закри фондация, давала му пари "}
{"url": "https://www.dnes.bg/cars/2018/03/14/sobstvenicite-na-iaponski-koli-nai-loialni-kym-markata.370652", "text": "Автомобилният портал Edmunds публикува данните от изследване на  лоялността на американските собственици на превозни средства към  определени марки. Специалистите са преброили най-преданите купувачи във  всеки сегмент спрямо страната, в която е произведена тяхната кола.Оказва се, че най-лоялните собственици са тези на всъдеходи, кросоувъри и пикапи. При закупуването на нов автомобил, те най-често избират същия тип машина. Забелязва се спад при сегмента на леките коли – ако през 2012 г. най-лоялните купувачи са били 70%, то през 2017 г. те са 57%.\r\nЗа сравнение, доволните от кросоувърите са 75% през миналата година, а тези при кросоувърите и всъдеходите са 74%, показва проучвавено.\r\nВисоката лоялност се запазва и при избора на автомобил в зависимост от страната, в която е произведен. При японските моделя предаността на клиентите е 83%, а при Kia и Hyundai – 68%. За американски коли резултатът е 53% .Най-лоялни се оказват купувачите на Toyota (63%), следвани от Subaru (61%), Honda (60%), RAM (54%) и Chevrolet (54%). На обратния полюс – при аутсайдерите, се класират марките Chrysler, Smart и Dodge, при които процентите са под 20.\r\nВ премиум-сегмента най-рядко си купуват коли от други марки досегашните собственици на Lexus, Audi, Land Rover, Mercedes-Benz и Porsche.", "date": "2018.03.14", "title": "Собствениците на японски коли най-лоялни към марката"}
{"url": "https://www.dnes.bg/politika/2018/03/14/bylgariia-zaplashena-ot-kiberataki-ot-voenen-konflikt-edva-li.370691", "text": "Парламентът прие актуализираната Стратегия за национална сигурност с времеви хоризонт до 2025 година, изготвена от кабинета.МВР шефът Валентин Радев припомни, че тя е внесена, след като е била обсъдена на заседание на КСНС при президента и по нея е постигнато съгласие.В Стратегията са включени нови политики - киберсигурност, транспортна сигурност, управление при кризи и защита на националните архиви като част от културно-историческото наследство.Текстовете за управлението на кризи са изцяло нови.В документа е включено изграждането на Национална система за управление при кризи със Национален ситуационен център и областни центрове.В Стратегията е констатирано, че пълномащабен военен конфликт срещу България е малко вероятен, но расте заплахата от хибридни действия и кибератаки.Посочва се, че радикализацията и тероризмът ще продължат да генерират заплахи за глобалната и националната сигурност.Според Стратегията българските национални малцинства се нуждаят от по-голямо внимание от държавата, а в отделни страни те са подложени на икономически, политически и асимилационен натиск.Налице е опасност от подобни тенденции и в държави, в които към настоящия момент българските общности се ползват от сравнително широки права.В Стратегията приоритет остава диверсификацията на доставчиците и на пътищата за доставка на природен газ.Изтъква се, че корупцията, в частност тази по високите етажи, остава един от основните проблеми в обществото.Основни заплахи за страната ни са организираната престъпност и трансграничната престъпност, основно трафикът на наркотици и на хора. Престъпленията със \"сивата икономика\" намаляват, но остават сравнително широко разпространени.Според документа конвенционалната престъпност продължава да заплашва гражданите, възникват зони на повишен риск, нараства несигурността в обезлюдяващите райони. Броят на катастрофите говори за „война по пътищата“, загиват стотици, а ранените са хиляди. Съществува риск от ограничаване на водните ресурси, от все повече горски пожари, свлачища и наводнения.", "date": "2018.03.14", "title": "България заплашена от кибератаки. От военен конфликт? Едва ли!"}
{"url": "https://www.dnes.bg/sofia/2018/03/14/helpbook-kynti-ot-signali-krateri-po-kliment-ohridski.370645", "text": "Това пише в платформата на Investor Media Group  възмутен столичанин, подал сигнал за \"гледката\" към Столичната община с надеждата проблемите на стотици столичани, менаващи от там, да бъде решен възможно най-скоро.\"В пиковите часове дупките причиняват допълнително задръстване и опасности от ПТП-та поради навлизане в насрещното движение на автомобили, опитващи се да избягат огромните ями. По булеварда се движи и градски транспорт, което още повече повишава обществената полза от ремонта на пътната настилка\", настоява друг столичанин, също подал сигнал през гражданската ни платформа.Ако и Вие видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.14", "title": "HelpBook кънти от сигнали: Кратери по \"Климент Охридски\""}
{"url": "https://www.dnes.bg/politika/2018/03/14/oshte-2-g-prouchvat-za-neft-i-gaz-v-blok-han-asparuh.370695", "text": "Срокът за търсене и проучване на нефт и природен газ в \"Блок 1-21 Хан Аспарух\" ще бъде удължен с две години, реши правителството, приемайки искането на титулярите на разрешението – Тотал, ОМВ и Репсол.Блокът е разположен в изключителната икономическа зона на България в дълбоко Черно море и се проучва въз основа на договор, който изтече в края на януари т. г.През двегодишното удължаване на срока ще бъдат извършени допълнителни геолого-геофизични работи и сеизмични изследвания на обща стойност 3 млн. евро.Министерският съвет одобри и издаването на разрешение за 3 г. за търсене и проучване на метални полезни изкопаеми в площта \"Чуката\" на територията на община Ивайловград.", "date": "2018.03.14", "title": "Още 2 г. проучват за нефт и газ в блок \"Хан Аспарух\""}
{"url": "https://www.dnes.bg/notifikacii/2018/03/14/globalizaciiata-e-neobratim-proces-zashto.370657", "text": "През последните две години в Германия и Европа имаше истинска „бежанска криза\". При това твърдение генералният секретар на Федерацията на сдруженията на Червения кръст и на Червения полумесец Елхаджи ас Си може само да поклати загрижено главата си, пише . Светът като цяло преживява най-големите миграционни движения от Втората световна война насам. . Това е истинската бежанска криза, а не тези 1 млн. души от тях, които искат да дойдат в Германия – на един континент, който разполага с повече ресурси от всеки друг, казва той в едно интервю, което си струва да бъде прочетено.Журналистът Ян-Мартин Виарда интервюира Си заедно с Ребека Мотие, директор на Световната здравна организация за Африка и правителствения съветник на Ангела Меркел Илона Кикбуш по темите за миграцията и бежанците. Става дума за , който поставя много неща в правилния контекст.Така например често забравяме, че .В своето бягство хората се движат около родните си места в концентрични кръгове, надявайки се да се върнат там възможно най-скоро. Ето защо повечето бежанци по света са вътрешно разселени лица. Само в Сирия има 6,5 милиона от тях. Следващият кръг е в съседните държави. Една трета от населението на Ливан сега е от Сирия, като в много от училищните класове има повече бежанци, отколкото местни жители. Още един милион живеят в Йордания, три милиона в Турция. А досега не сме говорили за бежанците от Южен Судан, Уганда, Ирак или Афганистан. Някои бежански лагери в Африка се разрастват в продължение на десетилетия. А едва много малка част от тези хора се опитват да стигнат до Европа, казва Си.Но как Европа може да помогне на Африка? Както го прави Китай например?„“, казва Мотие.Според Кикбуш китайците може да бъдат критикувани заради прекалената защита на собствените си интереси, но фактът е, че те са поели риска и инвестират в Африка. „Те дори построиха седалището на Африканския съюз, разшириха железопътните линии и доставиха влаковете за тях. Докато ние казахме „бедните африканци\" и им изпращахме малко помощ - уверени, че никога няма да спечелим пари там, китайците си спечелили геополитическо предимство, пояснява той.Европейските правителства искат да помогнат за справяне с причините за миграцията – за да се предотвратят бъдещи бежански потоци. Срамота? Може би. Но може би и стимул, който всъщност има значение. Защото и тримата експерти са съгласни, че районите и страните, от които хората бягат, не се нуждаят от милостиня. Те се нуждаят от устойчиви инвестиции и от компании, които изграждат инфраструктура.И тримата са съгласни, че глобализацията няма как да бъде спряна.Да си спомним за всички европейци и американци, които отиват в Африка, за да работят там. А как беше ситуацията в Европа, когато идват работници от Източна Европа, за да направят работата, която наричаме \"3D\" на английски: мръсна, опасна, унизителна (dirty, dangerous, demeaning). Накратко - миграцията е нещо обичайно, винаги я е имало често я считаме за нещо добро или дори „добре дошло“.Но миграция има и когато не е желана и дори ѝ се противопоставяме, особено в нашия глобализиран свят: технологията ни свързва по целия свят, копнежите на хората надхвърлят съществуващите граници. Все още трябва да осъзнаем, че за глобализацията няма обрат. Когато западните правителства заявят това ясно пред своите граждани, те ще изпълнят най-големия си ангажимент пред света, който е по-важен от всяка една помощ за развитие, пояснява Си.Четете повече на сайта на ", "date": "2018.03.14", "title": "Глобализацията е необратим процес! Защо?"}
{"url": "https://www.dnes.bg/notifikacii/2018/03/14/zadyrjaha-11-000-ampuli-steroidi-na-dunav-most-2.370666", "text": "Митничари задържаха на ГКПП Дунав мост-2 край Видин общо 11 300 ампули контрабандни анаболни стероиди, предназначени за нелегална продажба във фитнес клубове в страни от ЕС, съобщават от Агенция \"Митници\".Ампулите са открити при проверка на товарен микробус с българска регистрация, превозващ по документи текстилни изделия за страна от ЕС.Митничарите са установили, че в превозваните кашони в микробуса има кутии с ампули от два вида анаболни стероиди за инжекционно приложение.Открити са 4200 ампули от лекарствения препарат \"Drostanolone\" и 7100 ампули от лекарствения препарат \"Nandrolone\", на обща стойност около 80 000 лева. Анаболите са задържани.", "date": "2018.03.14", "title": "Задържаха 11 000 ампули стероиди на \"Дунав мост\" 2"}
{"url": "https://www.dnes.bg/stranata/2018/03/14/policeisko-priznanie-ogranicheni-sme-s-ohranata-na-selata.370611", "text": "Полицията е с ограничен ресурс, а частните охранители могат да се включат в ограничаването на посегателствата върху населението, аргументира се главен комисар Христо Терзийски, директор на \"Национална полиция\" във връзка с разразилата се полемика по Закона за частната охранителна дейност.\n\n\n\n\"Новият Закон за частната охранителна дейност беше дълго време обсъждан в работни групи и комисии, включително и със сдружения на частните охранителни фирми. Беше подлаган и на обществено обсъждане. В този смисъл той не е набързо приет\", настоя Терзийски.\"Правомощията, които се дават на местното самоуправление и на кметовете по този закон и в момента съществуват. Те могат да изградят звена за самоохрана или да сключват договори с частни охранителни фирми за опазването на имуществото на общината. В момента просто по-детайлно се регламентират отделните видове охранителна дейност\", поясни още топ полицаят.По думите му ресурсите, които са в ръцете на държавата и в частната охранителна дейност, са различни.\"В частната охранителна дейност са включени над 200 000 служители, а 1800 фирми имат лицензи за охрана. Отделно съществуват и 800 звена за самоохрана. Всичко това може да се включи в ограничаването на посегателствата върху населението\", категоричен бе шефът на националната полиция.\"Държавата има достатъчно инструменти, така че частните охранители да не превишават правата си\", настоя той.Христо Терзийски допълни, че полицията е с ограничен ресурс, въпреки че през изминалата година са назначени повече от 1200 души именно в слабонаселените места у нас. Увеличен е и щатът на жандармерията с 300 души.", "date": "2018.03.14", "title": "Полицейско признание: Ограничени сме с охраната на селата!"}
{"url": "https://www.dnes.bg/sofia/2018/03/14/maneken-s-protivogaz-do-obshtinata-sluchainost.370709", "text": "\nМанекен със зимно яке и противогаз \"наблюдава\" минувачите от балкон на улица \"Московска\", пише \"Булфото\".\r\nКуклата е седнала на метри от сградата на \"Столична община\". \r\nИ случайно, или не, гледа към таблото, което показва нивата на замърсяване на въздуха в София.", "date": "2018.03.14", "title": "Манекен с противогаз до общината. Случайност?"}
{"url": "https://www.dnes.bg/eu/2018/03/14/evropeiskata-viza-poskypva-ot-60-na-80-evro.370673", "text": "Европейската комисия предложи европейската виза да поскъпне от 60 на 80 евро, за да увеличи броя на консулските служби, които ги издават.14 милиона души посещават с визи Европа годишно, като ЕС изисква такива от гражданите на 105 държави по света.Въпреки увеличението на цената европейската виза остава по-евтина от американската (€133) и от китайската (€125), съобщи еврокомисарят за миграцията Димитрис Аврамопулос.Поскъпването няма да засегне гражданите на държавите, които имат споразумения за визови облекчения, като Русия, Армения и Азербайджан, и за които цената остава 35 евро.Кандидатите, на които вече веднъж е издавана виза, ще могат да кандидатстват за многократна, като тя ще бъде с продължителност от 1 до 5 години в зависимост от това какъв е периодът, в който притежателят й не е нарушавал визовите правила, не е пресрочвал престоя си и не е извършвал престъпления.Кандидатите да посетят Европа ще получават отговор за 10, вместо за 15 дни и ще могат да подават молби за издаване на визи с 6 месеца напред вместо за три, както и да попълват и подписват документите електронно, без да трябва да ходят на място.С тези визи ще може да се пътува от една европейска държава за срок от 90 дни годишно.Най-голямата новост в предложените днес от Еврокомисията нови визови правила е възможността за издаване на еднократни визи по външните граници на ЕС. Тя ще важи само за сухоземните и морски граници и няма да се прилага по летищата. Брюксел смята, че така ще насърчи туризма и граничната търговия. Право да издават такива визи ще получат всички гранични държави, включително България, която е първи пост на ЕС по границите си с Турция, Сърбия и Македония.Тези визи ще се издават сезонно и ще важат до 7 дни, но само в страната, която ги е издала. С тях няма да може да се пътува из Европа.Освен това се предлага въвеждането на механизъм, чрез който Еврокомисията ще следи какъв процент от гражданите на дадена държава пребивават незаконно в ЕС и каква част държавата приема да й бъдат върнати. Ако тези показатели са незадоволителни, ЕС ще може да оскъпи цената на входната си виза, да увеличи времето за издаването й, да съкрати валидността й или да поиска допълнителни документи за издаването й.Подобен механизъм в САЩ е основна пречка пред свалянето на визите за българи и за гражданите на още 4 европейски държави, за които американските власти имат данни за пресрочване и откази, надвишаващи определени прагове.\r\nПредстои промените да бъдат одобрени от страните членки и от Европейския парламент, преди да влязат в сила.", "date": "2018.03.14", "title": "Европейската виза поскъпва – от 60 на 80 евро"}
{"url": "https://www.dnes.bg/mish-mash/2018/03/14/medicinskoto-chudo-stivyn-hoking.370690", "text": "Един от най-големите умове на съвремието ни Стивън Хокинг почина днес на 76 годишна възраст. \r\nБританският астрофизик ще остане в историята с новите си открития и идеи за Вселената и нейното зараждане, а книгата му \"Кратка история на времето\" му спечелва международна известност. \n\n\nОсвен гениален учен и голям човек, Хокинг определено може да бъде определен и като медицинско чудо. Той доживя до 76-годишна възраст - над пет десетилетия след като лекарите, диагностицирали го с фатално неврологично заболяване, му дават не повече от две години живот, пише в свой материал \"Дейли експрес\".\r\nХокинг е подложен на тестове на 21-годишна възраст, а на 22 години вече е диагностициран с амиотрофична латерална склероза (АЛС), известна също като болест на Шарко, болест на Лу Гериг, болест на моторните неврони. Болестта стана много известна преди 4 години, когато хиляди известни личности се заливаха с кофи с ледена вода в подкрепа на борбата със заболяването. \r\nАЛС е неврологично заболяване, характеризиращо се с прогресивна дегенерация на моторните неврони - клетки в гръбначния и главния мозък, обикновено водеща до парализа и смърт.\r\nБолестта най-често започва със загуба на способността за движение на ръцете и краката. С течение на времето за болните става все по-трудно да преглъщат и да говорят. Впоследствие, поради засягане на мускулите на диафрагмата и гръдната стена, болните губят дихателната си способност. Това е и най-честата причина за смърт при пациентите. \r\nСпоред медицинската статистика, преживяемостта е между 24 и 36 месеца.\r\nВъпреки обрисуваната фатална картина, Стивън Хокинг преживява близо 55 години с нелечимата амиотрофична латерална склероза - постижение, което все още е загадка за медицинската общност.\r\nВъпреки заболяването си, което го отписва от живота, Хокинг става един от най-известните съвременни учени. Той е един от първите, използвали свързан с инвалидната му количка гласов синтезатор, след като губи способността си да говори. Благодарение на този начин на комуникация Стивън Хокинг създава многобройни трудове, заради които е сравняван с Алберт Айнщайн и Исак Нютон.\r\nСпомняйки си за времето, когато му е поставена диагнозата, Стивън Хокинг казва: \"Тогава бях отегчен от живота. Нищо не ми се струваше важно. Над мен беше надвиснал мрачен облак. В един момент изненадващо осъзнах, че се радвам на сегашния си живот повече, отколкото на предишния\".\r\nСлед като миналата година ученият отбеляза 75-ия си рожден ден, мнозина отново се запитаха как е оцелял толкова дълго време със заболяването, припомня БТА.\r\nСпоред Лео Макклъски от университета на Пенсилвания, цитиран от \"Медикъл дейли\", забележителното оцеляване на Хокинг се дължи в известна степен на спецификата на организма му, на специфичната природа на формата на амиотрофичната латерална склероза, от която страда, както и на отличните лечение и грижи, които получава.\r\nЗа бившата му съпруга Джейн Уайлд, оцеляването на Стивън Хокинг е чудо. \"Когато си помисля, че са минали повече от 50 години, откакто му е поставена диагнозата, за мен това е чудо. Добре, може и да е чудо на съвременна медицина, но куражът и упоритостта на Стивън също могат да бъдат определени като чудо\", споделя Уайлд в интервю за в. \"Дейли телеграф\" през 2015 г. \r\nПреди 4 години животът на световноизвестния учен бе разказан във филма  „Теорията на всичко“, а актьорът Еди Редмейн спечели \"Оскар\" за ролята си на Хокинг. \"Поздравления за Еди Редмейн за спечелването на \"Оскар\" в ролята на мен във филма \"Теорията на всичко\". Браво, Еди, гордея се с теб. С.Х.\", написа тогава  физикът в социалната мрежа.", "date": "2018.03.14", "title": "Медицинското чудо... Стивън Хокинг"}
{"url": "https://www.dnes.bg/stranata/2018/03/14/i-zamirisa-na-more-s-ceni-ot-7-10-leva-za-sianka-na-plaja.370681", "text": "10 лв. за чадър и толкова за шезлонг ще заплащат туристите на плаж \"Росенец-север\".Цените за съоръженията на плаж \"Св. Влас -  болницата\" са съответно по 7 лв.Чадър и шезлонг за по 9 лв. ще се  предлагат на плаж \"Слънчев бряг - север“ а на плаж \"Несебър - юг\"  цената им ще е по 8 лв.Правителството определи днес концесионери за четирите плажа по Южното Черноморие след проведени конкурси, като те са задължени да предлагат посочените цени. Договорите се сключват за срок от 15 години.Средствата за организация на целогодишно санитарно-хигиенно поддържане на плаж \"Росенец-север\" са в размер на 20 000 лв. без ДДС.За инвестиции за целия срок на концесията за подобряване на пешеходния достъп до морски плаж \"Св. Влас - болницата\" са планирани 272 000 лв. без ДДС.Сумата за подобряване на облика на морски плаж \"Слънчев бряг-север\" е 12 567 875 лв. с ДДС. Инвестициите в мерки за опазване на околната среда и защитените територии на плаж \"Несебър-юг\" са 4 891 749 лв. с ДДС.Определени са и размерите на концесионните плащания към държавата за всяка календарна година.За плаж \"Росенец-север\"  сумата е 12 092,40 лв. с ДДС, за плаж \"Св. Влас-болницата\" - 64 807,45  лв., за \"Слънчев бряг -север\" - 1 664 784,18 лв. и за \"Несебър-юг\" - 320 756,11 лв.", "date": "2018.03.14", "title": "И замириса на море! С цени от 7-10 лева за сянка на плажа"}
{"url": "https://www.dnes.bg/stranata/2018/03/14/v-kyrdjaliisko-iskat-poveche-uchiteli-po-turski-ezik.370713", "text": "Кметовете от област Кърджали са притеснени от негативните тенденции за драстично намаляване на изучаващите майчин турски език през последните 25 години. \r\nКато една от причините за това те са посочили законовите уредби, приети през годините, съобщиха от пресцентъра на общинската администрация в Кърджали. \r\nЗа сравнение през 1992-93 година турски език в страната са изучавали 114 000 деца, а днес броят на учениците, които го учат е 6000.\r\nКметовете са настояли пред министъра на образованието Красимир Вълчев за ясно фиксиране на броя часове по майчин език, които да бъдат определени нормативно.\r\nПоискали са още в училищата да се назначат достатъчно учители по турски език, както и да се отпечатат нови учебници по турски език, тъй като последните издадени са през далечната 1992 г.\r\nКметовете от Кърджалийско са настояли още за възстановява на длъжността експерт по турски майчин език в Регионално управление на образованието.\r\nКметът на Кърджали Хасан Азис предупреди, че ако държавата в лицето на официалните институции – училищата, не се занимава с въпроса за изучаването на майчин турски език, тази ниша ще бъде заета от други органи, организации, неправителствени и всякакви други, които ще изкривят напълно изучаването на майчиния език.", "date": "2018.03.14", "title": "В Кърджалийско искат повече учители по турски език "}
{"url": "https://www.dnes.bg/politika/2018/03/14/viceto-sreshtu-patriarha-pak-kato-vtori-vynshen-ministyr-e.370718", "text": "Вицепремиерът Валери Симеонов отново атакува руския патриарх Кирил и го обвини, че се изживява като втори външен министър на страната си.Патриотът го засипа с критики още преди седмица, когато духовникът от Москва обясни, че е разочарован от недостатъчното затичане на руския принос за освобождението ни. Симеонов тогава го нарече \"цигарен митрополит\" и \"второряздно съветско ченге\".\n\n\nДнес вицепремиерът коментира, че думите му са били посрещнати с одобрение в част от руската преса. Според него това означавало, че и голяма част от руското общество не одобрява \"агресивното поведение на т.нар. втори външен министър, ако не и първия\", на Русия.\"С този стил на поведение Русия може да си създава само неприязън, това не е начин за изразяване на позиция, когато си поканен с уважение и необходимите елементи на признателност, по този начин да приключиш посещението си, по който го направи патриарх Кирил\", коментира още Симеонов, цитиран от БТА.Той добави, че първи е казал, че руският патриарх има поведение на политик, а не на духовно лице.Промените в закона за енергетиката все още не са уточнени, отвърна още Симеонов на въпрос дали измененията, с които да бъде защитен държавният интерес по сделката с ЧЕЗ, ще получат одобрение.", "date": "2018.03.14", "title": "Вицето срещу патриарха пак: Като втори външен министър е!"}
{"url": "https://www.dnes.bg/obshtestvo/2018/03/14/petyr-kichashki-uvrejdaneto-niama-da-me-komandva.370678", "text": "Петър Кичашки, който е юрист, директор на Института за модерна политика и член на Комисията за защита от дискриминация, изля душата си във Facebook.Повод за откровението му как се преодолява видимото, че си различен, стана смъртта на Стивън Хокинг. Английският астрофизик научил Кичашки, който също е прикован в инвалидна количка, да бъде силен, да бъде себе си и да върви уверено по пътя.\nЕто какво написа той в социалната мрежа:\"Няма да говоря за научните успехи на Стивън Хокинг. Те са всепризнати и по всеобщи научни оценки - гениални. Искам да кажа обаче нещо за него като глобална емблема на хората с увреждания. \r\nОт малък, винаги когато изпаднех в дупка и светът ми се виждаше черен, защото съм с увреждане (неминуемо си мислиш \"защо точно на мен, къде сбърках?\"), винаги се появяваше някой да ми каже: \r\n\r\nИ това ми помогна. От много години вече не се замислям за увреждането си, не му обръщам внимание. То е нещо, което съществува, но което няма да ме командва. Никога! Това научих от Стивън Хокинг. Той ме научи да правя, каквото смятам за редно и искам.\r\nА увреждането... да си гледа работата! Стивън беше символ на свободата на ума и духа, макар и в затвора на тялото. Прекарал съм стотици часове в неговата компания, въпреки че той не подозираше, че съществувам. \r\nСигурен съм, че същото важи и за милиони други хора с увреждания по света. Той бе фар в мрака. Символ и емблема, че всичко е възможно. Чувствам се сякаш мой много близък е починал. Ще липсваш на света, великане! Почивай в мир!\"", "date": "2018.03.14", "title": "Петър Кичашки: Увреждането няма да ме командва!"}
{"url": "https://www.dnes.bg/stranata/2018/03/14/svlachishte-krai-devin-otbi-dvijenieto-v-ednata-lenta.370716", "text": "Свлачище затвори едната пътна лента по пътя Девин – Михалково, съобщи дежурният в Областно пътно управление – Смолян за \"Фокус\". Мястото се намира на два километра след разклона за Девин в посока Михалково.\r\nУчастъкът е сигнализиран и движението се осъществява и от леките, и от товарните автомобили в едната пътна лента. Очаква се до утре скалните късове да бъдат разчистени и двете пътни платна да бъдат отворени за движение.", "date": "2018.03.14", "title": "Свлачище край Девин отби движението в едната лента"}
{"url": "https://www.dnes.bg/bulgaria/2018/03/14/prezidentyt-sezira-ks-za-chast-ot-pravilata-za-sem.370675", "text": "Президентът Румен Радев сезира Конституционния съд с искане да обяви за противоконституционни част от правилата за СЕМ. Държавният глава атакува чл. 24 ал. 2 от Закона за радиото и телевизията.Според този текст решението на президента и това на парламента за избор на нови членове на СЕМ влизат по едно и също време. Периодът, в който двете институции трябва да обновят квотите си обаче е различен, уточняват от президентския пресцентър.Според държавния глава този член на Закона за радиото и телевизията не съответства на общата идея, вложена в правилата за състава на Съвета за електронни медии, и води до неадекватно регулиране на обществените отношения.Радев смята, че тази разпоредба нарушава принципа за разделение на властите и мандатността като основно начало при конституирането и функционирането на органи на публичната власт, се уточнява в съобщението.", "date": "2018.03.14", "title": "Президентът сезира КС за част от правилата за СЕМ"}
{"url": "https://www.dnes.bg/notifikacii/2018/03/14/maika-provesi-bebeto-si-prez-prozoreca-razkriha-ia.370658", "text": "Софийска районна прокуратура (СРП) се сезира по повод информация за майка, провесила бебето си през остъклена тераса, съобщиха от Прокуратурата.Тази сутрин в национална телевизия е излъчен видеозапис, на който се виждат как жена \"провесва\" бебе през прозореца на остъклена тераса.За няколко часа Прокуратурата е образувала преписка по случая и е постановено извършването на незабавна проверка.Установено е мястото, където това се е случило, както и каква е причината за действията на майката.Ще бъдат събрани всички други данни, които се отнасят към случая. След анализа им, ще бъде направена преценка дали е извършено престъпление от общ характер, както и по кой текст от НК е то.\r\n ", "date": "2018.03.14", "title": "Майка провеси бебето си през прозореца. Разкриха я!"}
{"url": "https://www.dnes.bg/za-da-se-razbirame/2018/03/14/8-znaka-che-deteto-vi-e-ekstrovert.370566", "text": "Екстровертните деца са истинска радост за своите родители и близки. Те са социални, обичат да са около хора, не се притесняват да общуват с непознати, истински фурии. Ако имате някакви съмнения, че вашето дете е екстроверт, вижте кои са знаците за тази тяхна черта на характера.Ако още от бебе вашето дете е обичало да е около хора, изучавайки света наоколо, без да има нужда някой да го предразполага, то със сигурност е екстроверт.Тъй като екстровертите не понасят да са сами, много често за тях е трудно да легнат за кратка дрямка или дори за дълбок сън вечер. Те изпитват необходимост да има някого с тях, да усещат чуждо присъствие, това ги успокоява.Ако вашето дете редовно изнася представления пред вас, приятели, учители, баби и дядовци, то няма съмнение, че е истински екстроверт. Тези деца нямат притеснение да демонстрират умения дори пред непознати, да пеят, танцуват и рецитират. Всичко, което може да ги постави под светлината на прожекторите, им идва отвътре с лекота.", "date": "2018.03.14", "title": "8 знака, че детето ви е екстроверт"}
{"url": "https://www.dnes.bg/politika/2018/03/14/shampion-za-koremnoto-na-radev-trenira-aktivno.370662", "text": "\r\n                        \r\n                        \r\n                        \r\n                    \"Изпълнението на коремното възлизане зависи от възрастта и физическата подготовка на човек. Изглежда президентът Румен Радев тренира активно\", каза пред световният шампион по фрийрън Делян Димитров.Вчера президентът Радев демонстрира завидна спортна форма. Държавният глава импулсивно скочи на лост и изпълни т.  нар. \"коремно възлизане\" по време на посещение в 68-а бригада на  Специалните сили в Пловдив.\nПреди  3 месеца, по време на посещение във Франция, Радев си припомни и емоцията  от пилотирането на изтребител и летя на модерния \"Рафал\".Делян Димитров сподели още, че килограмите и височината имат огромно значение.\"Колкото си по-тежък, толкова по-трудно се изпълняват упражненията. Едно по-дълго рамо например тежи доста повече отколкото едно по-късо\", сподели още той.Общинският съветник и музикант Светльо Витков пък публикува видеоклип на страницата на партията си във Facebook, озаглавен \"Политическо превъртане\". Самият Витков се показва на лост, прави коремно възлизане и след като слиза от него казва, че е приел предизвикателстово на Румен Радев и предизвиква министърът на отбраната Красимир Каракачанов. ", "date": "2018.03.14", "title": "Шампион за \"коремното\" на Радев: Тренира активно! "}
{"url": "https://www.dnes.bg/knigi/2018/03/14/rosen-dimitrov-syvyrsheniiat-gradski-poet.370680", "text": "Росен е съвършен градски поет, които напоследък липсват. С тези думи Любен Дилов-син описа Росен Димитров, който представи новата си стихосбирка \"Стъпил на облак\". Известен повече като автор на текстове за песни, в които основният му стремеж е да изрази емоциите на изпълнителите, Димитров за първи път представя себе си в тази книга. \r\n\"Поздравления за стиховете, много са добри. Знаете, има няколко начина да се разориш: жените са най-приятният начин, хазартът е най-бързият, а издаването на поезия – най-сигурният. Искам да ви кажа, че Росен е един съвършен градски поет, каквито напоследък липсват. Аз много разбирам от селски поети, писал съм дори текстове за Слави Трифонов, и наистина е хубаво да срещнеш сродна душа. Много се радвам, че виждам тук и Теньо Гогов, и други хора от едно страхотно поколение, което не парадира, не изживява драматично своето поетично съществуване, то просто прави стихове естествено – вдишва, издишва и разпръсква по страхотен начин това изкуство, което, без да е претенциозно, без да натоварва с някакви свръх очаквания, се превръща в част от живота. Това е възможно най-добрата поезия\", заяви на премиерата Дилов.\r\nРапърът Устата, който беше водещ на събитието, призна, че жена му е обикнала поезията, четейки Росен Димитров. \r\n\"Представях си го по-висок и по-възрастен, нещо като Любен Дилов-син. Между другото, двамата много си приличат, с изключение на главата и тялото. Тази книга не е само красиви стихове, а и прекрасни илюстрации, които са дело на Андриан Генчовски\", каза Устата. \r\nРосен Димитров е автор на песни и на дует Ритон, които също уважиха представянето на книгата му.\r\n\"Още с първия ни съвместен текст имах чувството, че Росен ни познава поне от 10 години. Той има невероятна задълбоченост и в същото време такова тънко чувство за хумор, че и двамата с Катя\r\nостанахме впечатлени. Мислехме си, че за 40 години творческа дейност сме изпели думичките на всички български поети, пишещи за поп музика, но открихме едно младо момче, което има да каже още нещо, съвсем ново за нас. Например \"Хотел „Безкрайност\"\", каза Здравко.\r\nЗасега книгата \"Стъпил на облак\" се продава само онлайн и може да бъде намерена на сайта на издателите catchastory.com.", "date": "2018.03.14", "title": "Росен Димитров - съвършеният градски поет"}
{"url": "https://www.dnes.bg/zvezdi/2018/03/14/divna-se-otyrva-v-katastrofa-neina-priiatelka-ranena.370677", "text": "Младата изпълнителка Дивна е катастрофирала с автомобила си край с. Българене, по пътя Русе-София, съобщават от полицията в Плевен, цитирана от tvn.bg.\r\nИнцидентът станал преди два дни, като Дивна се е разминала без сериозни наранявания при инцидента. Нейната спътничка обаче е пострадала сериозно и е с два счупени крака.\r\nИзпълнителката е пътувала за София. При изпреварване край село Българене изгубила контрол над автомобила \"Тойота Корола\", който управлявала, колата напуснала пътното платно и се блъснала в мантинелата.Екип на противопожарната охрана в Плевен е бил извикан на местопроизшествието, за да извади пострадалото момиче от колата.С фрактури на двата крака, то е било настанено за лечение в клиника по ортопедия и травматология в Плевен, след това е откарано в столицата. Пробата на Дивна за алкохол е отрицателна.", "date": "2018.03.14", "title": "Дивна се отърва в катастрофа, нейна приятелка – ранена"}
{"url": "https://www.dnes.bg/politika/2018/03/14/triabvashe-li-radev-da-svikva-ksns-zaradi-chez-mai-ne.370656", "text": "Свикването на Консултативен съвет за национална сигурност от страна на президента Радев има политически цели. Целта е ясна – сделката за българските активи на ЧЕЗ. Въпросът е доколко подобни теми представляват елемент от националната сигурност.Това коментира в ефира на  от Асоциация на свободния енергиен пазар. Според гостът в студиото не следва да се свиква КСНС по подобна тема.В разговора бе поставен обстоен акцент върху новите промени в Закона за енергетиката. Обсъдено бе и какви са вариантите за реализиране на проекта за Втора атомна.  ", "date": "2018.03.14", "title": "Трябваше ли Радев да свиква КСНС заради ЧЕЗ? Май не..."}
{"url": "https://www.dnes.bg/art/2018/03/14/andrei-leshkov-filosofiiata-ne-e-samo-prizvanie-a-nachin-na-jivot.370663", "text": "\r\n\r\nИнтересува ме главно въпросът за смисъла на заниманието с изкуство и естетика. Изкуството днес все повече се изтърбушва откъм съдържание. Все повече става \"изкуство заради самото изкуство\" в лошия смисъл, оставащо при изолираната творческа личност или самоцелните актове на нейното себеизразяване. Що се отнася до естетиката, тя сякаш все повече става или \"коментар към изкуството\", или нарцистично отдаване на своята история. И двете водят до задънена улица, която за някои изглежда спасителен изход.\r\nТова е второто ми идване в Института. Дори се надявам, че един ден все ще мога и да се пенсионирам в него (смее се). Дано да пребъде Академията (БАН, бел. ред.), а също така Институтът като нейна съставка. Първият път беше в началото на 80-те години, сега – наново. Малко случайно, донякъде обаче по волята на съдбата. Пак съм там, където мнозина казват, че ми е мястото.\r\n\r\nНавярно защото не съм се движил по течението. Или дори съм плувал срещу него? За философите този вид \"спорт\" е особено присъщ. \r\n\r\nНауката няма нужда от привърженици. Ето защо не мога да кажа, че сам привърженик на някоя наука; привърженик съм на стремежа към истината. \r\n\r\nЗа мен основният проблем е такъв: днес хората сякаш все по-малко се замислят над това, че историята нито започва с тях, нито ще свърши с тях. Имено въпросите \"Откъде идваме? Кои сме? Накъде вървим?\" придават смисъл на всяко хуманитарно изследване – във философията, историописта, социологията, лингвистиката, литературознанието, изкуствознанието или каквато и друга област да ви хрумне (стига, естествено, тя да поставя в средоточието на своите интереси индивидите и общностите с техните ценности и отношения).\r\n\r\nОграничените, едностранчивите, опростенските, както впрочем и онези \"идеи”, чиито носители имат склонността да се самопревъзнасят. \r\n\r\nНа онези, които са другоячемислещи спрямо статуквото, а също така и на онези, които нямат култ към собствената си личност. \r\n\r\nАко някой не обича ближните, то значи не обича и себе си самите. Хората стават такива чрез своето можене да се поставят на мястото на другите. Всички имат възможност за съпричастие и за действуване въз основа на това разбиране.\r\nПри мен смисълът винаги е идвал не от обкръжението, нито чрез конкретни хора, а чрез търсене на едни или други решения за проблеми, които са ме вълнували, чрез опита да си отговоря на някакви въпроси, пред които съм се изправял и, както казва една песничка, от които не съм заспивал ... \r\n\r\nДа осъзнаеш, че след като твоите кости и онези на твоите съвременници изгният, все още ще има кой да произнася името ти с добро, а също и че ще има такива, които да помнят, че си е струвало да бъдеш на тази земя.\r\nБог да ме пази от мисълта, че съм преминал през най-трудното си изпитание. (Защото един живот без изпитания е безсмислен...) Но може би (пауза) изпитанието да оставаш сам на света при загуба на близки хора, а също и при скъсване с онова, в което си вярвал, и изпитанието от прозирането, че не те е подминала склонността да се предоверяваш на някои. За мен това са истински тежките изпитания. Все пак, това представляват неизбежни удари, които Съдбата не ни спестява.  \r\nКажа ли, че съм вярващ в строго църковен смисъл, ще сгреша. Вярвам в две неща: първо, че не сме случайно на този свят; второ, че самият този свят не е случаен. Ние самите придаваме смисъл на своя живот, както и на света, който обитаваме. Което обаче не означава, че го правим произволно. Нито придаването на смисъл, нито самото пребиваване на света е като щракване с пръсти и рожба на някаква дива случайност. Аз вярвам в определена необходимост на човешкия живот.\r\nДонесоха ми повече сдържаност, повече скептичност. Разбрах, че хората са едни доста променливи чудати същества и не бива за всичко да им се доверяваме. \r\n\r\nЕдни истински философи не могат да престанат да бъдат такива. Тъй като в мига, когато престанат да са философи, те умират. Това е така, защото философията, далеч от това да бъде само професия или призвание, е също и начин на живот. Самото онова \"разпускане\", за което говорите, при мен пак е свързано с размисли или също с усилия за презареждане с енергия на ума, въображението, сетивата, която енергия би ми дала възможност да продължавам напред. ", "date": "2018.03.14", "title": "Андрей Лешков: Философията не е само призвание, а начин на живот!"}
{"url": "https://www.dnes.bg/muzika/2018/03/14/hityt-na-sezona-ot-lorenco-i-maika-mu-sofka.370639", "text": "Лоренцо представи най-новия си проект в дует със своята майка Софи Маринова. \"Хитът на сезона\" има ритмично и модерно звучене и покрива изцяло своето закачливо заглавие.След големия успех на предишната песен на Лоренцо \"Instagram\", младият изпълнител върви стремглаво по пътя към голямата сцена.Софи Маринова е най-големият фен на сина си: \"Много съм щастлива, че Лоренцо е наследил моя талант, аз съм неговият най-голям почитател. Въпреки всичко той е много самостоятелен и решава сам как ще звучи музиката му. Аз мога само да го насърчавам и да му помагам\", казва талантливата певица.\"Много харесвам сцената и се надявам новата песен дори да надмине успеха на \"Instagram\". Уча се от най-добрата изпълнителка – майка ми. Тя е моят пример в живота и ѝ благодаря за подкрепата. След като изпя вокалите към \"Хитът на сезона\" песента получи своя завършен, перфектен вид\", разказва Лоренцо.От днес можете да гледате най-новата песен на Лоренцо и Софи Маринова в ефира на Фен ТВ и официалния канал на медията в YouTube.", "date": "2018.03.14", "title": "\"Хитът на сезона\" от Лоренцо и майка му – Софка"}
{"url": "https://www.dnes.bg/index/2018/03/14/holivudski-uspeh-za-bylgarski-dizainer.370640", "text": "\r\n                        \r\n                        \r\n                        \r\n                    Тери Караиванова облече младата актрисата Мариета Мелроуз. Така най-смелите мечти за българския дизайнер се сбъдват и нейното творение блесна на червения килим.За една рапсодия в сатен и дантела: как се прави рокля, която да блести редом до световните знаменитости? Специално за \"ОколоСветско\" на разказва успелият дизайнер Тери Караиванова.", "date": "2018.03.14", "title": "Холивудски успех за български дизайнер "}
{"url": "https://www.dnes.bg/sofia/2018/03/14/za-romchetata-pyrvolaci-moje-za-bylgarchetata-ne-ima-li-diskriminaciia.370661", "text": "Председателят на групата на Патриотите в Столичния общински съвет е депозирал становище срещу спорна промяна на Наредба 10 на МОН за организацията на дейностите в училищното образование. \r\nСпоред нея за приема в първи клас е въведен водещ критерий - постоянен адрес на детето (чл. 43 от Наредбата). Според групата на \"Патриоти за София - ВМРО и АТАКА\" в градове с районно деление, особено в столицата, това ще доведе до хаос и объркване при записването на децата в първи клас. \n\n\n\r\nПоводът за острото недоволство на ВМРО и АТАКА в София обаче е друг - намерението на МОН да създаде специална привилегия за малцинствата, която да им  дава предимство при записване в първи клас. С тази привилегия за ромчетата районирането няма да се прилага и те  ще бъдат насочвани към други училища, а не тези по район. Посочената цел е тяхната по-добра интеграция.\r\n\"За тази идея се заговори преди два месеца. На страницата на МОН преди малко повече от 2 седмици беше обявен и конкретният текст на поправката в наредбата, която е дискриминационна - създава се чл. 43а, който дословно гласи:\r\n\"§ 1. Създава се чл. 43а: „Чл. 43а. (1) Когато при определяне на прилежащите райони на училищата се установи, че съществува обосновано предположение прилагането на водещия критерий близост до училището до постоянния/настоящия адрес на детето обективно да доведе до формиране на една или повече паралелки с ученици само от една етническа малцинствена група, след решение на общината, децата от тази малцинствена група с постоянен/настоящ адрес в този прилежащ район може да се насочват за записване в първи клас в училища с други прилежащи райони от населеното място, без да се прилага чл. 43, ал. 3. (2) Децата по ал. 1 се насочват и се приемат в първи клас в училищата с други прилежащи райони при условия и по ред, определени от общината, и при заявено желание на родителите/настойниците. (3) Децата по ал. 2 може да се записват в училищата, към които са насочени, и на места над утвърдения училищен план-прием, но не повече от двама ученици в паралелка\". \r\nСпоред общинския съветник от ВМРО и председател на групата \"Патриоти за София\" в СОС Карлос Контрера това е чиста проба дискриминация и създаване на привилегии на база етнически произход. Воден от тези аргументи той депозира отрицателно становище до МОН с настояване предложението да се оттегли. \r\n\"Остро възразявам срещу предложения текст 43а, който по своята същност е един дискриминационен текст, създаващ привилегии в подзаконов нормативен акт въз основа на етнически признак. Предложеният проект въвежда изключение от общия ред на чл. 43 от Наредбата, като дефинитивно въвежда, че за деца от \"една етническа малцинствена група\" по целесъобразност може да не се прилага районирането и тези деца да бъдат насочвани към други учебни заведения. С други думи, въз основа на етнически произход се въвежда изключение от важащото за всички останали общо правило. По своята същност това е привилегия, основана на база произход. Проектът категорично противоречи на Закона за защита от дискриминация и на установената практика, че не може да се въвежда по-благоприятен режим въз основа на произход\", категоричен е Контрера.\r\nТой настоява, че българското законодателство и международните ни ангажименти не третират и не признават понятието етническо малцинство в България.\"Следователно ползването на този термин в нормативен акт от какъвто и да е характер е незаконосъобразно и противоречи на вътрешноправната уредба на страната\", аргументира се Контрера.От мотивите към предложението става ясно, че това е мярка по целесъобразност, но така или иначе тя е незаконосъобразна, тъй като противоречи на цялостната правна философия, а и на конкретни разпоредби на Конституцията (чл. 6) и на Закона за защита от дискриминация – пряка и непряка дискриминация\", заключава воеводата.", "date": "2018.03.14", "title": "За ромчетата първолаци може, за българчетата – не! Има ли дискриминация?"}
{"url": "https://www.dnes.bg/crime/2018/03/14/spipaha-trima-s-8-kg-marihuana.370684", "text": "Трима мъже са задържани заради притежание на 8 килограма марихуана. Работата по изясняване на случая продължава, започнало е досъдебно производство, съобщиха от МВР-Габрово.Вчера, около около 17:30 часа, на пътя София-Варна край Севлиево, полицейски служители спрели за проверка лек автомобил БМВ, управляван от 27-годишен мъж от град Елена. В автомобила пътували и други двама мъже - 26-годишен от село Стара река, област Сливен и 26-годишен от Велико Търново.Полицаите намерили 6 пакета със суха листна маса, укрити в превозното средство. При направен полеви наркотест, тревата реагирала на марихуана.", "date": "2018.03.14", "title": "Спипаха трима с 8 кг марихуана"}
{"url": "https://www.dnes.bg/stranata/2018/03/14/ne-vi-haresva-hotelyt-klimatikyt-e-schupen-vmesto-skandal-snimaite.370615", "text": "Фалшиви стоки, фалшиви сайтове, такси за ненужни услуги, счупени стоки са само част от проблемите, с които все повече хора се сблъскат, пазарувайки онлайн в чужбина. Превалутирането при цената е едно от основните неща, за които трябва да внимаваме, когато купуваме от чужди сайтове. А също – какъв е сайтът, къде се намира, сигурен ли е той. Когато получите стоката пък – задължително я проверете на място.Когато резервираме онлайн хотел, самолетни билети, рент а кар... трябва да знаем, че нямаме право на 14-дневен отказ от услугите, както е при стоките. Затова – четете внимателно договора.И най-вече, когато не сте доволни – не правете скандал! Просто снимайте, че няма храна в стола на хотела, че климатикът в стаята не работи и пазете бележката за всеки разход, който сте били длъжни да направите заради това. Така след това ще можете да подадете жалба и да бъдете компенсирани.Тези и други съвети даде за читателите на Dnes.bg директорът на Европейския потребителски център Игнат Арсенов.Той е магистър по право и се занимава със защита на потребителите от повече от 16 години. 15 март е Световният ден на потребителите, който тази година минава под мотото: \"Да направим дигиталният пазар по-справедлив\". Ето и съветите на Игнат Арсенов към хората, които пазаруват онлайн стоки и услуги.Хората правят много грешки, пазарувайки онлайн, защото се доверяват прекалено и не проверяват фактите. Така както когато пазаруваме извън интернет, ние не влизаме в случайни магазини, оглеждаме как изглеждат външно, така трябва да подхождаме и при онлайн пазаруването.Много по-лесно се търси онлайн, има значително по-голям достъп до търговци, по-голям достъп до стоки, което увеличава, разбира се, и достъпа до некачествени или дори до измамни оферти. Хората често се доверяват прекалено на ниската цена, но не проверяват условията на сайта.Нашият съвет е, когато пазарувате в сайт, който не е проверен или в който никога досега не сте пазарували, да се запознаете с общите условия, да проверите има ли информация коя е фирмата, къде се намира тя, дали е в ЕС. Да се потърсят мнения и на други потребители. Ако тази информация е укрита, това означава, че има някакъв проблем.При плащането с карти, при пазаруване онлайн в чужбина, потребителите срещат проблем най-вече с превалутирането. Защото когато пазаруваме от сайт в чужбина, цените в него обикновено са в друга валута и не винаги знаем в каква валута плащаме и каква такса ще ни бъде удържана. Тук не може да се каже, че става дума за грешки, а хората попадат в един капан да плащат повече или да не знаят колко точно ще платят.Тоест трябва да имаме предвид, че когато пазаруваме в чужд сайт цената е обявена в чужда валута и ако ние изберем да плащаме в тази валута, ще ни бъде начислен обменният курс на банката, която всъщност е издател на нашата карта.Ако обаче изберем да платим с националната си валута, например пазаруваме в Германия, валутата е евро, но нашата сметка е в лева и изберем да платим в лева, тогава самият търговец ни превалутира сумата, което не е много изгодно. Затова потребителите трябва да знаят, че е по-добре да изберат курса на местната валута, независимо от кредитната си карта. Например, ако пазаруват в Испания, да изберат да платят в евро, ако пазаруват във Великобритания, в британски лири.Потребителите трябва и много внимателно да въвеждат своите данни и да видят дали сайтът е сигурен.Трябва да видят дали връзката е криптирана, тоест дали адресът започва с htpps и дали барът пред него е зелен. Само тогава трябва да въвеждаме нашите лични данни като имена, e-mail, кредитни карти и кодове. Тоест тук трябва да бъдем много внимателни, за да не бъдат откраднати данните ни по пътя от нашия компютър до компютъра на търговеца.Трябва да имат предвид, че когато резервираме хотел, ние нямаме право на отказ от договора, както при купуване на стоки по интернет, когато можем да ги върнем в 14-дневен срок. Затова е много важно да четем условията на конкретната резервация. Повечето хора предпочитат да си правят резервациите през така наречените платформи. Това са сайтове, които предлагат различни оферти на различни хотели, дори вече има сайтове, които предлагат оферти от други сайтове.Ако четем внимателно условията, макар да коства повече усилия, ще спестим пари и много главоболия.Ако искаме да можем да се откажем от почивката и да не държим неустойка, още докато резервираме, трябва да изберем условия, които ни дават възможност за безплатна анулация или анулация на много ниска цена. Всички сайтове дават възможност за това, цената на резервацията е малко по-висока, но за сметка на това имаме спокойствието, ако плановете ни се провалят, да не загубим парите си.Важно е да четем условията на хотела и ако имаме предварителни изисквания, нека да го зададем още в резервацията. Да четем какво се плаща, какви са включените услуги и дали имаме нужда от тях - има ли интернет, той ще ни трябва, има ли паркинг, има ли шатъл от летището. Това всичко са условия, които биха ни спестили много пари и усилия след това.Да, има. Общото между самолетните билети, екскурзии, хотели, рент а кар е, че нямаме право да се откажем, след като веднъж направим резервацията. Самолетните билети също предлагат безплатни анулации, но те са толкова скъпи, че потребителите почти никога не ги избират. Затова още докато правим резервациите, трябва да следим внимателно датата и годината, да не сме объркали мястото. Имали сме случаи, когато градът на български се изписва по един и същи начин, но във Франция са два града, които се изписват различно.При самолетните билети трябва да имаме предвид какви такси и услуги са включени, включен ли е багажът.По отношение на рент а кар важно е да се четат условията, да имаме валидна шофьорска книжка, трябва да имаме издадена кредитна карта на името на шофьора.Има и те се срещат най-често в точно изброените случаи – настаняване в хотели, транспорт със самолети, при наемането на автомобили. Примерно при самолетните билети не са включени всички данъци и такси и се налага допълнително да си платим, много често има включени предварително услуги, които не ни трябват.При наемането на автомобили много често се случва, когато потребителите отидат на място, да им се каже, че застраховката, която имат, не е достатъчна и трябва да платят допълнително 180 евро например или пък да оставят депозит. И хората нямат избор. Много често договорът е на местния език – испански, френски или немски и човек подписва условия, различни от тези в сайта.Потребителите трябва да реагират още на място, да подадат писмена жалба на момента или веднага, когато се приберат – по e-mail. Ако считат, че техните права са нарушени, могат да се обърнат и към Европейския потребителски център. Ние ще им съдействаме.Нека събират и всички документи. Прави впечатление, че много често при проблеми българските потребители вдигат скандал на място, а чужденците събират всички документи и доказателства и след това подават жалба и настояват за защита на своите права. Снимат например таблото на летището, че самолетът закъснява и имат доказателства. Не им харесва стаята в хотела, снимат я с телефона, искат от съседната стая някой да попълни декларация, че например не работи климатикът. Ако например не им се предоставя храна, те си купуват, пазят бележките и искат да им се плати пълното обезщетение. Затова, ако възникне проблем, нека да се пазят всички документи и да бъдем много по-внимателни.Да, регламентът е приет и се очаква тази година да влезе в сила. Практически всички потребители ще могат да ползват това онлайн съдържание, за което плащат и вкъщи. Например така няма да изпускате любимия си сериал, а ще може да го гледате и докато сте на море в Гърция или в Испания, или докато сте на ски във френските Алпи.Миналата година в Европейския потребителски център сме получили общо 2000 жалби. Повечето от тях са от българи, които имат проблеми с чужди търговци. Свързаните с онлайн пазаруването са повече от 70%. \r\nЖалбите са свързани с онлайн пазаруването на различни стоки от бита – купуването на бяла, черна техника, лаптопи, компютри, дрехи и обувки. Жалби има и с транспорта - с въздушния и с наемането на автомобили.Основният проблем е доставката, тя обикновено закъснява много или е объркана поръчката или изобщо не пристига. Има и много измами – когато си поръчваме, се оказва, че търговецът е фалшив и само са изтеглени парите. Има откази да се върне и стоката, търговците не дават точния адрес за жалби, не им отговарят, или предлагат други опции. Увеличават се и жалбите за дефектни стоки – купуваме си онлайн, а те идват повредени. Тогава възниква спор чия е вината за повредата. Трябва да се знае, че до шест месеца от покупката се счита, че дефектът е фабричен и имаме право на безплатен ремонт.Интересни казуси представляват и пристигането на счупени стоки, потребителите се подписват без да я погледнат, когато я получат от куриера. Така че при доставка на стоката винаги трябва да я прегледаме.Все повече хора купуват фалшиви стоки. Харесват я, а тя после се оказва менте. Най-вече това са дрехи, обувки, парфюми, часовници. Затова не трябва да се ръководим от цената. Ако един парфюм струва 100 евро, а ние сме си го намерили за 20 евро в мрежата, логично е да предположим, че той едва ли ще е оригинален. Но понякога и да платим повече се оказваме измамени и пристига стока менте.Трябва да знаем, че имаме правото на отказ – в 14 дни. Трябва да имаме предвид и дали не сме купили нещо незаконно и нелегално. Тогава трябва да внимаваме, че можем самите ние да бъдем санкционирани.", "date": "2018.03.14", "title": "Не ви харесва хотелът? Климатикът е счупен? Вместо скандал, снимайте!"}
{"url": "https://www.dnes.bg/world/2018/03/14/merkel-poloji-kletva-za-chetvyrti-mandat-kato-kancler.370688", "text": "Германският канцлер Ангела Меркел положи клетва за четвърти мандат на поста. По-рано днес Бундестагът (долната камара на парламента) одобри избирането й след шестмесечна неяснота, предаде Франс прес.\r\nМеркел се закле \"с Божията помощ да посвети всичките си сили, за да работи за добруването на германския народ\" и \"да пази и брани основния закон и законите на федерацията\".\nЦеремонията се ръководеше от председателя на парламента и бивш финансов министър Волфганг Шойбле, отбелязват ДПА и Асошиейтед прес. Министрите от новото 16-членно правителство ще положат клетва по-късно днес.\r\nОчаква се утре Меркел да разговаря в Париж с френския президент Еманюел Макрон, съобщи източник от Елисейския дворец, цитиран от ДПА. Двамата лидери, които имат много добри отношения, ще проведат работна среща.\r\nВизитата подчертава близките връзки между Франция и Германия, които са и основна движеща сила в Европейския съюз. Макрон посети Меркел в Берлин ден след встъпването си в длъжност през май миналата година. Френският президент се надява новото германско правителство да подкрепя амбициозната му програма за по-тясна интеграция в еврозоната. /БТА/\r\n ", "date": "2018.03.14", "title": "Меркел положи клетва за четвърти мандат като канцлер"}
{"url": "https://www.dnes.bg/politika/2018/03/14/mvr-shefyt-sys-zakona-za-chastna-ohrana-se-vyvejdat-pravila.370670", "text": "Със Закона за частната охранителна дейност само се записват и увеличават правилата. И досега е имало такъв закон, и досега кметове са имали такива права. Това обясни вътрешният министър Валентин Радев пред журналисти в парламента.\r\nПреди дни президентът и главният прокурор сезираха Конституционния съд и настояха, че новите текстове, които предвиждат кметовете на общини да сключват договори с частни охранителни фирми за охраната на цели населени места, са противоконституционни. Според тях се нарушават принципите на правовата държава, защото отговорността за сигурността на хората била на държавата и в частност на МВР, а със закона тя се прехвърляла на търговци, получили лиценз за частна охранителна дейност.\n\n\n\"В закона са доуточнени някои детайли. Президентът и главният прокурор дават закона на Конституционния съд, така работи държавата. Ако някъде има пропуски, ще се съобразим\", каза шефът на МВР.\r\nПо думите му държавата не абдикира от задълженията си и добави, че трябва да се направи анализ как се справят с престъпността в съседните държави.\r\nВалентин Радев добави, че около 22 хил. души са униформените, които изпълняват тази дейност, а срещу тях има \"буквално армия от 200 000 частни охранители\".\r\n\"Ако решим, че охранителни фирми няма да има, тогава да увеличим състава на МВР\", каза той и допълни, че е поискал справка колко охранителни фирми и колко униформени има в Румъния, Чехия Унгария.\r\n\"Да направим този баланс. И аз си зададох този въпрос дали абдикираме. Според мен - не. Така се е случило по обективни причини, че има нужда от такива охранители. В закона направихме така, че да има правила и да няма тълкувания\", настоя Радев.\r\n ", "date": "2018.03.14", "title": "МВР шефът: Със Закона за частна охрана се въвеждат правила!"}
{"url": "https://www.dnes.bg/health/2018/03/14/koga-e-vajno-da-piem-voda.370569", "text": "Знаете ли, че умората е един от признаците на обезводняване? Ето защо следващия път, когато почувствате липса на енергия, изпийте чаша свежа вода.  Това е напитката, без която е немислимо да съществува човешкото тяло. Вижте кога, освен по време на спорт е важно да пиете вода.През нощта тялото се е дехидратирало, затова на сутринта първото нещо, от което се нуждае е чаша вода. Водата спомага не само за хидратиране на организма, но и за подобряване движението на червата.Също така е важна за елиминиране на свободните радикали от кръвоносната система, както и на остатъците от изгорени калории, използвани по време на нощния метаболизъм. Чаша вода ви е необходима, особено ако не закусвате и пиете кафе, тъй като кафето действа дехидратиращо на организма.Пиенето на вода преди хранене ще ви помогне да се чувствате по-сити, което означава, че количеството на консумираната храна ще е по-малко и съответно няма да преядете. Когато сте хидратирани, стомахът е подготвен за храна.Водата пробужда вкусовите рецептори и хидратира лигавицата на червата и стомаха, спомагайки за синтеза на стомашна киселина. Ето защо 10-15 минути преди хранене изпийте чаша вода.", "date": "2018.03.14", "title": "Кога е важно да пием вода?"}
{"url": "https://www.dnes.bg/politika/2018/03/14/ns-reshi-vremenna-komisiia-shte-nishti-prodajbata-na-chez.370621", "text": "С пълно единодушие парламентът реши да създаде временна комисия, която да нищи сделката за продажбата на ЧЕЗ. За неин председател бе избран Жельо Бойчев от БСП.\n\n\nПредложението за анкетната комисия дойде от левицата, тъй като според \"червените\" е недопустимо Народното събрание да остане \"безучастен свидетел на случващото се в стратегически сектор като енергетиката\".\r\nМнозинството се съгласи с предложението и подкрепи да излезе цялата истина по случая.\r\n\"ПГ на ГЕРБ е била винаги за прозрачност. Нямаме никакви притеснения от евентуален дебат в парламента. Така ще можем да представим на обществото обективната истина, за да се спрат спекулациите и заиграването със страховете на хората\", каза Цветан Цветанов.\r\nОт ГЕРБ обаче предложиха освен продажбата на дружеството, комисията да се занимава и с приватизацията му. От БСП на свой ред се съгласиха, за да има яснота още от началото на казуса.\r\nТака депутатите решиха временната комисия да установи всички факти и обстоятелства с приватизацията и планираната продажба на ЧЕЗ. Тя ще работи в срок от 1 месец на паритетен принцип - по трима депутати от парламентарна група.\r\nЧервеният Жельо Бойчев оглави комисията, а членове ще бъдат Делян Добрев, Валентин Николов, Димитър Лазаров от ГЕРБ и Таско Ерменков и Крум Зарков от БСП.\r\nОт \"Обединени патриоти\" в комисията влизат Петър Петров, Николай Александров и Александър Сабанов, от ДПС - Рамадан Аталай, Елхан Кълков, сергей Кичиков, от \"Воля\" - Полина Цанкова, Албена Найденова, Пламен Христов.\r\n ", "date": "2018.03.14", "title": "НС реши: Временна комисия ще нищи продажбата на ЧЕЗ"}
{"url": "https://www.dnes.bg/stranata/2018/03/14/vidinsko-se-normalizira-timok-e-v-zastoi.370604", "text": "\r\n                        \r\n                        \r\n                        \r\n                    Бедственото положение в Брегово остана в сила и през изминалия ден заради опасения от замърсяване на местните водоизточници. Стадионът в града е наводнен.Придошлата река Тимок излезе от коритото си и скъса дигата при село Иново.\n\n\n\"Река Тимок в момента е в застой, дори се отчита видимо понижаване с около 5 см. Що се касае до подпочвените води, които създават проблем, водата видимо е изпомпана - около 25-30 сантиметра е отводнена. Важното е, че подпочвените води не се увеличават, обстановката в момента не е усложнена\", обясни пред  областният управител на Видин Албена Георгиева.Тя потвърди обещанието на министъра на околната среда и водите Нено Димов, че всички стопани със засегнати земеделски земи, ще бъдат обезщетени по съответния ред. Комисия към областна дирекция \"Земеделие\" прави обследване на имотите.\"От снощи е затворен процепът на дигата край село Иново и няма разливане на вода към земеделските площи. Водата вече върви в коритото си\", посочи Георгиева.Всички язовири на територията на област Видин се наблюдават непрекъснато. Преливат в рамките на нормалното, увери областният управител и гарантира, че водата в Брегово е годна за пиене.\r\n ", "date": "2018.03.14", "title": "Видинско се нормализира – Тимок е в застой!"}
{"url": "https://www.dnes.bg/stranata/2018/03/14/ot-maika-na-maika-seshoar-protiv-koliki-na-bebeto.370607", "text": "Опасна мода се появила сред майките. Бебета попадат в \"Пирогов\" с изгаряния заради включен в леглото им сешоар. Родителите твърдят, че ползват сешоари, за да заспят по-лесно децата им.Оказва се, че добре познатото ни предназначение на сешоара далеч не е единственото. Доказват го десетките клипчета, качени от родители в интернет. Това е и един от най-често даваните съвети от майки на майки в социалните мрежи - за справяне с коликите, появата на зъби и будуването до зори.\nОт началото на годината в \"Пирогов\" са постъпили пет деца с различни по степен изгаряния от сешоар - най-често в областта на шията, лицето и ушите.Сешоарът в бебешкото легло е мода от последната половин година, обяви пред Нова тв националният консултант по изгаряния проф. Огнян Хаджийски. А възможните рискове често се подценяват от родителите. Лекарите са категорични - сешоарът няма място в близост до бебето. ", "date": "2018.03.14", "title": "От майка на майка: Сешоар против колики на бебето!?"}
{"url": "https://www.dnes.bg/stranata/2018/03/14/izgoria-picariia-v-burgas-podozirat-umishlen-palej.370626", "text": "\nПицария е изгоряла през изминалата нощ напълно в Бургас, съобщава \"Фокус\", като се позовава на полицията в града.Около полунощ е получено съобщение за това, че е извършен палеж в пицария в жк. \"Лазур\", като запалването е извършено чрез взломяване на витринното стъкло. Огънят е потушен от две противопожарни коли с осем огнеборци.Причините за пожара в процес на изясняване, като е извършен оглед на мястото. В момента се извършва повторен оглед в светлата част на деня.", "date": "2018.03.14", "title": "Изгоря пицария в Бургас, подозират умишлен палеж"}
{"url": "https://www.dnes.bg/akoshtete-vqrvaite/2018/03/14/5-nachina-da-prevyrnem-malkiia-dom-v-prikazen.370548", "text": "Ако живеете в голям град, вероятно не ви е чужд апартамента от 70 квадратни метра? Вие жертвате пространство, за да живеете близо до работата си и може би се нуждаете от ефективни начини да организирате дома си. Ето нашите съвети:\r\n \r\n \r\nСложете всичко до стената. В малкото помещение е важно да слагате мебелите в края на стаята, за да отворите пространство.\r\n \r\nПоставете дивана до най-голямата стена в дневната и не пропускайте акцентите - картина и красива лампа ще допълнят стаята чудесно.\r\n \r\n \r\nАко искате да имате бюро в апартамента си, но нямате достатъчно място, сложете телевизора на стената и под него позиционирайте бюрото.\r\n \r\n \r\nТова винаги е проблем. Вместо да си купувате ниски шкафове за обувки, които заемат твърде много пространство и не са удобни за намиране на вашите обувки, по-добре изберете висок шкаф - може да стига дори до тава. Пространството в горната част на стаята трябва също да се използва.", "date": "2018.03.14", "title": "5 начина да превърнем малкия дом в приказен"}
{"url": "https://www.dnes.bg/politika/2018/03/14/mir-i-drujba-v-obedineni-patrioti-skoro.370631", "text": "Заради искрите, които напоследък прехвърчат между партньорите в Обединени патриоти скоро предстои събиране в коалицията.\r\n\"Много скоро ще бъдат изчистени напреженията и наслоенията в коалицията ни\", обеща Искрен Веселинов. До поредния скандал между патриотите се стигна след упрека на лидера на \"Атака\" Волен Сидеров към евродепутата от ВМРО Ангел Джамбазки заради негово изказване за руския патриарх Кирил.\"Евродепутатът Ангел Джамбазки, избран с гласовете на Бареков и \"България без цензура\", и който подкрепи Истанбулската конвенция с гласуването си \"въздържал се\" в ЕП, се опитава да бъде коментатор-всичколог. Съветът на ПП \"Атака\" е да помисли известно време на кого служи и за какво\", написа Сидеров в социалната мрежа Facebook.Причината - Джамбазки заяви пред БНР, че позицията на ВМРО е, че \"никой не трябва да си позволява такъв език и такова началническо поведение над нито една българска институция. В този смисъл, поведението на госта - патриарх Кирил, бе неприемливо по отношение на българския президент. Без значение какво е искал да каже, когато си на гости, трябва да уважаваш своите домакини и да се държиш любезно и нормално\", коментира още Джамбазки.\"Държи ли го някой с нещо? Изпълнява ли нечия поръчка?\", пита още Волен Сидеров своя политически партньор и уточнява, че той е длъжен да отговори пред избирателите на \"Обединените патриоти\".Според Веселинов обаче в поста на Сидеров се съдържа очевидно неистина или заблуда. Веселинов обърна внимание, че Джамбазки е гласувал \"въздържал се\" по Истанбулската конвенция, тъй като тя съдържа позитивни и негативни моменти.\"На практика г-н Джамбазки не подкрепя конвенцията\", допълни депутатът. На въпрос как си обяснява поведението на Волен Сидеров, Веселинов посочи, че вероятно е реагирал емоционално.", "date": "2018.03.14", "title": "Мир и дружба в \"Обединени патриоти\" – скоро!"}
{"url": "https://www.dnes.bg/football/2018/03/14/lukaku-obvini-syotbornicite-si-za-provala-na-iunaited.370636", "text": "Напрежението в Манчестър Юнайтед стигна връхна точка заради отпадането от Севиля на 1/8-финалите в Шампионска лига. Голмайсторът на \"червените дяволи\" Ромелу Лукаку обвини част от съотборниците си за снощната загуба от испанците с 1:2 на \"Олд Трафорд\", която коства мястото на отбора в турнира. Той призна, че Юнайтед не е заслужавал да продължи напред и мотивира мнението си със следните думи: \"Някои играчи изчезнаха на терена. Започнахме добре, но после позволихме на Севиля да контролира мача. Първият гол премени всичко. Опитахме се да реагираме, но не беше достатъчно, особено като се има предвид с какви футболисти разполагаме. Не заслужавахме да спечелим\", заяви белгийският стрелец. По-късно той се опита да замаже изказването си, след като написа в социалните мрежи че никога не би критикувал съотборниците си в Юнайтед. През този сезон Лукаку вкара пет гола за английския гранд в Шампионска лига, което е най-доброто постижение за отбора от сезон 2009/10, когато Уейн Руни също наниза пет попадения.   ", "date": "2018.03.14", "title": "Лукаку обвини съотборниците си за провала на Юнайтед"}
{"url": "https://www.dnes.bg/stranata/2018/03/14/otkriha-trup-na-myj-v-centyra-na-ardino.370642", "text": "47-годишен мъж е намерен мъртъв в центъра на Ардино във вторник сутринта, съобщават от Областната дирекция на МВР в Кърджали. \r\nМестен жител е попаднал на тялото около 5:30 часа и подал сигнал на тел.112. Дежурна оперативна група от РПУ-Ардино е извършила оглед на мястото на произшествието. \r\nПри първоначален оглед следи от насилствена смърт не са открити. \r\nТрупът е транспортиран за аутопсия в Отделението по съдебна медицина в кърджалийската болница. Образувано е досъдебно производство. \r\n ", "date": "2018.03.14", "title": "Откриха труп на мъж в центъра на Ардино"}
{"url": "https://www.dnes.bg/stranata/2018/03/14/veska-pari-niama-no-deistva-12-deca-i-3-mln-dylg-ot-dds.370606", "text": "\r\n                        \r\n                        \r\n                        \r\n                    В схема за милиони левове се оказа 39-годишната Веска Лучева от град Баня. Жената доби национална известност, след като на 8-и март роди дванадесетото си дете на на градския площад. \r\nОказва се, че преди години бизнесмен от Пловдив предложил договор на Веска. Документът, който тя разписала, я направил собственик на 3 фирми за точене на ДДС.\n\nАбсурдната историята на Веска започва преди 22 години, когато едва на 17 тя ражда първото си дете от почти непознат мъж. Веска се запознава с него в Германия, забременява и се връща сама в България, разказва .Така, без да се обичат, двамата остават заедно 16 години. Един ден мъжът ѝ тръгва за Свиленград и никога повече не се появява. \r\nОстанала сам сама с многобройната си челяд, самотната майка е принудена да смени квартирата. Така се запознава със съпруг №2 – Димитър.\r\nПрез май 2010 г. обаче социалните служби отнемат всичките ѝ деца, Веска посяга към алкохола. Димитър ѝ помага да не се срине напълно, но не успява да я предпази от мистериозен бизнесмен от Пловдив, който ѝ предлага 20 000 лева, ако разпише купчина документи. \r\nПари така и не получава, но се сдобива със задължения за милиони левове. Това не спира Веска да прибави още един член към семейството си. \r\nЗаради милионите, които дължи на държавата, 39-годишната майка няма право на помощи за детето. Още един абсурд в абсурдната история на Веска от Баня.\r\n ", "date": "2018.03.14", "title": "Веска – пари няма, но действа: 12 деца и 3 млн. дълг от ДДС"}
{"url": "https://www.dnes.bg/index/2018/03/14/liubov-po-cialoto-zemno-kylbo-izkustvoto-da-obichash.370630", "text": "\r\n                        \r\n                        \r\n                        \r\n                    Афродита би ги благословила, а Ерато би възпяла любовта им. Как пламва искрата между двама артисти? Какво е да си главен герой в сюрреалистична приказка и колко силно могат да обичат хората на изкуството?В студиото на \"ОколоСветско\" по - актрисата Марина Мандарина и световноизвестният артист Рив Булгари разказаха за тайната на голямата любов и какво заздравява връзката?\r\n ", "date": "2018.03.14", "title": "Любов по цялото земно кълбо – изкуството да обичаш"}
{"url": "https://www.dnes.bg/stranata/2018/03/14/vzriv-v-arsenal-v-kazanlyk-ima-zaginal-i-raneni.370643", "text": "Един човек загина при възпламеняване в завод 3 на \"Арсенал\" в Казанлък. Друг е обгорял при инцидента. Той е станал в 10,25 часа, съобщиха от МВР пред Dnes.bg.По първоначална информация загиналият е на 39 години.Към мястото на инцидента пътуват пожарни и линейки.Екипи на полицията също са се отправили към казанлъшката оръжейница.Икономическият министър Емил Караниколов потвърди за инцидента пред журналисти в МС. Той нарече станалото производствена авария. \"По информация към момента при нея има един загинал човек и един в тежко състояние\", каза той. По думите на министъра на място са екипи на пожарната и служба КОС, като в министерството непрекъснато постъпва нова информация.\r\nКараниколов коментира, че инцидентът е изключително неприятен. Той напомни обаче, че дружеството е 100% частно.\r\n ", "date": "2018.03.14", "title": "Взрив в \"Арсенал\" в Казанлък! Има загинал и ранени!"}
{"url": "https://www.dnes.bg/muzika/2018/03/14/po-tradiciia-evroviziia-v-akompaniment-sys-zvuchen-skandal.370614", "text": "\r\n                        \r\n                        \r\n                        \r\n                    Песента \"Bones\" (\"Кости\") ще представя България на тазгодишното издание на конкурса \"Евровизия\". Тя е в изпълнение на Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.Скандали около конкурса не липсват и тази година. Композиторът Вида Пиронкова обяви пред , че ще се обърне с писмо към Комисията за култура в парламента. Тя твърди, че нейният проект изобщо не е чут от комисията, която избира песента победител. Вида Пиронкова попита и защо чужденци преценяват и обсъждат песните, а не българи.\n\"Не считам, че нашият проект е бил чут от българска комисия. Аз избрах Жана Бергендорф и направихме голям и интересен проект - \"Rebirth\". Вчера махнах гласа ѝ от записа. Защо въобще уведомят композитори и музиканти да се включват - за бройка, за пълнеж?\", попита Пиронкова от ефира на \"България сутрин\".Според нея са предложени само 3 еднотипни парчета на комисията, в която има по думите ѝ има само един човек с музикално образование. Тя подчерта, че всички страни правят концерти, където да изберат песента си за конкурса, а само у нас и в Австрия комисия избира еднолично.Иначе композиторът смята песента \"Bones\" за много хубава, но не смята, че \"Евровизия\" е конкурс за песен, където авторите показват нов продук. Това е борса за изпълнители и продуценти, убедена е тя.Музикантът Стоян Михалев е на мнение, че песента \"Кости\" е издържана в съвременната стилистика на поп и рок сцената. Той уточни, че няма проблем с песента, но има такъв с конкуреса, защото според него самата форма е социалистическа.\"Не стимулира пазарни качества, насочен е към това да се мери геополитическа настройка. Не виждам този фестивал да ражда изпълнители, които да станат фактори в музикалната индустрия\", отбеляза Михалев.\"Неслучайно няма да видите Елтън Джон или Мадона на този конкурс. Хубавата песен е хубава, не е нужно да се състезава с други. Системата с SMS-ите е силно компрометирана\", каза още музикантът.", "date": "2018.03.14", "title": "По традиция: \"Евровизия\" в \"акомпанимент\" със звучен скандал!"}
{"url": "https://www.dnes.bg/politika/2018/03/14/borisov-vsichko-za-chez-prez-godinite-da-stane-iasno-v-ns.370641", "text": "Премиерът Бойко Борисов настоя всичко за ЧЕЗ през годините да стане ясно в парламента, където по-рано днес беше създадена анкетна комисия по настояване на опозицията. Комисията ще работи един месец и ще проучва както сделката за продажбата на дружеството, така и фактите около приватизацията му.\r\nБорисов коментира, че разбрал от изказвания на опозицията, че е пречка за това и разясни, че по тази причина ГЕРБ е одобрила комисията да се създаде. В началото на правителственото заседание той възложи на министрите Томислав Дончев, Владислав Горанов и Теменужка Петкова да направят ясен план, за да може „тази манипулация на обществото да се премахне“.\n\n\n„Ние не сме пречели на никого, а сме искали електроразпределителните дружества да си спазват договорите и ангажиментите. Вследствие на което сме пращали проверки и на трите енергоразпределителни дружества, има наказания включително, ДКЕВР е вземал отношение, прокуратурата. Нека това да се занесе в парламента, да се покаже, така че тук не става въпрос за харесване и нехаресване, а за изпълняване на ангажиментите“, настоя Борисов.\r\n„Аутсорсването на дейностите им през годините и за какви пари ставаше въпрос, за това, че не влагаха достатъчно в електропреносната и разпределителна система, това, което им е ангажимент - в парламента всичко да стане ясно“, нареди премиерът.\r\nБорисов отново коментира, че няма нищо общо със сделката за продажбата на дружеството.\r\nВ началото на заседанието премиерът поздрави вицепремиера Валери Симеонов за рождения му ден. Симеонов пък почерпи колегите си с бонбони.\r\n ", "date": "2018.03.14", "title": "Борисов: Всичко за ЧЕЗ през годините да стане ясно в НС!"}
{"url": "https://www.dnes.bg/world/2018/03/14/merkel-e-za-chetvyrti-pyt-kancler-preizbraha-ia.370646", "text": "Бундестагът, долната камара на германския парламент, преизбра канцлера Ангела Меркел за четвърти мандат на поста.\r\n63-годишната Меркел получи 364 гласа \"за\" при 315 \"против\" и 9 \"въздържал се\".\"Приемам вота\", каза тя след гласуването.\r\nУправляващата коалиция, която включва Християндемократическия съюз (ХДС) на Меркел, традиционния му баварски партньор, Християнсоциалния съюз (ХСС), и Германската социалдемократическа партия (ГСДП) разполага с общо 399 места в 709-членния Бундестаг, отбелязва Асошиейтед прес.\n\n\nТрите партии управляваха в голяма коалиция и през последните четири години, но този път формирането на правителство се оказа трудна задача. \r\nБундестагът преизбра Меркел за канцлер 171 дни след парламентарните избори на 24 септември.\r\nТогава и трите партии загубиха позиции. Социалдемократите първоначално обявиха, че ще останат в опозиция, но след като Меркел не успя да формира управляваща коалиция с либералите и Зелените, преразгледаха решението си, за да бъдат избегнати нови избори, в момент, когато ЕС се нуждае от една силна и проевропейска Германия.\r\nЛевоцентристката формация се съгласи да остане в управлението след вътрешен референдум, предшестван от дебати и силна съпротива в своите редици.", "date": "2018.03.14", "title": "Меркел е за четвърти път канцлер – преизбраха я!"}
{"url": "https://www.dnes.bg/politika/2018/03/14/bliznashki-3-iiat-mandat-na-borisov-lebedova-pesen.370616", "text": "\r\n                        \r\n                        \r\n                        \r\n                    Редица скандали се сгромолясаха на плещите на управляващите от началото на 2018 г.\n\n\n\r\n\"Истината е, че третият мандат на Бойко Борисов в е неговата лебедова песен. Той може да покаже най-доброто, на което е способен. Това е поради липса на силна опозиция. Съдбата му е щастлива. Дано това да е капитал за България. Премиерът управлява в трудна коалиция, но умело използва партньорите си, за да разтовари политическата тежест от себе си. Драмата в \"Обединени патриоти е видна\", посочи бившият служебен премиер проф. Георги Близнашки.Според него казусът с ЧЕЗ има потенциала да разклати стабилността в управляващите.\"Ако бях на мястото на опозицията, бих свикал анкетна комисия. Опозицията трябва да си свърши работата, иначе това ще остане като поредния затрупан скандал\", отбеляза той пред .Все по-често общественият взор се обръща и към личността на президента. По думите на проф. Близнашки неговата роля не е да разплита злободневните проблеми в държавата, а да гледа към дългосрочните интереси на страната.\"Патриарх Кирил е крупна фигура в руския политически живот. Той е визионер. Играе изключително важна роля. С идването си ни представи новото разбиране на Русия за събитията около Освобождението. Не бяхме подготвени докрай за срещата с патриарх Кирил\", подчерта за финал бившият премиер.\r\n ", "date": "2018.03.14", "title": "Близнашки: 3-ият мандат на Борисов – лебедова песен!"}
{"url": "https://www.dnes.bg/crime/2018/03/14/arest-za-poboinici-na-stolichen-bulevard.370638", "text": "Петима души са задържани след спречкване вчера на пътя на бул. \"България\" в столицата, съобщиха от СДВР.По случая е образувано досъдебно производство. Работи се по изясняване на обстоятелствата по случая.", "date": "2018.03.14", "title": "Арест за побойници на столичен булевард"}
{"url": "https://www.dnes.bg/notifikacii/2018/03/14/pochina-britanskiiat-astrofizik-stivyn-hoking-poklon.370592", "text": "Британският астрофизик Стивън Хокинг почина днес на 76-годишна възраст, съобщиха децата му в комюнике, цитирано от Франс прес.\"Ние сме дълбоко опечалени от смъртта на нашия любим баща. Той беше велик учен и изключителен човек, чиято работа ще живее още много години\", пишат децата му Люси, Робърт и Тим в текста, публикуван от британската агенция Прес асосиейшън.Хокинг ще остане в историята с новите си открития и идеи за Вселената и нейното зараждане. Книгата му \"Кратка история на времето\" му спечелва международна известност.Той е роден на 8 януари 1942 година (300 години след смъртта на Галилео Галилей) в Оксфорд, Англия. Къщата на родителите му се намирала в северен Лондон, но по време на Втората световна война Оксфорд е по-безопасно място за живеене.Когато е на 11 години, родителите му се преместват в Сейнт Олбанс, Хартфордшър. През 1959 г. е приет в Оксфордския университет, където не е възможно да учи математика (както той искал), затова записва физика, въпреки желанието на баща му да учи медицина.През 1963 г., докато учи магистратура в Кеймбридж, Хокинг бива диагностициран с амиотрофична латерална склероза (АЛС). През март 1966 получава своята докторска степен по приложна математика и теоретична физика.\r\nТой е един от най-младите членове на Английското Кралско общество, Командор на ордена на Британската империя  и на други британски кралски отличия и награди за научноизследователска дейност. Въпреки че Хокинг е атеист, той е член на Папската академия на науките, която е под пряката защита на папата.Въпреки тежкото си заболяване Хокинг не спира активната си научноизследователска дейност.\r\nКато дете се занимава с конна езда, като ученик в Оксфорд е носови (на английски: cox) в отбора по академично гребане. Първите симптоми на болестта му се появяват след влизането му в Кеймбридж. Окончателната диагноза му е поставена на 21-годишна възраст, малко преди първата му женитба. Докторите му казват, че едва ли ще живее повече от 1 – 2 години. Въпреки това, той не се отказва да се бори с болестта. Хокинг е сред най-дълго живелите с това заболяване, познати на медицината. От 1985 г. използва специален апарат, за да говори. Компютърът, инсталиран в инвалидната му количка, му позволява освен да говори, да пише статии, други текстове, да ползва Интернет и електронна поща. Управлението се извършва чрез движение на единствения мускул, който Хокинг може да контролира – един от лицевите мускули на бузата, под окото. Движенията се разчитат от специален инфрачервен сензор, вграден в очилата му. За въвеждане на текст се използва система за предсказване на думите, но въпреки това целият процес е изключително труден и бавен.\r\nСтивън Хокинг пише в съавторство с дъщеря си Люси Хокинг три детски романа: „Тайният ключ на Джордж за Вселената“и две нейни продължения. Целта на автора е, приключенията на Джордж да бъдат представени по достъпен и забавен начин за младите читатели, които да надникнат в тайните на физиката, времето и вселената.\r\nТой автор на книги и статии за новите открития и идеи за Вселената и  нейното зараждане, включително и на популярната „Кратка история на  времето“ (A Brief History of Time, 1988), която му спечелва международна  известност.Хокинг е единственият герой в \"Стар Трек: Следващото поколение\", който играе сам себе си. Има и епизодични участия в сериалите \"Космо и Уанда“, \"Теория за Големия взрив“, \"Дилбърт“, \"Футурама“.\"Той беше голям учен и изключителен човек, чиято работа и наследството му ще живеят още дълги години\", казват още близките му, напомняйки за силата на неговия дух и блестящото му чувство за хумор.\r\n\"Веднъж той каза: Вселената не би била вселена, ако не беше дом на хората, които обичаме\", спомнят си децата му.\r\nНеговите проучвания върху черните дупки и Теорията на относителността дадоха нови хоризонти на научната мисъл.\r\nСтивън Хокинг спечели не само уважението на научните среди с постиженията си във физиката, но и любовта на милиони хора извън университетите със своята загриженост за бъдещето на света.Той вдъхнови поколения последователи като учен и личност.", "date": "2018.03.14", "title": "Почина британският астрофизик Стивън Хокинг. Поклон!"}
{"url": "https://www.dnes.bg/notifikacii/2018/03/14/godenikyt-na-zaginalata-mina-basharan-v-nesviast-tia-shte-se-vyrne.370591", "text": "\"Тя ще се върне\", повтаря в несвяст женихът на богатата турска наследница Мина Башаран, която загина със 7-те си приятелки в самолетна катастрофа на връщане от моминското си парти в Дубай.Мурат Гезер, който трябваше да се ожени за 28-годишната милиардерска щерка след месец, се държи само на лекарства и не може да дойде на себе си. При всички опити да бъде успокоен, той само повтаря: \"Не, не вярвам. Тя ще се върне\".Както съобщава в. “Хаберлер\", Мурат искал да изненада любимата си и се канел да я посрещне на летището, без тя да знае. От деня на трагедията Мурат не напуска дома на семейство Башаран. Там пристигат върволици роднини и приятели на загиналата девойка.Страшната катастрофа шокира цяла Турция. Стотици хора изразяват своя потрес и тъга в социалните мрежи. Тя преобърна живота на семейството на собственика на “Башаран холдинг\" - една от най-големите турски инвестиционни компании, което се готвеше за сватбата на любимата си дъщеря, разказва \"\". \r\nМина Башаран е едно от двете деца на известния турски предприемач Хюсеин Башаран. Роден в град Трабзон, той започва отначало търговия с лешници и основава компания за производство на ядки и сушени плодове. Укрепвайки бизнеса, в течение на 25 години Башаран изгражда огромен инвестиционен холдинг. Осъществява мащабни проекти в строителството, туризма, корабоплаването, аеронавтиката, енергетиката, хранителната промишленост и др.Известно време е президент на футболния клуб “Трабзонспор\". Част от бизнеса си Хюсеин Башаран планира да предаде на дъщеря си Мина - по-голямото му дете. През 2013 г. той я вкарва в борда на директорите на \"Башаран холдинг\".Мина е родена в Истанбул. Завършва факултета по бизнес администрация в университета \"Коч\" в най-големия турски град. След това учи луксозен мениджмънт в Европейската бизнес школа в Лондон. Близките ѝ я определят като талантливо и амбициозно момиче. Собственичка е на яхтклуб и на курорта Рамада в Бодрум.Неотдавна баща ѝ Хюсеин Башаран започва поредния си грандиозен проект - строителство на луксозен жилищен комплекс с кули в истанбулския район Фикиртепе, който е посветен на любимата му дъщеря и носи нейното име - Mina Towers.\"Започваме проекта, който ще струва 1 милиард долара. Планираме да го открием през септември\", заяви магнатът пред журналисти наскоро. С него се заема една от компаниите в холдинга \"Башаран\" - CMB (Can Mina Basaran), която дъщерята Мина планира да издигне до най-високите световни стандарти. Тя рекламира комплекса и на страницата си във Facebook. \r\nПрез октомври миналата година Мина Башаран се сгодява с Мурат Гезар, завършил Американския интерконтинентален университет и собственик на компанията Metprint Printing Systems. На семейството му принадлежи крупна издателска компания.Приказната сватба с Мина Башаран е насрочена за 14 април на брега на Босфора в бивш дворец, сега елитен хотел - Чираган.Дъщерята на турския милиардер води активен светски живот. В профила си в Instagram, където има почти 70 000 последователи, пуска снимки с много знаменитости. Сред тях са турската попдива Ажда Пекан, танцуващият италиански милионер Джанлука Ваки и американският рапър Фарел Уилямс.В очакване на приказната сватба богатата турска наследница организира моминско парти в Дубай с най-добрите си приятелки - момичета от елита на страната. Всички загиват в самолетната катастрофа в Иран на връщане от партито.Една от седемте загинали приятелки на Мина Башаран е била бременна, а в следващите месеци брак е предстоял и на още няколко от тях, пише в. \"Ватан\". Гостенките на Мина са идентифицирани като Зейнеп Кошкун, Айше Анд, Бурчу Урфали, Асли Измирли, Лиана Хананел, Жасмин Барух и Синем Акай. Повечето от тях са работили в модния бизнес, едната има фирма за бижута в Измир, друга се занимава с дизайн на дрехи, трета има фирма за бански костюми.  \r\n8-те богати приятелки и още три жени - екипаж, се прибират от Шарджа в Истанбул с частния самолет на \"Башаран холдинг\", който се разби в планински район на Иран.Катастрофиралият самолет се е повреждал и преди във въздуха, твърди сестрата на Мелике Кувет, една от двете жени пилоти, управлявали самолета при злополучния полет, пише в. \"Ватан\". \r\nСамолетът Bombardier Challenger, произведен в Канада, се е повреждал и при два други случая преди това по време на полет - по време на полет до Париж и до Трабзон.Оказало се също, че стюардесата по време на полета Еда Услу е летяла вместо сестра си Ела, която я помолила да се сменят. Двете работели като стюардеси за една и съща фирма. След като научила новината за катастрофата, Ела Услу била приета в болница. \r\nОсновната версия за трагедията е избухване на пожар в единия от двигателите по време на полета. Самолетът много бързо е набрал височина, а след това стремглаво се е насочил към земята, сочат данни на FlightRadar24. Оцелели при катастрофата от 11-те жени на борда няма. \r\nВ четвъртък Мина публикува снимка в Instagram, на която стои на пистата пред фаталния самолет. Последните видеа на богатата наследница в мрежата показват как тя и приятелките ѝ се радват на концерт на певицата Рита Ора в популярен нощен клуб в Дубай.", "date": "2018.03.14", "title": "Годеникът на загиналата Мина Башаран в несвяст: Тя ще се върне!"}
{"url": "https://www.dnes.bg/zvezdi/2018/03/14/sasha-grei-na-30-ot-filmite-za-vyzrastni-do-knigite.370504", "text": "\nНа днешния 14 март своя 30-ти рожден ден празнува американската актриса, модел и писателка Саша Грей. Родена през 1988 година в Сакраменто, Калифорния, тя става световно известна с участието си в много филми за възрастни.\r\nПрез 2010 година тя спира с еротичната си кариера и започва кариера в традиционното кино. Първият й филм е \"The Girlfriend Experience\" на режисьора Стивън Содърбърг. Изявява се и като модел.\r\nПо-късно Саша започва да пише и книги, като през 2013 години излиза първото й произведение - романът \"Обществото на Жулиет\".\r\n\r\nПълното й име Марина Ан Хандзис. Макар и родена в САЩ, тя има гръцко потекло.\r\nИзбира псевдонима Саша Грей когато е на 18 и когато се впуска в порно индустрията. Името е взето от певеца в една от любимите й рок групи и от романа \"Портретът на Дориан Грей\" на Оскар Уайлд.\r\nИма спечелени няколко награди AVN за филми за възрастни през 2007 и 2008 година. По същото време започва да се изявява и като модел.\r\nПрез 2011 г. Грей се снима във видеоклипа на песента Space Bound на рапъра Еминем, режисиран от Джоузеф Кан.\r\nАктрисата обожава да шофира. През май 2013 г. Грей прави двуседмичен автомобилен пробег в Русия от Владивосток през Сочи до Москва, управлявайки различни марки автомобили, включително и руската Лада Калина.\r\nГрей е включена на 89-то място в класацията на 100-те на секси жени в света на списание FHM.\r\nУчаства в редица кампании на организацията за защита на животните PETA.\r\nОбожава кучетата.\r\nАмериканската рок изпълнителка Кристийн Йънг е вдъхновена от Саша Грей за създаването сингъла си \"The Pictures of Sasha Grey\".", "date": "2018.03.14", "title": "Саша Грей на 30: От филмите за възрастни до книгите"}
{"url": "https://www.dnes.bg/stranata/2018/03/14/liubiteli-plashtat-100-za-da-vliazat-v-chiniiata-na-buzludja.370593", "text": "В напреднал стадий е работата по вариант за обезопасяване на част от монумента на връх Бузлуджа и последващо допускане на туристи във вътрешността. Това съобщи областният управител на Стара Загора Гергана Микова.Според експертите обезопасяването на периметъра няма да струва много скъпо, а допускането на външни лица срещу заплащане ще пресече досегашните нерегламентирани и опасни за живота и здравето влизания в саморазрушаващата се от близо три десетилетия стоманобетонна \"черупка“.\r\nВлизането в комплекса е забранено от години, от няколко месеца обектът е охраняван от служители на РУ \"Полиция“ – Казанлък, но въпреки това не минава седмица без сигнал за \"пробив“, припомня \"Монитор\".\r\nПоследните данни сочат, че няколко души, основно планинари от Велико Търново усилено се саморекламират в социалните мрежи като водачи, знаещи \"тайни входове“ в Чинията. По около 100 евро заплащат любителите на екстремните преживявания, за да попаднат в коридорите на мегапаметника и да си тръгнат, като отнасят в раниците си парченца от мозайките.\r\nВ началото на т.г. бузлуджанският монумент попадна сред 12-те най-застрашени обекта на културното наследство в Европа в класация, изготвена от  неправителствената организация \"Европа Ностра\" и Института на Европейската инвестиционна банка.Очаква се през следващите няколко дни да стане ясно дали паметникът е сред получилите одобрение за бъдещо промотиране и подпомагане при търсене на средства за спасяването му.Сред номинираните от  \"Европа Ностра\" са Историческите центрове на Виена и албанският град Агирокастро; късновизантийските  църкви във Воскопоя и Виткуки /Албания/; въглепреработващо предприятие в Белгия; стара въжена линия и манастири в Грузия; казино в Констанца /Румъния/ ;стара фабрика за лед в Англия и др. привлекателни за туристите обекти.\r\n ", "date": "2018.03.14", "title": "Любители плащат €100, за да влязат в Чинията на Бузлуджа "}
{"url": "https://www.dnes.bg/usa/2018/03/14/trygva-si-i-syvetnikyt-na-trymp-po-nacionalna-sigurnost.370594", "text": "Съветникът на американския президент Доналд Тръмп по въпросите на националната сигурност Хърбърт Р. Макмастър скоро ще напусне поста си, съобщи вчера Си Ен Ен, цитирана от ТАСС.По данни на източници на телевизията Тръмп планира да направи големи размествания в своята администрация след уволнението на Рекс Тилърсън от поста на държавен секретар на САЩ.\n\n\nЕдин от първите, които ще напуснат сегашните си длъжности, ще стане Макмастър, отбелязва Си Ен Ен. На мястото на Макмастър президентът разглежда кандидатурите на бившия постоянен представител на САЩ в ООН Джон Болтън, на един от вицепрезидентите на компанията \"Форд\" Стивън Бигън, на генералния директор на корпорацията \"Оракъл\" /Oracle/ Сафра Кац, както и на директора на Агенцията за национална сигурност на САЩ адмирал Майкъл Роджърс, който смята да излезе в оставка тази пролет.Освен това, по данни на Си Ен Ен, началникът на канцеларията на Белия дом Джон Кели също може да напусне поста си, макар че оставката му не е толкова неизбежна, както тази на Макмастър, отбелязва телевизията.По-рано вчера Си Ен Ен съобщи, че Тръмп обмисля също да уволни министъра по въпросите на ветераните Дейвид Шулкин. Според източници на телевизията президентът бил недоволен от Шулкин и иска да назначи на неговото място Рик Пери, който понастоящем е министър на енергетиката. (БТА)\r\n ", "date": "2018.03.14", "title": "Тръгва си и съветникът на Тръмп по национална сигурност"}
{"url": "https://www.dnes.bg/snimka-na-denia/2018/03/14/vremeto-dnes-oblaci-i-valeji-na-mnogo-mesta.370596", "text": "Днес облачността ще е променлива, често значителна и на много места в Южна и Източна България отново ще превали. Ще духа слаб, в Северна България до умерен западен вятър. Според прогнозата на НИМХ максималните температури ще са между 11° и 16°, в София около 11°.По Черноморието облачността ще е променлива, след обяд - често значителна и на места ще превали слабо. Ще духа до умерен вятър от запад-северозапад. Максималните температури ще са между 15 и 18°, вълнението на морето ще бъде 2 - 3 бала. Температурата на морската вода е 7 - 8°.В планините облачността ще е значителна, на много места ще превали дъжд, над около 1900 метра - сняг. Ще духа умерен, по високите и открити части - до силен вятър от запад-северозапад. Максималната температура на височина 1200 метра ще е около 6°, на 2000 метра - около 0°.\r\n ", "date": "2018.03.14", "title": "Времето днес: Облаци и валежи на много места"}
{"url": "https://www.dnes.bg/stranata/2018/03/14/pernik-simitli-13-bylgarski-obshtini-sa-pred-falit.370597", "text": "13 общини са в затруднено финансово състояние, сочат данните на Министерството на финансите към края на 2017 г. Това са само 4,9% от всички общини в страната като има тенденция за по-добро управление на парите, коментират от МФ.Преди година 32 общини, или над 12% от всичките, отговаряха на три или повече от критериите за класирането им като кметства с финансови затруднения.\r\n13-те общини, които в момента имат затруднения, са Симитли, Струмяни, Белоградчик, Грамада, Димово, Кочериново, Рила, Сапарева баня, Септември, Перник, Неделино, Чепеларе и Стамболово. Те ще трябва да предприемат мерки за финансово оздравяване като например да повишат приходите си, или да свият разходите си.Данните за всички общини в страната показват, че 49,39% от разходите им  отиват за заплати и осигуровки, а инвестициите са 12,35% от разходите  им.\r\nТези мерки трябва да бъдат одобрени от министъра на финансите Владислав Горанов, ако общините искат да вземат безлихвен заем от държавния бюджет.Общините, които през 2018 г. отпадат от списъка за финансово оздравяване, са 21.Това са Созопол, Сунгурларе, Бяла, Брегово, Видин, Борован, Криводол,  Мизия, Оряхово, Кърджали, Тетевен, Георги Дамяново, Белово, Велинград,  Лесичево, Белене, Ветово, Сливен, Баните, Девин, Минерални бани.Приетите от тях мерки за оздравяване са довели до положителни резултати, коментират от МФ.Според статистиката на МФ общините, които трайно попадат в списъка за финансово оздравяване през 2016 г., 2017 г. и през 2018 г., са 9 - Симитли, Струмяни, Димово, Сапарева баня, Септември, Перник, Неделино, Чепеларе и Стамболово.\r\n\r\n ", "date": "2018.03.14", "title": "Перник, Симитли... 13 български общини са пред фалит"}
{"url": "https://www.dnes.bg/notifikacii/2018/03/14/kim-chen-un-se-sreshta-i-s-iaponskiia-premier-shindzo-abe.370598", "text": "Японското правителство обсъжда възможността за среща между премиера Шиндзо Абе и севернокорейския лидер Ким Чен Ун, съобщиха японски медии, цитирани от Франс прес.Ако тази информация се потвърди, това би представлявало смяна на тона на Япония, която досега беше привърженик на твърди действия спрямо Пхенян, отбелязва агенцията.Севернокорейският въпрос претърпя миналата седмица зрелищен обрат, след като американският президент Доналд Тръмп прие поканата на Ким Чен Ун за среща на върха. Южнокорейският президент Мун Дже-ин също планира среща с Ким до края на следващия месец.Евентуална среща между Абе и Ким би позволила на Токио да реши въпроса за отвличанията на японци от Северна Корея през 70-те и 80-те години с цел да обучава шпионите си на японски език и обичаи, предаде агенция Киодо, цитирайки правителствени източници.Агенция Джиджи прес също съобщи за подобни планове на Токио, подчертавайки, че Япония, чувстваща се силно застрашена от ядрените и ракетни програми на Пхенян, се опасява да не бъде маргинализирана, ако преговорите се водят без нея.Помолено от АФП за коментар, японското външно министерство не потвърди конкретен план за среща на върха, но и не изключи такава възможност.\"Ние ще обсъдим нашата стратегия от гледна точка на това, което е най-ефикасно \"за противопоставяне на ядрените амбиции на Северна Корея и за решаване на случая с \"отвлечените\" японци, заяви говорител на министерството.Последната среща на върха между двете страни датира от 2004 година, когато тогавашният японски премиер Джуничиро Коидзуми се срещна с Ким Чен Ир, бащата на сегашния севернокорейски лидер. (БТА) ", "date": "2018.03.14", "title": "Ким Чен Ун се среща и с японския премиер Шиндзо Абе?"}
{"url": "https://www.dnes.bg/muzika/2018/03/14/bilet-za-smouki-no-smouki-gi-niama-a-biletite.370599", "text": "\r\n                        \r\n                        \r\n                        \r\n                    \r\nПетя Узунова е дала 120 лева за билети за \"Смоуки\". След като концертът през февруари в Бургас се проваля по технически причини, на феновете е предложено да бъдат извозени с автобуси до Варна, където е вторият концерт на рок групата, съобщава.\r\nПетя обаче си е купила билет за Бургас и сега си иска парите обратно. След отказа да си ги получи на касата на операта, звъни на управителя на фирма \"Тикетпро\" Пламен Марков.\r\nНа касата на операта в Бургас са продадени близо 600 билета. В Комисията за защита на потребителите в Бургас вече са подадени над 10 жалби. Измамените фенове подготвят и колективен иск. Вече е започнала проверка.\r\n ", "date": "2018.03.14", "title": "Билет за \"Смоуки\", но \"Смоуки\" ги няма, а билетите..."}
{"url": "https://www.dnes.bg/index/2018/03/14/receptata-dnes-malki-pici-ot-patladjan-i-mocarela.370497", "text": ":1 голям патладжан1 буркан сос маринара50 г настърган пармезанняколко листа босилек, нарязани на ситно1/2 чаена лъжичка чесън на прахчили на прах, по желаниесол, черен пипер на вкусзехтин250 г настъргана моцарела100 г настърган чедър : Измийте патладжана и го нарежете на колелца с дебелина около 1 см. Сложете го в тавичка и го осолете от двете страни. След 20-30 минути махнете горчилката, която е пуснал и леко попийте парчетата с кухненска хартия. Прехвърлете ги в друга тава върху хартия за печене и ги намажете с малко зехтин. Запечете патладжана за около 20-25 минути в предварително загрята фурна на 180 градуса. В купа разбъркайте доматения сос заедно с пармезана, босилека, чесъна, черния пипер, солта и чилито. С тази смес намажете патладжана. След това прибавете настърганите моцарела и чедър и запечете отново докато сирената се разтопят.", "date": "2018.03.14", "title": "Рецептата Dnes: Малки пици от патладжан и моцарела"}
{"url": "https://www.dnes.bg/obshtestvo/2018/03/14/jertvite-na-tormoz-v-ofisa-da-govoriat.370600", "text": "\r\n                        \r\n                        \r\n                        \r\n                    Всеки, който е жертва на сексуален или друг вид тормоз на работното място трябва веднага да алармира, призова от ефира на  психотерапевтът Ана Тодорова.В различните фирми се проявява различен вид насилие. Според Георги Първанов от БАУХ равенството на половете у нас е много по-напред от други държави в Европа. Ролята на HR специалистите е особено важна, каза той в предаването \"\".Заместник-председателят на комисията за защита от дискриминация Баки Хюсеинов пък заяви, че за десет години броят на жалбите за дискриминация, основана на пола, е двойно по-голям. \r\n ", "date": "2018.03.14", "title": "Жертвите на тормоз в офиса: Да говорят!"}
{"url": "https://www.dnes.bg/notifikacii/2018/03/14/trymp-sasht-moje-da-syzdadat-svoi-kosmicheski-voiski.370601", "text": "Съединените щати трябва да създадат свои собствени космически войски, заяви президентът Доналд Тръмп, цитиран от Асошиейтед прес и ТАСС.\r\nТой направи тази импровизирана забележка, говорейки пред войници във военновъздушната база на морската пехота \"Мирамар\" в югозападния щат Калифорния.\r\n\"В моята нова национална космическа стратегия космосът е признат за зона за военни действия, както земята, въздуха и морето. Ние дори може да се сдобием с космически сили\", каза Тръмп.\r\nПрезидентът на САЩ призна, че първоначално не се е отнасял сериозно към тази идея, но впоследствие осъзнал, че това е \"отлична идея\", която може би трябва да бъде реализирана.\r\nСпоред експерти обаче е необходимо Съединените щати да отдадат приоритет на укрепването на разузнаването и киберсигурността. Създаването на космически войски освен това би изисквало сериозни преобразувания във въоръжените сили и огромни разходи.\r\nВ момента за космическата военна програма на САЩ отговарят предимно военновъздушните сили. През последните години те провеждат тестови полети на безпилотен космически самолет.\r\nПрофесорът от Масачузетския технологичен институт по астронавтика Дейна Нюман, бивш заместник-ръководител на НАСА, обаче заяви, че предпочита космосът да остане колкото се може по-мирно пространство. \"Космосът е за изследвания и за напредък на човечеството. Трябва да се поучим от нашите грешки на Земята и да запазим космоса мирен\", призова тя. /БТА/", "date": "2018.03.14", "title": "Тръмп: САЩ може да създадат свои космически войски!"}
{"url": "https://www.dnes.bg/notifikacii/2018/03/14/sofiia-kym-ankara-granicite-sa-utvyrdeni-s-dogovori.370605", "text": "Всяка държава с богата и дълга история би могла да твърди, че нейните духовни и културни граници излизат извън физическите.\r\nС тези думи външното ни министерство коментира думите на турския президент Реджеп Ердоган, че Кърджали е в \"духовните граници\" на Турция.\nВ позицията на външното ни министерство се казва, че ако политическата реторика в отделните държави избере по някаква причина да се връща към миналото, то почти винаги може да очертае граници, които се отличават от сегашните.\r\nОт МВнР обаче припомнят, че в действителност днешните държавни граници са утвърдени с международни договори, признати от всички държави и не подлежат на съмнение, нито на преразглеждане. \r\nБългария и Република Турция, които се радват на отлични двустранни отношения, не правят изключение от тези договори, отбелязва външното ни министерство.\r\nЕрдоган заяви на 11 март в реч в град Сакария, намиращ се в Северозападна Турция, близо до Черно море: „Искам лично от моето име и от името на турския народ да поздравя братята ни в Босна и Херцеговина, Косово, Албания, Македония, Сърбия, Западна Тракия, Крим, България и Румъния”.\r\n\"Пращаме нашия поздрав на всички страдащи и потиснати наши братя в Сараево, Скопие, Ксанти, Комотини, Кърджали и Мостар\", каза Ердоган и подчерта: \"Тези градове физически са разположени в други страни, но те са част от нашите духовни граници. Същността на Турция не се побира на 780 хиляди квадратни километра\", заяви турският президент.", "date": "2018.03.14", "title": "София към Анкара: Границите са утвърдени с договори!"}
{"url": "https://www.dnes.bg/balkani/2018/03/14/erdogan-predi-e-stigal-do-burgas-i-varna-sega-do-kyrdjali.370602", "text": "\r\n                        \r\n                        \r\n                        \r\n                    Преди дни, по време на местния конгрес на Партията на справедливостта и развитието в град Сакария, още в първата си реч Реджеп Ердоган се обърна към българските турци с думите: \"Кърджали е част от нашите духовни граници\".Тези му думи отново разбуниха духовете в страната ни. Какво казва Ердоган и какво цели?Според бившия консул на България в Одрин Георги Димов споменаването на страната ни в реч на турския президент се повтаря за трети път.\n\"Преди в речта си Ердоган \"стигаше\" до Бургас и Варна, сега само до Кърджали. Хубаво е всички да си зададем въпроса защо? Първо - през 2019 г. в Турция предстоят избори - местни и парламентарни. Това е обръщане към електората в Кърджали, за да го подкрепят\", коментира изказването бившият консул в Одрин в \"\".По думите му балансът на политическите сили в Турция е прекалено изравнен и на Ердоган му е нужен всеки глас, за да спечели изборите догодина.\"Турците са заклеймявани за своите действия в Сирия. В момента държавата е ортак с Москва и Техеран, но въпреки това и те не подкрепят военната намеса в Сирия\", смята Димов.Той е на мнение, че в момента европейска перспектива за Турция не съществува.\"Има договорена среща във Варна, която е под голяма въпросителна дали ще се случи. Никой в момента в Турция не говори за европейско членство. Вече се задоволяват само с поддържане на диалога и уреждането на отношенията с ЕС. В момента властта в Турция е ислямистки национализъм, който е войнолюбив\", подчерта още бившият ни представител в Одрин.Гостът на  уточни, че в момента Турция е разделена на две, резултатите от референдума още се оспорват, но все пак рано или късно ще се роди една демократична държава.", "date": "2018.03.14", "title": "Ердоган преди е \"стигал\" до Бургас и Варна, сега – до Кърджали!?"}
{"url": "https://www.dnes.bg/obshtestvo/2018/03/14/mil-jest-diado-ot-dom-s-podaryk-kym-medik-pomognala-mu-v-beda.370586", "text": "\r\n                        \r\n                        \r\n                        \r\n                    Млада жена решава да помогне на възрастен човек, в затруднено положение. В замяна - получава най-хубавия подарък за 8 март.\r\nПреди седмица възрастен човек отива на преглед в очна клиника в София. На регистратура го посреща Боряна Проданова. Мъжът се нуждае от преглед, заради възпаление, съобщава .\r\nМъжът обяснил на Боряна, че от дома за възрастни, където живее, му взимат цялата пенсия. Трогната от неговия разказ младата жена решила да му помогне с малка сума и капки за очи.\r\nВ знак на благодарност на връх 8 март, възрастният човек решил да върне жеста. Подарил на Боряна два шоколада – един за лекаря и един за самата нея.\r\n\"И накрая си тръгна с това, че никой не бил правил такова нещо за него. Това мен много ме впечатли. Много ме разстрои тази случка. Реших да го споделя с още хора\", сподели Боряна.\r\nПубликацията на Боряна е споделена от над 15 хиляди души в социалните мрежи. Лекарят, прегледал мъжа, признава, че и друг път са лекували възрастни хора на добра воля.\r\nСамата Боряна не пожела да сподели с нас името на добрия старец. Спести ни и информацията къде живее той в момента. Иска само историята ѝ да послужи за доказателство, че доброто е заразно.", "date": "2018.03.14", "title": "Мил жест! Дядо от Дом с подарък към медик, помогнала му в беда"}
{"url": "https://www.dnes.bg/stranata/2018/03/14/mvr-iska-oshte-4-mln-za-kameri-na-pytia-parite-ot-globi.370595", "text": "МВР иска да му се отпуснат още 4 млн. лв., с които да купи нови камери за регистриране на пътните нарушения. Това става ясно от предложения, внесени за разглеждане в държавната комисия по безопасността на движението по пътищата. Сумата ще дойде от пари, които се събират от глоби, наложени за нарушения на правилата за движение.\r\nОколо 2.4 млн. лв. ще струват 20 нови стационарни камери, става ясно от предложението. Всяка от тях е на цена 120 хил. лв. Отделно от това МВР иска и над 1.8 млн. лв. за 28 преносими камери с единична стойност 65 хил. лв. Миналата година КАТ получи 28 модерни камери.\nВ понеделник шуменската полиция направи демонстрация на новата си камера. Тя може да снима автомобилите от около 600 метра и автоматично издава фиш без човешка намеса. Техниката може да работи и през нощта и да следи по три автомобила едновременно. Новите камери не могат да бъдат уловени от антирадарите, използвани от шофьорите, твърдят от МВР.\"Това устройство може да засича нарушения на скоростните режими в няколко ленти и в няколко посоки. Измерената скорост е безупречна, тъй като се извършва с лазерен прибор. В устройството има инсталиран софтуер за разпознаване на регистрационните номера. Т.е. при заснемане автоматично се разпознава номерът на автомобила, като впоследствие автоматично се изготвя и справката за собственост\", обясни инспекторът в КАТ-Шумен Веселин Георгиев пред БНР. В края на миналия месец новата си камера показа и полицията в Хасково.\r\nМиналия петък вътрешният министър Валентин Радев намекна, че на пътя ще се върнат устройствата, които снимаха от движещи си коли. \"Не ме карайте да казвам какви нови мерки ще има, но ще има камери, които ще се движат по пътищата\", заяви той в парламента.\r\nНе е ясно доколко новите уреди ще помогнат за намаляване броя на произшествията. И в момента пътната полиция снима и издава фишове, но резултатите не са особено обнадеждаващи. Нарушителите обикновено се измъкват от санкции, защото полицията има проблеми с обработката на фотоматериала, както и с връчването на фишовете за глобите. Дори когато бъдат връчени, голяма част от глобите не се плащат, защото куца процесът по събирането им, пише \"Сега\".\r\nБроят на жертвите при катастрофи през миналата година е намалял минимално, сочат данните на държавната комисия. През 2017 г. по пътищата са загинали 682 души. Година по-рано броят на жертвите е бил 708.\r\nЗа сметка на това се регистрира скок в броя на загиналите пешеходци. През миналата година у нас са загинали 157 пешеходци, съобщи bTV. Година по-рано жетвите са били 118. В София са регистрирани само 2-ма загинали, което е учудващо на фона на броя на хората и автомобилите в столицата. Има намаление и в броя на пострадалите пешеходци. През 2016 г. в столицата са ударени 439 души, а през изминалата година пострадалите са 419.\r\nОсновните причини за катастрофите си остават несъобразена и превишена скорост, неправилни маневри, отнемане на предимство, неправилно изпреварване и употреба на алкохол или друго упойващо вещество. Най-често нарушенията се правят от шофьорите - в над 95% от случаите. Нарушения на пешеходци са регистрирани при под 2% от катастрофите.", "date": "2018.03.14", "title": "МВР иска още 4 млн. за камери на пътя, парите – от глоби"}
{"url": "https://www.dnes.bg/sofia/2018/03/14/eto-kyde-vremenno-niama-da-ima-voda.370613", "text": "На 15 март 2018 г. (четвъртък), във връзка с изместване на уличен водопровод на ул. \"Васил Левски\", кв. \"Обеля\", се налага спиране на водоподаването от 09:00  до 21:00 часа на клиентите на \"Софийска вода\", живеещи в района на: с. Мрамор, с. Житен, с. Волуяк и бивш стопански двор, с. Доброславци – ул. \"Царско село\".\r\nПри продължителност на строително-ремонтните дейности над 12 часа дружеството ще осигури алтернативно водоснабдяване с водоноски на адрес: с. Мрамор – пред кметството; с. Житен – пред кметството; с. Волуяк –пред кмитството.\r\nНа 15 март 2018 г. (четвъртък), във връзка с подмяна на спирателни кранове на ул. \"Иглика\" в с. Мировяне, се налага спиране на водоподаването от 09:00  до 21:00 часа на клиентите на \"Софийска вода\" в района на: ул. \"Христо Ботев\", ул. \"Перуника\", ул. \"Канала\", ул. \"Еделвайс\", ул. \"Чавдар войвода\".\r\nПри продължителност на строително-ремонтните дейности над 12 часа ще има алтернативно водоснабдяване с водоноска на адрес: ул. \"Чавдар войвода\" ъгъла с ул. \"Христо Ботев\".\r\nНа 15 март 2018 г. (четвъртък), във връзка с подмяна на сградно водопроводно отклонение на бул. \"Евлоги и Христо Георгиеви\", Център, се налага спиране на водоподаването от 09:00  до 18:00 часа на клиентите, живеещи в района на: бул. \"Евлоги и Христо Георгиеви\" от ул. \"Граф Игнатиев\" до бул. \"Цар Освободител\".\r\nПри продължителност на строително-ремонтните дейности над 12 часа водоноска ще има на адрес: ул. \"Ген. Гурко\", на ъгъла с бул. \"Евлоги и Христо Георгиеви\".\r\nНа 15 март 2018 г. (четвъртък), във връзка с изграждане на сградно водопроводно отклонение на ул. \"Инж. Иван Иванов\", жк. \"Зона Б-19\", се налага спиране на водоподаването от 10:00  до 18:00 часа на клиентите на \"Софийска вода\" в района на: ул. \"Инж. Иван Иванов\" от бул. \"Александър Стамболийски\" до ул. \"Три Уши\", ул. \"Позитано\" от ул. \"Алдомировска\" до ул. \"Инж. Иван Иванов\".\r\n \r\nПри продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: бул. \"Александър Стамболийски\", на ъгъла с ул. \"Инж. Иван Иванов\".\r\nНа 15 март 2018 г. (четвъртък), във връзка с изграждане на сградно водопроводно отклонение на ул. \"Букет\", кв. \"Овча купел\", се налага спиране на водоподаването от 09:30  до 18:30 часа на: ул. \"Букет\" от ул. \"Любляна\" до река Владайска.\r\nПри продължителност на строително-ремонтните дейности над 12 часа дружеството ще осигури алтернативно водоснабдяване на: ул. \"Букет\", ъгъла с ул. \"Любляна\".\r\nНа 15 март 2018 г. (четвъртък), във връзка с подмяна на спирателен кран на ул. \"Крушовски връх\", кв. \"Овча купел\" , се налага спиране на водоподаването от 09:30  до 19:30 часа в района на: ул. \"675-та\" между ул. \"Брезов рид\" и ул. \"Крушовски връх\" между ул. \"675-та\" и ул. \"Маестро Кънев\".\r\nПри продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: ул. \"Крушовски връх\" ъгъла с ул. \"Маестро Кънев\".\r\nНа 15 март 2018 г. (четвъртък), във връзка с диагностика на уличен водопровод на ул. \"Липов цвят\", НПЗ \"Хаджи Димитър\" , се налага спиране на водоподаването от 09:00  до 19:00 часа в района на: ул. \"Воднянка\" от ул. \"Лавандула\" до ул. \"Липов цвят\", ул. \"Липов цвят\" и ул. \"Дан Колов\".\r\nПри продължителност на строително-ремонтните дейности над 12 часа, водоноска ще има на адрес: ул. \"Воднянка\", на ъгъла с бул. \"Липов цвят\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.14", "title": "Ето къде временно няма да има вода!"}
{"url": "https://www.dnes.bg/politika/2018/03/14/zaharieva-kym-erdogan-dushata-neka-da-si-e-dusha-no.370610", "text": "Душата нека да си е душа, обаче територията на държавите е ясна. Това каза вицепремиерът и министър на външните работи Екатерина Захариева по повод думите на турския президент Реджеп Ердоган: \"Кърджали е част от нашите духовни граници\".\"Президентът Ердоган не го прави за първи път, изброи много населени места, Кърджали беше едно от тях\", посочи тя.\n\n\n\"Душата ни също може да бъде широка. Гордеем се с 1300-годишната история на България. Особено на Балканите границите са се местили интензивно. Така погледнато на всеки границите на душата могат да бъдат доста по-широки, но границите са такива, каквито са, очертани с международен договор\", обясни министърът пред БНТ.\"Не мисля, че такава реторика е конструктивна. Да си признаем, че е имало случаи, когато и български политици са изразявали по-широките граници на душата си. По-добре е да се въздържаме от такива неща\", призова Захариева.По повод тристранната среща в Букурещ между България, Румъния и Гърция министърът изтъкна: \"Румъния като първата държава от следващото трио обяви, че ще подкрепя българския приоритет Западни Балкани и ще го продължи\".\"Европейската перспектива не е приоритет само за 6 месеца, а дългосрочен и такъв трябва да остане\", настоя тя.В отговор на въпрос трябва ли да има още един мост над Дунав при Русе Екатерина Захариева посочи: \"Очевидно е, че е належащо строителството на втори мост над Дунав. Премиерът и транспортният министър много пъти са поставяли въпроса. Двете транспортни министерства вече работят\".", "date": "2018.03.14", "title": "Захариева към Ердоган: Душата нека да си е душа, но..."}
{"url": "https://www.dnes.bg/politika/2018/03/14/borisov-i-babish-ne-obsyjdali-chez-i-inerkom-a-kakvo.370617", "text": "Темата за договаряне на сделката за продажбата на активите на ЧЕЗ в България не е била предмет на разговор по време на срещата на премиера Бойко Борисов с чешкия му колега Андрей Бабиш през януари тази година. \n\n\n\r\nБорисов обяснява на Кутев, че веднага след срещата си с чешкия си колега, двамата са дали пресконференция, на която са са предоставили на медиите изчерпателна информация за темите, които са обсъждали.\r\n\"Те бяха общоевропейски теми, свързани с приоритетите и темите на българското председателство и условията за тяхното постигане\", уточнява премиерът.\r\nДвамата са обсъдили миграницонната политика на ЕС, Дъблинското споразумение, квотите за разпределение на бежанците в отделните държави, охраната на външната граница на ЕС, удължаването на споразумението с Турция.\r\nТема на разговора е било и присъединяването на България към Шенгенското пространство.\r\nБорисов и Бабиш са говорили и за Кохезионните фондове и създавенто на механизми, които биха могли да допринесат за по-доброто им управление.\r\nЗасегнали са и Брекзит и последиците за това за ЕС. Обсъдили са и позициите на България и Чехия за двойния стандарт на храните в ЕС.", "date": "2018.03.14", "title": "Борисов и Бабиш не обсъждали ЧЕЗ и \"Инерком\". А какво?"}
{"url": "https://www.dnes.bg/sofia-film-fest/2018/03/14/3-4-istoriiata-za-sploteno-no-nestabilno-semeistvo.370603", "text": "\r\n                        \r\n                        \r\n                        \r\n                    Илиян Матев - режисьорът на многократно отличавания документален филм \"Последната линейка на София\" е един от претендентите за голямата награда на \"София филм фест\" с дебютния си игрален филм \"3/4\". Според критиците новата творба на живеещия между Великобритания и България Метев е \"честно и затрогващо изследване на семейните проблеми\".Сюжетът на \"3/4\" се завърта около млад пианист, който се опитва да се пребори със страховете си. Режисьорът Илиян Метев разказва историята на едно същевременно сплотено и нестабилно семейство, съобщава .Филмът е копродукция между България и Германия и е игралният дебют на Метев, чиято позната територия е документалното кино. Зад идеята на филма има и личен мотив - самият Метев е учил цигулка в Германия.Избрал да работи с непрофесионални актьори неслучайно. Метев признава, че документалистиката му е помогнала да развие усет към хората.\r\n ", "date": "2018.03.14", "title": " \"3/4\" – историята за сплотено, но нестабилно семейство"}
{"url": "https://www.dnes.bg/televizia/2018/03/14/nashiiat-bashta-v-edno-frensko-selo.370619", "text": "В новия трети сезон на сериала \"Едно френско село\" , страната претърпява военен обрат, а комунистите поемат съпротивата във Вилньов. Тези процеси ще бъдат проследени в трети сезон на сериала \"Едно френско село\". \r\nДатата е 17 октомври 1941 г. Докато Марсел се готви да участва в атентант, имащ за цел да елиминира германски офицер, Даниел го уведомява, че двамата трябва да посетят умиращия си баща, с когото Марсел е прекъснал контакт още преди години.Гледайте трети сезон на сериала \"Едно френско село\" от 20:30 часа по телевизия ", "date": "2018.03.14", "title": "Нашият баща в \"Едно френско село\""}
{"url": "https://www.dnes.bg/football/2018/03/14/sevilia-izrita-manchestyr-iunaited-ot-shl.370618", "text": "Севиля изненада с 2:1 Манчестър Юнайтед на \"Олд Трафорд\" и записа историческа победа, с която се класира на 1/4 финал в Шампионската лига.\r\nПървата среща в Испания завърши 0:0 и този успех прати андалусийци напред в турнира. Головете за гостите мушна Бен Йедер (74 и 78). Почетното попадение за домакините вкара Лукаку (84).\r\nСевиля заслужава само суперлативи за представянето си. Гостите демонстрираха изключителна тактическа дисциплина, възползваха се максимално от шансовете си и в крайна сметка заслужено са на 1/4 финал в турнира, което е и най-върхово постижение за отбора.В другия мач от снощи Рома се класира за трети път в историята си четвъртфинал в Шампионската лига. “Вълците” победиха с 1:0 Шахтьор Донецк у дома, което беше достатъчно за класиране в следващата фаза.\r\nТимът на Еузебио Ди Франческо загуби в Украйна с 1:2 в първия мач, но заради гола на чужд терен продължава напред. Снощи на \"Олимпико\" големият герой бе Един Джеко, който реализира в 52-та минута 4-ти си гол в турнира този сезон.", "date": "2018.03.14", "title": "Севиля изрита Манчестър Юнайтед от ШЛ"}
{"url": "https://www.dnes.bg/crime/2018/03/14/10-bona-zadignaha-ot-doma-na-26-godishen.370644", "text": "26-годишен мъж от Шумен е съобщил вчера преди обяд в полицията, че е установил липса на сумата от 10 000 лева от апартамент, който обитава на ул. \"Марица\", съобщиха от ОДМВР - Шумен.\r\nВеднага е изпратен полицейски екип. Пред униформените С.Т. обяснил, че кражбата е станала за времето от 10:30 часа на 11 март до 00:30 часа на 12 март. Неизвестен обирджия е влязъл в наетата от него квартира, отключил си е входната врата и е задигнал парите. Образувано е досъдебно производство.", "date": "2018.03.14", "title": "10 бона задигнаха от дома на 26-годишен"}
{"url": "https://www.dnes.bg/politika/2018/03/14/mikov-pita-koi-vodi-pregovorite-ot-imeto-na-bylgariia-s-chez.370609", "text": "\r\n                        \r\n                        \r\n                        \r\n                    \n\n\nСделката за ЧЕЗ продължава да бъде актуална и да държи в напрежение обществото и политическите партии. Продажбата на дружеството засяга сигурността на доставките на електрическа енергия на повече от 2 млн. българи.\r\nСлед като няколко пъти се осъмни в прозрачността на сделката, вчера държавният глава Румен Радев обяви, че свиква Консултативен съвет по национална сигурност, на който да бъдат разгледани въпросите за енергийната сигурност на страната.Според него трябва да бъде получен отговор на въпроса - кой води преговорите от името на българската държава и от името на собственичката на фирмата, която купува активите на ЧЕЗ у нас \"Инерком\".\"Трябва да стане ясно каква е позицията на държавата. Работата и на управляващите, и на опозицията е да реализират свои политически платформи и да сменят политиката не само за ЧЕЗ, а за всички подобни дружества\", посочи Михаил Миков.\r\nПред бившият лидер на БСП подчерта, че г-жа Гинка Върбакова и скандалът, който избухна, могат да бъдат повод, но не и знак за разрешаване на такъв голям политически и юридически въпрос. А именно - как държавата си връща контрола.\r\n ", "date": "2018.03.14", "title": "Миков пита: Кой води преговорите от името на България с ЧЕЗ?"}
{"url": "https://www.dnes.bg/obshtestvo/2018/03/14/protest-pred-kevr-za-sdelkata-mejdu-chez-i-interkom.370649", "text": "\nПореден протест заради сделката между ЧЕЗ и \"Инерком\" се състоя пред Комисията за енергийно и водно регулиране.Организатори на протеста са партиите \"Българската пролет\"  на Велизар Енчев и \"Възраждане\" на Костадин Костадинов.В 10:30 ч. пред КЕВР със знамена и плакати се събраха неколцина, предимно възрастни хора. В този час започна и официално заседание, което е открито и публично.\"Протестите ще продължат и не само ще бъдат насочени към енергийните дружества, но ще бъдат насочени и към другите\", каза преди дни Енчев.", "date": "2018.03.14", "title": "Протест пред КЕВР за сделката между ЧЕЗ и \"Интерком\""}
{"url": "https://www.dnes.bg/knigi/2018/03/14/8000-metra-nad-zemiata-emociiata-opisva-atanas-skatov.370624", "text": "\r\n                        \r\n                        \r\n                        \r\n                    Първата книга на алпиниста Атанас Скатов \"Над 8000 метра: Манаслу\" е вече на пазара. В нея той описва преживяванията си по време на изкачването на 8-хилядниците.\"Всяка експедиция описвам в дневник ден по ден – какво съм видял, какво съм си мислел, какво съм искал да направя. Към момента съм написал всичките си изкачвания на 8-хилядниците. Останалите книги от поредицата ще излязат до края на годината\", обясни той пред .По негови думи това, което го вдъхновява, са добрите хора, които в живота си са успели да помогнат на някого.\"На няколко пътя ми се е случвало да си мисля, че искам да се откажа от алпинизма. Разговарях с колеги и се оказа, че всички, които се връщат от експедиция, си мислят такива неща. Случвало ми се е близки мой приятели да умират по време на експедиция\", сподели авторът-алпинист.\r\n ", "date": "2018.03.14", "title": "8000 метра над земята! Емоцията описва Атанас Скатов"}
{"url": "https://www.dnes.bg/stranata/2018/03/14/ubit-i-tejko-ranen-v-arsenal-prichinata-pojar-vinovni-rabotnicite.370660", "text": "Пожар в един от цеховете на оръжейния завод в \"Арсенал\" е причина за трагичния инцидент от тази сутрин.Един загина, а друг е тежко ранен при аварията в казанлъшката оръжейница.Не става въпрос за взрив, а за запалване на бъркалка. Отговорни за тежкия инцидент са работниците, които не е трябвало да бъдат в помещението и така са нарушили технологичната дисциплина и мерките за безопасност. Това стана ясно от думите на вътрешния министър Валентин Радев в парламента.\n\"Няма  взрив, запалила се е една бъркалка. Това е едно помещение, където се  работи дистанционно. Вътре има бъркалка, където се забърква смес на  барутна основа. Двамата са били вътре, а не е трябвало. Съгласно  технологията и мерките за безопасност е трябвало да бъдат отвън\",  каза шефът на МВР.Той обясни, че управлението на този процес е  изнесен отвън и има табло с бутони. \"Тепърва предстои да се изясни защо  работниците са били вътре\", допълни Радев.Министърът коментира че и в този, и в други заводи, инцидентите стават заради човешка грешка и неспазване на правилата.Радев заяви, че КОС ще направят проверки, а след това и МВР ще излезе със становище по случая.Пострадалият мъж ще бъде настанен с в клиниката по изгаряния в Пловдив. Загиналият е на 27 години.По-рано министърът на икономиката Емил Караниколов нарече инцидента производствена трагедия и припомни, че оръжейницата е частно дружество.", "date": "2018.03.14", "title": "Убит и тежко ранен в \"Арсенал\"! Причината – пожар, виновни – работниците!"}
{"url": "https://www.dnes.bg/obshtestvo/2018/03/14/dyrjavata-syzdava-tyrgovsko-predpriiatie-za-iazovirite.370655", "text": "Търговско предприятие, създадено от държавата, ще управлява язовирите, които общините не могат да стопанисват. Предложението е част от готвените законови промени, свързани с язовирите.\r\nПредприятието ще отговаря за ремонта и поддържането им, а средствата за това ще идват както от бюджета, така и от специален фонд, в който ще се събират пари от стопанската дейност на язовирите, обяви икономическият министър Емил Караниколов пред журналисти в МС.\r\nПромените предвиждат още да се задължават собствениците и операторите на язовирите да изготвят аварийни планове. Съоръженията пък ще бъдат категоризирани като големи и малки според изискванията за експлоатацията им.\r\nДо следващата сряда законопроектът трябва да е готов и да бъде внесен в Народното събрание. Ще бъдат водени разговори с народни представители, които ще го внесат, съобщи министърът.\r\nПо думите му в момента има анализ за около 5700 язовира, от които над 4500 са на общините. До местната власт ще бъдат изпратени писма и ще бъде даден едномесечен срок за отговор дали могат да стопанисват язовирите си, тоест имат ли средства и административен капацитет за това.\r\n ", "date": "2018.03.14", "title": "Държавата създава търговско предприятие за язовирите"}
{"url": "https://www.dnes.bg/crime/2018/03/14/rumynec-postrada-pri-ptp-v-kresnenskoto-defile.370651", "text": "31-годишен мъж от Румъния е пострадал при катастрофата между товарен автомобил и лека кола, станала в Кресненското дефиле на 13 март, информираха от Областна дирекция на МВР в Благоевград. \r\nРаненият чужденец е с охлузни рани в областта на лявото рамо. До инцидента на главен път Е-79 се е стигнало след като в района на град Кресна, влекач с прикачено полуремарке, движейки се с несъобразена с пътните условия скорост, при излизане от ляв завой се завърта на пътното платно като част от полуремаркето е останало в дясната лента за движение в посока ГКПП - Кулата. \r\nДвижещ се зад влекача лек автомобил с 31-годишен водач от Румъния, се блъска в задната, лява част на полуремаркето. Взети са проби за наличие на алкохол на двамата водачи, които са били отрицателни.", "date": "2018.03.14", "title": "Румънец пострада при ПТП в Кресненското дефиле"}
{"url": "https://www.dnes.bg/politika/2018/03/14/6-socministri-ratificiraite-istanbulskata-konvenciia.370627", "text": "Ръководената от Сергей Станишев Партия на европейските социалисти (ПЕС) призова България да ратифицира Истанбулската конвенция, която защитава жените и децата от домашно насилие.\r\nВ специално обръщение към Българското председателство, разпространено на срещата на министрите за равенството на пола в Комисията за статута на жените към ООН в Ню Йорк, 6 министри от ЕС настояват Председателството да отправи призив към държавите, които все още не са приели документа.\r\n\"Министрите за равенството на половете от ПЕС, събрани на срещата на ООН за равенството, призоваваме България като председател на Съвета на ЕС и страните членки да ратифицират възможно най-бързо Конвенцията\", се казва в обръщение, подписано от министрите от Германия, Швеция, Люксембург, Словения, Малта и Португалия.\r\nТе настояват още България като председател да ратифицира конвенцията от името на ЕС преди приключването на председателството в края на юни.\n\n\n\n\"Със съжаление наблюдавахме оттеглянето на българското и на словашкото правителство от техния ангажимент да ратифицират Истанбулската конвенция. Нератифицирането на конвенцията е затваряне на очите пред всички жени, жертви на насилие и провал в защитата и подкрепата на жените\", пишат шестимата министри социалисти.\r\n\"Ние не приемаме, че една от три европейки е жертва на физическо или сексуално насилие от 15-годишна възраст\", се казва в добавка.Ден по-рано Европейският парламент отправи подобен апел към 11-те държави от ЕС, които още не са ратифицирали конвенцията, да го направят възможно най-бързо. Евродепутатите изразиха съжаление, че тези държави, включително председателстващата Съвета България, \"не разглеждат тази конвенция като най-добрия възможен инструмент за борба с насилието над жените\". \r\nСпоред Европарламента \"нежеланието на някои държави да ратифицират текста често се базира на погрешно разбиране и подвеждащи аргументи относно термина \"социален пол\" (gender), използван в Конвенцията\". \r\nЕврокомисията, представена на дебата в Страсбург от вицепрезидента Артур Ансип, също посочи, че международният документ \"цели предотвратяването на насилието над жените и няма никакви други скрити цели\".Лидерката на българските социалисти Корнелия Нинова, чиято партия е член на ПЕС, заедно с Патриотите, беше начело на кампания срещу Конвенцията, която принуди правителството на Бойко Борисов да оттегли внесената за ратификация договореност от Народното събрание.Всички европейски държави, включително България, са подписали документа, но той не може да влезе в сила без одобрението на парламента. До момента 16 еврочленки са го ратифицирали: Австрия, Белгия, Кипър, Дания, Финландия, Франция, Германия, Италия, Малта, Холандия, Полша, Португалия, Румъния, Словения, Испания и Швеция.Общо 28 държави, членове на Съвета на Европа, който е автор на документа, са го приложили в националното си законодателство.", "date": "2018.03.14", "title": "6 соцминистри: Ратифицирайте Истанбулската конвенция!"}
{"url": "https://www.dnes.bg/notifikacii/2018/03/14/zaveshtanieto-na-hoking-pazete-se-ot-mashinite-koloniziraite-lunata.370635", "text": "Изкуственият интелект може да погуби човечеството, машините се превръщат в нова форма на живот и търсейки ефективност може да се опитат да се отърват от хората. Това бе сред последните предупреждения, които Стивън Хокинг отправи към жителите на Земята. Един от най-големите умове на съвремието ни почина днес на 76 години.В последните си коментари известният британски физик предупреди и че планетата ни може да се превърне в огнено кълбо заради климатичните промени. Заради това той призова хората скоро да направят своя база на Луната и да я колонизират заедно с Марс.За да стане това бързо, Стивън Хокинг посъветва възможно най-много хора да се включат в науката и да направят колонизирането на други планети възможно.\n\n\n\nБританският физик заяви, че човечеството ще трябва да колонизира Марс и Луната през близките 30-50 години. В изказване в Норвегия пред Международния фестивал на науката и изкуствата Starmus IV през юни 2017 г. той предупреди, че гибелта на човечеството от падането на астероид, климатични катаклизми или пренаселване е само въпрос на време. Затова той призоваваше хората по-бързо да напуснат Земята.\"Убеден съм, че хората трябва да напуснат Земята. На нашата планета остава все по-малко място за нас, а нашите физически ресурси се изчерпват много бързо\", каза още той, цитиран от \"Дарик\".Хокинг даде само 30 години на хората, за да създадат база на Луната. В следващите 50 години според него те трябва да заселят целия Марс. И да не са сами, а да вземат растения, животни, гъби и насекоми на другите планети.Според големия учен човечеството трябва да излезе извън Слънчевата система и да достигне най-близката до нас звездна система Алфа Центавър. Там според него ни чака годната за живеене планета Proxima b.Известният физик предрече края на света в близките 1000 години в резултат на техногенна катастрофа. А също – след огнен ад, при който човечеството ще загине, защото на Земята ще изчезнат условията за живот.Хокинг предупреди, че Земята може да последва съдбата на Венера, която преди 4 милиарда години е била точно копие на Земята.\"Тя е имала атмосфера, морета, растителност, но поради ред причини просто е \"изгоряла\". Отчитайки, че възрастта на Земята е около 4,5 милиарда години, тя ще се превърне в мъртва пустиня само за 500 милиона години\", обясни наскоро ученият.За машините каза: \"Преминахме точката, от която няма връщане\" и предупреди, че изкуственият интелект може да замени хората.\"Ако сега хората разработват компютърни вируси, в бъдеще някой ще бъде в състояние да създаде изкуствен интелект, който може да се подобри и да се възпроизвежда сам. Това ще бъде нова форма на живот, която ще надмине човека\", каза Хокинг в края на миналата година.", "date": "2018.03.14", "title": "Завещанието на Хокинг: Пазете се от машините, колонизирайте Луната!"}
{"url": "https://www.dnes.bg/index/2018/03/14/za-pryv-pyt-u-nas-koncert-sybira-folklor-djaz-i-biitboks.370633", "text": "\r\n                        \r\n                        \r\n                        \r\n                    Джаз виртуозът Ангел Заберски събира най-добрите творци в един музикален миш-маш. За пръв път в симбиоза ще прозвучат симфоничен оркестър, джаз музиканти, фолклорни изпълнители и бийтбокс шампиони.Колко здрава е основата на фолклора и как ще зазвучи песента \"Вода\"? За музиката като провокация разказват Стоян Янкулов-Стунджи и Скилър в \"ОколоСветско\" по \r\n ", "date": "2018.03.14", "title": "За пръв път у нас: Концерт събира фолклор, джаз и бийтбокс"}
{"url": "https://www.dnes.bg/notifikacii/2018/03/14/v-germaniia-iskat-aresta-na-noviia-shef-na-cru.370612", "text": "В прокуратурата в германския град Мюнхен е постъпило искане за арест на Джина Хаспъл, която беше посочена от президента Доналд Тръмп за следващия шеф на ЦРУ, съобщава изданието Law & Crime, цитирано от руският електронен сайт \"Газета.ру\".\r\nИскането за арест е свързано с предполагаемата дейност на Джина Хаспъл в тайния затвор \"Котешко око\" в Тайланд. По-рано медии съобщиха, че тя е контролирала изтезанията в този затвор, в който са били държани членове на терористичната групировка Ал Кайда.\r\nРазследването срещу Хаспъл е било инициирано през 2017 г. от европейския център по конституционни права и права на човека. Оттам смятат, че новата шефка на ЦРУ е нарушила член 3 от Европейската конвенция по правата на човека, отнасящ се за забрана на изтезанията.\n\nРазместванията в американското правителство не вещаят нищо добро за Русия, смятат руски и западни експерти, пише \"Независимая газета\". Централна външнополитическа тема на руските всекидневници днес е уволнението на държавния секретар на САЩ Рекс Тилърсън от президента Доналд Тръмп и замяната му с досегашния шеф на ЦРУ Майк Помпео. \r\nВестникът е потърсил мнението на професора от Джорджтаунския университет във Вашингтон и водещ сътрудник на Атлантическия съвет Андерс Аслунд.\r\n\"Тилърсън стана грандиозен провал, - отбелязва Аслунд. - Той много говореше, а малко вършеше, дискредитирайки Държавния департамент. Той се обгради от света с неколцина приближени, докато всичките му опити да запълни половината от овакантените високи постове в неговото ведомство за 14 месеца претърпяха крах. \r\nДипломатите работеха в униние. Тилърсън стана най-неефективният и нефункциониращ държавен секретар след Втората световна война. Ще го запомнят като човек, който нарече Тръмп глупак. Той не намираше общ език нито с президента, нито с останалите хора от екипа му\".\r\nПомпео на този фон изглежда способен републиканец от главното течение, който е в добри отношения с всички. Според слуховете назначението му се е подготвяло от няколко месеца и странно защо едва сега това се оказа изненада. В изявленията си за Русия той демонстрира традиционния републикански подход, \"което има решаващо значение\", отбелязва \"Независимая газета\" и добавя, че Помпео е известен с крайно острите си изказвания. Нерядко го наричат член на \"чаеното парти\" - консервативното крило на републиканския лагер. Той заяви в Сената през януари м.г. като шеф на ЦРУ, че Русия \"агресивно възвръща своите позиции\", \"заплашва Европа и не прави почти нищо реално, за да помогне за разгрома на Ислямска държава\". За една година на поста той отмени 40 процента от всички решения, приети от неговия предшественик в ЦРУ.\r\nВ руските експертни среди отбелязват, че Помпео е политик, който е в добър емоционален контакт с Тръмп. \"Това е човекът, който всекидневно носеше на Тръмп сводките от разузнаването и се виждаше с президента по-често от останалите хора от екипа, - добавя пред \"Независимая газета\" експертът на Руския съвет по международните въпроси Максим Сучков. - С него Тръмп подготвяше елементите на миграционната реформа, отношенията с членовете на Конгреса и много други непрофилни за шефа на ЦРУ теми. Той е един от малцината, които не се страхуват да съобщават на Тръмп \"лоши новини\". Тръмп вижда в негово лице човек, който лесно намира изход от проблемни ситуации.\" Анализаторът добавя, че според Тръмп Помпео би могъл да получи доверието на световните лидери.\r\nА според друг влиятелен руски вестник - \"Известия\", Тръмп е избрал Помпео заради ястребовите му възгледи за ролята на Америка в света, които са сходни с позицията на президента, който силно разчита на генералите.\r\n\"Той търси хора, които разглеждат всеки проблем като заплаха, която трябва да бъде решена с помощта на военна сила, а не въпрос, който изисква дипломатически средства\", отбелязва бившият служител на Държавния департамент Ричард Баучър, цитиран от вестника. Според него американското правителство не може да разбере, че дипломацията може да донесе много повече полза не само за страната, но и за света.\r\nВ публичните си изявления Помпео нееднократно е заемал идентични позиции с Тръмп, а в някои случаи дори и още по-остри по въпроси като Иран, Северна Корея, Русия и Ерусалим, добавя вестник \"Известия\", цитиран от БТА. За разлика от него Тилърсън по всеки един от тези въпроси се опитваше да предпази президента от ирационални, импулсивни или противоречиви стъпки.\r\nАнкетирани от \"Известия\" експерти единодушно отбелязват: оставката на Тилърсън назряваше отдавна. Двамата успешни в миналото бизнесмени така и не успяха да се сработят. Техните главозамайващи кариери в бизнеса ги бяха научили да управляват, но не и да се подчиняват. \r\nМакар оставката на Тилърсън да се очакваше отдавна, удивително е, че тя идва именно сега - да се сменя ключов дипломат, когато на прага чукат свръхделикатни преговори със Северна Корея, е доста странно, отбелязва пред вестника американският политолог от руски произход Николай Злобин. Според него разногласията между Тръмп и Тилърсън \"достигнаха критична точка\" и президентът е взел решение в свой стил - буквално за една минута е прекроил цялата структура на Държавния департамент.\r\nПодобно обяснение се чу и от Белия дом: президентът е решил да обнови екипа си в навечерието на вероятните преговори със Северна Корея. Според експертите обаче промените в американското правителство едва ли ще повлияят силно на отношенията с Москва.\r\nНа фона на оставката на Тилърсън на втори план остана назначаването за шеф на ЦРУ на заместничката на Помпео - Джина Хаспъл. Според \"Известия\" всичко показва, че я е била препоръчана на президента лично от Помпео. Тя е в течение на всички текущи операции, дълго работи в структурата и е вземала участие в международните проекти на ЦРУ. По този начин Помпео запазва своето влияние в ЦРУ.\r\nОсвен това издигането на жена за първи път на такава длъжност е политически плюс за Тръмп, който често е обвиняван в сексизъм. Това може също така да му донесе немалко женски гласове на междинните избори за Конгреса през ноември, отбелязва Николай Злобин.\r\n\"Известия\" цитира експерти, според които голямо преимущество на Хаспъл е липсата на подробности за нейната биография. За нея не е известно почти нищо. Предполага се, че по руското направление тя ще се придържа към позициите на Помпейо и ще се опира на мнението на експерти от разузнавателните среди в САЩ.\r\nВестникът съобщава също така за твърдението на лидера на украинската Радикална партия, който е и депутат във Върховната рада (парламента) - Олег Ляшко, че миналата неделя Майк Помпео е бил на посещение в Украйна и е имал тайна среща с президента Петро Порошенко. Тя се е състояла в град Авдеевка. По информация на Ляшко двамата са разговаряли за корупционните схеми в средите на украинските власти, както и по въпроси на националната сигурност.\r\n ", "date": "2018.03.14", "title": "В Германия искат ареста на новия шеф на ЦРУ"}
{"url": "https://www.dnes.bg/health/2018/03/14/syvremenno-proslediavane-na-bremennostta-aktivnoto-rajdane-i-krizite-v-detskata-vyzrast-vyv-fokusa-na-forum-bremennost-i-detsko-zdrave.370674", "text": "За осма поредна година водещият здравен сайт , част от Investor Media Group, организира . Здравният панел има за цел да предостави актуална информация на всички настоящи и бъдещи родители по важни въпроси, свързани с бременността, раждането и отглеждането на детето. Фокусът на тазгодишното издание на най-големия форум, насочен към млади семейства, ще бъдат съвременното проследяване на бременността, активното раждане и кризите в детската възраст. Събитието е безплатно и ще се проведе на 31 март и 1 април в Sofia Event Center, а модератор ще бъде Румяна Тасева – гл. редактор на Puls.bg. \r\nНа 31 март „Форум бременност и детско здраве“ ще стартира с панел по изключително важна тема – „Съвременно проследяване на бременността“, като представи модерен алгоритъм за надлежно проследяване на бременността с акушер-гинекологът и специалист по репродуктивна медицина – д-р Мария Юнакова. А за четирите основни правила за красота по време на бременност ще говори биотехнологът Деница Венкова.\r\nПанелът „Рискове през бременността. Раждане“ ще даде ценни съвети на бъдещите майки затова какво трябва да знаят за прееклампсия, еклампсия и HELLP синдром – темите ще разискват акушер-гинеколозите д-р Сергей Славов и доц. д-р Иван Костов. А за раждането по най-добрия начин, ще говори акушер-гинекологът д-р Иван Диков.  \r\nФорумът на Puls.bg ще обърне внимание и на темата „Осъзнато раждане“, където специалисти ще отбележат важните аспекти на избора да станеш родител. А за възможността да се дарят или съхранят стволови клетки при раждането, ще говори д-р Асен Пачеджиев, член на УС на Българската асоциация на тъканните банки.\r\nПоследният панел на 31 март „Когато светското срещне социалното“ ще представи и специалните гости на „Форум бременност и детско здраве“ - това са актьорът Дарин Ангелов, който ще сподели за преживяванията и отговорностите на един баща, както и писателката Гери Турийска, която ще разкаже „Приказка за една бременност“.   \r\nВторият ден на форума ще се фокусира върху здравето на детето и ще стартира с полезните съвети на д-р Диана Аргирова, педиатър и неонатолог, по повод режимите за сън и хранене при новородените. А какви са стъпките за влизане във форма след бременността - ще представи д-р Райна Стоянова. \r\nВ панел „Детско здраве – непоносимост, алергии и имунитет“ д-р Йордан Георгиев и педиатър-неонатолог д-р Симов, ще обърнат специално внимание на боледуващите деца и това как младите родители могат да се справят с проблемните състояния в детска възраст. \r\nКлючова тема ще бъде и психологията на детето и семейството. Деница Банчевска, доктор по психология, психотерапевт и клиничен супервайзър, ще разясни как работи самоосъзнаващата се система на децата. За поведенческите проблеми и кризите в детската възраст ще говори д-р Веселин Христов, психиатър и психотерапевт. \r\n  \r\nПо време на „Форум бременност и детско здраве“ ще станат ясни и победителите в АГ класацията на Puls.bg , в която семейства изразиха своята подкрепа и признателност като гласуваха за медицински специалисти и клиники в областта на родилната помощ и педиатрична грижа. По време на специална церемония ще бъдат обявени и титулярите от фотоконкурса „Мама, татко и аз“. \r\n и през двата дни на събитието предвижда специално време за въпроси на посетителите към . Всеки, който има желание да присъства на най-големия форум за млади семейства, може да го направи като се регистрира безплатно в . \r\n„Форум бременност и детско здраве“ се реализира с подкрепата на Philips Avent.\r\nМедийни партньори: „9 месеца“, Purvite7.bg, София играе, Дневникът на мама, Новите родители, сп. Grazia.", "date": "2018.03.14", "title": "Съвременно проследяване на бременността, активното раждане и кризите в детската възраст – във фокуса на \"Форум бременност и детско здраве\""}
{"url": "https://www.dnes.bg/football/2018/03/14/fenove-na-cska-se-podigraha-s-noviia-talisman-na-levski.370632", "text": "Забавните закачки между феновете на ЦСКА и Левски преди предстоящото Вечно дерби започнаха. \"Червените\" привърженици не пропуснаха да направят колаж на новия талисман на \"сините\". Те му измислиха име – Калъфчо, което е било предпочетено пред Сребрин и Очко-Лъвочко. \"Приятели, Решихме да се включим в конкурса за име на новия талисман на Властелина на среброто от Подуене. Позволихме си да подобрим и малко визията му, така че да отговаря на безспорно високите стандарти на отсрещната трибуна. След усилените дебати, предложените \"Сребрин\" и \"Очко - Лъвочко\" отпаднаха. Нашият участник - №2 Калъфчо!\", написаха от фен клуб \"Сектор Г\". ЦСКА и Левски се изправят един срещу друг в неделя от 13:00 часа.  ", "date": "2018.03.14", "title": "Фенове на ЦСКА се подиграха с новия талисман на Левски"}
{"url": "https://www.dnes.bg/muzika-interviews/2018/03/14/4magic-shtipka-muzikalna-magiia-na-chetiri-glasa.370664", "text": "Валентина, Елеонора, Елия и Никол. Тези четири момичета спечелиха последното издание на X Factor и станаха първата група, която стига до първото място. Вече е факт и дебютното им парче \"Together (Вечерай, Радо)\", с което оглавиха официалната еърплей класация за българска музика. Песента е дело на един от най-успешните румънски музикални продуценти, Monoir, с когото \"Вирджиния Рекърдс\" си сътрудничи от няколко години. \r\nЕто какво споделиха младите таланти пред Dnes.bg за своите цели и мечти.\r\n\r\nСтана малко по-странен с хората, които ни спират за автографи или просто да си поговорим. Когато се записахме за X Factor не сме очаквали чак толкова голямо внимание. Със сигурност сме вече доста по-заети...\r\n\r\nСправяме се, завършихме добре първия срок, за втория - ще видим.\r\n\r\nРадваме се, че го има, кара ни да се чувстваме по-добре и ни амбицира да следваме целите си.\r\n\r\nКвартет \"Магия\" бяха едни малки деца, които се изявяваха основно по конкурси, неорганизирани. Сега сме пораснали, чувстваме се като артисти, които знаят какво е голямата сцена и как да бъдем като едно цяло. Вече сме по-сплотени и дисциплинирани.\r\n\r\nАбсолютно и още нещо ценно научихме - да работим в екип не само помежду си, но и с други хора. На голямата сцена не зависиш само от себе си и бе важно да изградим доверие с всичко професионалисти, от които зависи представянето ни.\r\nНе, защото ние сме заедно вече три години, много се обичаме и сме си много близки. А влязохме във формата като група, което е много различно от сформирането на такава в самото шоу.\r\n\r\nИскахме първата ни песен да е фолклорна, защото хората с това ни запомниха. В бъдеще може да запишем песен в друг стил, а защо не пак фолклорна? Харесваме различна музика и сме готови да експериментираме. Но ще градим наш стил, който се отличава.  \r\nЩе се опитаме да се развиваме в България, но една от мечтите ни е да направим българската музика разпознаваема в чужбина. Отворени сме за работа, ще се трудим и ще доказваме, че можем повече. Много хора в България не вярват, че българска група може да успее в чужбина, но се надяваме ние да ги опровергаем. \r\nПоне засега нямаме притеснение. Все пак и ние се опитваме да изграждаме себе си и да вървим по-нагоре. Ние самите изискваме много от себе си и ще даваме всичко, за да може нашите песни да се харесват от хората. Всъщност, големите очаквания започнаха още в X Factor. Но това ни мотивира и няма как да се откажем от пътя, по който сме поели.\r\n\r\nДа, има го този манталитет, но няма да се даваме. Тежат не вниманието и очакванията, а доверието на хората към нас. \r\nВсичко, което ни се случва в момента. Възможността да работим с \"Вирджиния рекърдс\", да работим с големи професионалисти. Уникално е!\r\n\r\nТези пари ще ги използваме за нашето развитие, за бъдещето. Може да ги инвестираме в песен, в клип, каквото е необходимо.   \r\n\r\nЩе трябва да завършим 8 и 9 клас... Иначе ще участваме в шоуто \"Нощта на звездите\" на Енчо Керязов на 17 март в \"Арена Армеец\", където ще представим нашата нова песен. Ще се качим и на сцената във Варна на традиционното MTV парти. Надяваме се на нови песни, участия, запознанства. Искаме да организираме фен клуб, много искаме да се запознаем с хора, които ни харесват и слушат. \r\n\r\nРаждат се талантливи и трудолюбиви хора. Тук е моментът да изкажем благодарността си към нашият вокален педагог Руми Иванова. От нея започна всичко и тя ни формира като група. Ще продължаваме да работим с нея.", "date": "2018.03.14", "title": "4Magic – щипка музикална магия на четири гласа"}
{"url": "https://www.dnes.bg/index/2018/03/14/kalin-veliov-novi-lica-v-politikata-imame-nujda.370692", "text": "Какво бъдеще очаква България и кой трябва да оправи България коментираха в студиото на \" Околосветско \" от Калин Вельов и бившият депутат Петя Раева. \"Определено имаме нужда от нови лица. Много приветствам идеята тук да се върнат българи, които са образовани в чужбина\", каза Калин Вельов. Неговата прогноза е, че тепърва все повече наши сънародници, които са живели и са образовани извън пределите на страната, ще се върнат тук. Какво още казаха гостите на  Bulgaria ON AIR  - вижте във видеото!", "date": "2018.03.14", "title": "Калин Вельов: Нови лица в политиката? Имаме нужда! "}
{"url": "https://www.dnes.bg/world/2018/03/14/london-goni-23-ruski-diplomati-zamraziava-kontaktite-s-moskva.370699", "text": "Британският премиер Тереза Мей заяви, че Русия е виновна за отравянето на британска земя на бившия шпионин Сергей Скрипал и обяви като ответна мярка експулсирането на 23-ма руски дипломати, предаде Франс прес.\r\nМей съобщи също \"временно преустановяване на двустранните контакти\" с Москва.\r\nДосега Русия имаше 59 дипломати в Обединеното кралство, припомня АФП.\n\n\n\n\"По силата на Виенската конвенция Великобритания ще изгони 23-ма руски дипломати, за които е установено, че са необявени служители на разузнаването. Те разполагат с една седмица да напуснат\" страната, каза в парламента министър-председателката, цитирана от Ройтерс.\r\nМей отбеляза, че това най-голямо експулсиране от Лондон за последните 30 години ще намали руския разузнавателен капацитет във Великобритания за години напред.\r\n\"Ще замразяваме руски държавни авоари, винаги когато имаме доказателства, че те може да бъдат използвани, за да се застраши животът или собствеността на британски граждани или хора, живеещи в страната\", заяви премиерът.\r\nВеликобритания е анулирала покана към руския външен министър да посети Великобритания, каза Мей, цитирана от ТАСС.\r\n /БТА/\r\n ", "date": "2018.03.14", "title": "Лондон гони 23 руски дипломати, замразява контактите с Москва "}
{"url": "https://www.dnes.bg/notifikacii/2018/03/14/gargata-sred-poboinicite-na-pytia-pribrani-v-aresta.370669", "text": "Атанас Георгиев, познат и като Гаргата, е сред арестуваните - общо петима души след снощния скандал на пътя. Екшънът се е разиграл в столичния кв. \"Бояна\", където джипът на Гаргата и друг автомобил се ударили.По първоначална информация Георгиев и спътниците му пребили шофьора и го накарали да подпише двустранен протокол, че той е виновен за инцидента. След това мъжът подал сигнал в полицията, а Гаргата и хората му били задържани.Пребитият снощи шофьор в София е сменил показанията си, защото му е оказван натиск. Това съобщи .\n\"Лошото е, че този, който е пострадал започва да обяснява други неща. Вероятно е имало някакъв натиск. Казвам колко е трудно да се работи с такива хора\", заяви министърът, цитиран от \"\".\"На повърхността всичко е ясно – едни лоши господа пребиват един добър гражданин, който си кара колата. Те го удрят отзад и го карат да подпише протокол, че той е виновен. Безобразие! И той започва да дава заден, човекът е притиснат, наша задача на полицията е да направим така че той да удостовери истината\", допълни Радев.\"Известни са. Включително и този, който е най-познатият на службите\", каза още МВР шефът, визирайки Гаргата.Засега разследването се води за хулиганство. Преди седмица Гаргата и още трима души бяха арестувани по обвинение в групово изнасилване. На първа инстанция съдът ги пусна срещу различни гаранции.Срещу Георгиев има и висящо дело в спецсъда. Той е обвинен, че е бил лидер на банда за разпространение на кокаин в София, Разлог и Банско. Гаргата има и дело за хулиганство на пътя.Според обвинението през ноември 2014 г. след скандал на пътя той наплюл шофьор, отворил багажника на колата си, заплашил го с брадва и му казал да влиза в багажника.По този процес Георгиев е оправдан на първа инстанция преди месец, но решението не е влязло в сила. Само месец след скандала на пътя през ноември колата на Гаргата е запалена.", "date": "2018.03.14", "title": "Гаргата – сред побойниците на пътя, прибрани в ареста"}
{"url": "https://www.dnes.bg/stranata/2018/03/14/inspekciiata-po-truda-shte-razsledva-tragediiata-v-arsenal.370698", "text": "Екип от експерти от Главна дирекция \"Инспектиране на труда\" е командирован да подпомогне инспекторите от Дирекция \"Инспекция по труда\" Стара Загора при разследването на инцидента в Завод 3 на \"Арсенал\" АД, при който един работник загина, а друг е в болница с тежки изгаряния. \r\nПо първоначална информация инцидентът е възникнал около 10:10 часа днес в Цех 130 на Завод 3, обект 171 - за производство на димни и термобаритни смеси за снаредяване на боеприпаси. Пострадалите работници са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея, пише в съобщение от ГИТ.По предварителна информация по време на работата сместа се запалва, в резултат на което двамата работещи получават изгаряния, от които единият работник умира, а другият е откаран в болнично заведение с 80 процента изгаряния. Производството, в което е станал инцидентът, е ново и е обезпечено с ново оборудване.Предстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като \"Пожарна безопасност и защита на населението\", следствени органи и т.н.\r\nПроизводствата на \"Арсенал\" АД, които са с висок риск, са включени в списъка за периодичен контрол на рискови производства и дейности. Планирани проверки в тях се извършват на три месеца, в които участват и експерти от Централната администрация на ИА ГИТ. Извършват се и последващи проверки за изпълнението на дадените предписания, се посочва в съобщението.\r\nОт 2016 г., когато са последните злополуки с фатален изход в предприятието, досега инспекторите по труда са извършили 100 планирани и последващи проверки в различните производства на дружеството, включени в списъка. \r\nУстановени са 460 нарушения, от които 395 - по осигуряване на здравословни и безопасни условия на труд. Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка \"спиране\". В 22 случая на работодателя е потърсена административнонаказателна отговорност. В сила са влезли 20 акта. Като цяло издадените предписания се изпълняват, отчитат от ГИТ.\r\nОбщо за всички производства, установените в рамките на контрола нарушения, които са застрашавали пряко живота и здравето на работещите, са необезопасени въртящи части на машините; неосигурен метрологичен контрол на средства за измерване (манометри, термометри); корозия на работно оборудване; неправомерно съхранение на горими материали; непочистени работни места от остатъчни взривни вещества в края на работната смяна; използване на искрообразуващи инструменти; метални съоръжения и машини, които не са надлежно заземени.", "date": "2018.03.14", "title": "Инспекцията по труда ще разследва трагедията в \"Арсенал\""}
{"url": "https://www.dnes.bg/notifikacii/2018/03/14/hilari-klintyn-na-kosym-ot-incident-v-indiia.370668", "text": "\r\n                        \r\n                        \r\n                        \r\n                    Бившата първа дама на САЩ  Хилари Клинтън се размина с тежка травма в Индия, където пристигна, за да промотира своята най-нова книга \"Какво се случи\". \r\nТя се подхлъзна два пъти и почти падна по каменното стълбище в двореца Махал в град Манду. След като се подхлъзна втори път, въпреки че беше подкрепяна от двама свои сътрудници, Клинтън свали сандалите си и продължи боса.През есента на миналата година Хилъри Клинтън си счупи пръста на крака, след като се хлъзна в хотел в Лондон, припомня \r\n ", "date": "2018.03.14", "title": "Хилари Клинтън на косъм от инцидент в Индия"}
{"url": "https://www.dnes.bg/index/2018/03/14/za-vajnite-neshta-otvyd-telefona-neli-petkova.370697", "text": "\r\n                        \r\n                        \r\n                        \r\n                    Откакто станах майка, все по-често захвърлям телефона си. Време е да обърнем внимание на близките си, призова певицата Нели Петкова от студиото на \"\".Телефоните и социалните мрежи погълнаха и изцяло промениха човешките взаимоотношения. Това е и посланието в новата песен на Нели Петкова - Please Get Off Your Phone. Певицата с международно признание от музикалния гигант Universal гостува в студиото на \"Околосветско\". За ролята ѝ на майка и неугасващата ѝ любов към фолклора вижте повече въ видеото на .", "date": "2018.03.14", "title": "За важните неща отвъд телефона... Нели Петкова"}
{"url": "https://www.dnes.bg/sofia/2018/03/14/largoto-zakliuchen-v-triygylnika-na-vlastta-no-niakoi-vijda-li-go.370667", "text": "\nЗаключен в триъгълника на властта, Ларгото е един от символите на София.Дали обаче на премиера и президента им прави впечатление разпадът, завладял мястото едва 2 години след неговото изграждане за над 15 млн. лева? - питат от \"Спаси София\".Според тях е абсолютен позор факта, че точно там е допуснато да има некачествено и мърляво строителство, както и липса на поддръжка.\n\n\n\"Счупени и паднали плочки, извадени павета, счупени стъкла, разпадащи се клоцове и неработещо от месеци осветление са логичният резултат от проект, сбъркан из основи. За съжаление проблемите не са само на горното ниво, но и под куполите - същите, които вместо да са символ на пространството, са неосветена досадна преграда за малкото осмелили се да минат през площада. \r\nПри положение, че обектът е с 10 годишна гаранция, питаме и Министерство на културата, което е възложител по договора, колко пъти и дали въобще някой е изисквал нейното активиране? Питаме и дали са наложени 20% неустойка за некачествено строителство или и това си е останала просто досадна подробност в договора?\r\nПри такъв огромен обем и нужда от ремонти в София и при сравнително ограничен ресурс, да се позволява некачествено строителство е престъпно. Ако дори нови обекти се разпадат няколко години след откриването им, градът ни не просто няма да догони най-добрите примери, а ще продължи да изостава. Ще допуснем ли това?\", питат в заключение от \"Спаси София\".", "date": "2018.03.14", "title": "Ларгото – заключен в триъгълника на властта, но някой вижда ли го?"}
{"url": "https://www.dnes.bg/temida/2018/03/14/shefkata-na-apelativnata-specprokuratura-hvyrli-ostavka.370708", "text": "Ръководителят на /АпСпП/ Даниела Попова беше освободена от длъжност днес с решение на прокурорската колегия на ВСС.Точката за освобождаването й по нейно желание беше внесена допълнително в дневния ред на колегията.Мотиви за оставката на Попова не бяха съобщени. Тя бе избрана за ръководител на АпСпП на 3 октомври 2013 година.За изпълняващ функции шеф на апелативната спецпрокуратура бе избран заместникът на Попова - Николай Найденов.", "date": "2018.03.14", "title": "Шефката на Апелативната спецпрокуратура хвърли оставка"}
{"url": "https://www.dnes.bg/sofia/2018/03/14/12-km-12-stancii-20-vlaka-novoto-metro-gotovo-na-56.370694", "text": "\n8 от 12 те станции или 56% от третия лъч метрото вече са готови. Това стана ясно по време на инспекцията, която кметът Йорданка Фандъкова и министри направиха на строежа на третия лъч от подземната железница.Те разгледаха как върви работата по метростанцията при Александровска болница на ул. \"Георги Софийски\". \r\nТретият лъч трябва да бъде готов до края на 2019 г.\n\n\nСлед като инспектира изграждането му, столичният кмет увери, че всичко върви по план, съобщи .\"Строителството на третия лъч от софийското метро започна в началото на 2016 г. с най-тежкия участък между \"Красно село\" и \"Малък градски театър зад канала\" в центъра на града. Заради строителните работи няколко ключови кръстовища в центъра на София бяха с ограничен капацитет или изцяло блокирани\", припомни изпълнителният директор на \"Метрополитен\" ЕАД Стоян Братоев.Транспортният министър Ивайло Московски съобщи, че новите влакове, които ще тръгнат по третия лъч, ще са с намалено потребление на електроенергия и намалени нива на шум. Той припомни, че те имат и опция да се движат без машинист.\"Близо 1 млрд. лв. е стойността на първите 12 км от третата линия на метрото, заедно с 20-те нови метровлака. Първите ще започнат да пристигат в София през лятото на тази година\", съобщи екоминистърът Нено Димов.\r\n                        \r\n                        \r\n                        \r\n                    ", "date": "2018.03.14", "title": "12 км, 12 станции, 20 влака: Новото метро готово на 56%"}
{"url": "https://www.dnes.bg/temida/2018/03/14/danychen-reketira-tyrgovec-dai-1000-3000-5000-lv.370685", "text": "Прокуратурата повдигна обвинение на данъчен от столичната НАП заради корупция. Служителят рекетирал дребен търговец като му искал непрекъснато подкупи, за да вдигне запор над бизнеса му.Прокуратурата е започнала разследването на нападжията след сигнал от телевизионно предаване.Хюсеин Колаксъзов разказа за тормоза в \"Господари на ефира\" преди дни. Той има малка фирма, която се занимава с разнос на плодове и зеленчуци.\"Имам доста сериозен проблем с държавни служители, които не спират да ни рекетират и тормозят\", разказа търговецът.Преди време той получил писмо със заповед за ревизия. Подписал я, а след това му били запорирани банковите сметки и целият транспорт. Причината - мъжът е работил с неизрядна друга фирма.Колаксъзов отишъл в НАП, където главният публичен изпълнител на приходната агенция Стефан Лозанов му казал, че само той можел да вдига запори, но това ще му струва 1000 лева. Мъжът поискал да го представлява неговият адвокат, но Лозанов му казал, че няма нужна, защото от НАП ще му назначат адвокат. Защитничката Велислава Кирилова също се оказала бивша служителка на НАП. Тя също поискала хонорар.Въпреки това обаче нещата не спират дотук. Лозанов продължава жестокото изнудване. Той обяснил на търговеца, че нищо не зависи от него и че човекът трябва да брои още пари за по-висшестоящите в НАП. Мъжът платил още 3000 лева, но никой нищо не направил, за да му помогне. След това му поискали още 5000 лева, за да не стане по-лошо.Така изнудването продължава с пълна сила, докато търговецът се чуди как да спаси бизнеса си.Днес от прокуратурата съобщиха, че на данъчния и адвокатката са повдигнати обвинения и двамата са с наложени мерки \"подписка\".", "date": "2018.03.14", "title": "Данъчен рекетира търговец: Дай 1000, 3000, 5000 лв..."}
