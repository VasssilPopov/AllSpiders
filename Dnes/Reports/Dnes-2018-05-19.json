{"url": "https://www.dnes.bg/travel/2018/05/19/tolkova-kich-na-edno-miasto-nai-shareniiat-hotel.376879", "text": "От шарени килими с преобладаващ розов цвят до легла, наподобяващи тези във вагоните, вдъхновени от Дивия запад, един крайно необикновен хотел в Калифорния обещава да остави трайни впечатления в своите гости.\r\nMadonna Inn разполага със 110 тематични стаи, като всяка от тях има уникален декор.\r\nВ стая \"Пещерата\" например има животински принтове и скално езеро, докато в друга може да се открие таван с различни цветове.\r\nКато остава верен на традицията, ресторантът в хотела също тъне в кич с розови кожени сепарета, розов килим и пищни полилеи.\r\nТенискортовете навън също са с яркорозово покритие, вместо традиционното зелено.\r\nНестандартният хотел за първи път отваря врати през 1958 г. Благодарение на иновативния му интериорен дизайн, бързо се превръща в забележителност, за която мнозина говорят.\r\r\n                    \r\n                    Цената на стаите в хотела започва от около 200 долара. Други удобства, които мястото предлага, са пекарна, спа и фитнес център. Гостите могат да се отдадат и на конна езда в ранчото.\r\nСнимки на странния хотел може да разгледате в галерията на ", "date": "2018.05.19", "title": "Толкова кич на едно място: Най-шареният хотел! "}
{"url": "https://www.dnes.bg/sofia/2018/05/19/gniav-i-iarost-v-gradskiia-mlada-jena-naletia-na-boi-na-myj.376959", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИстински хит в социалните мрежи стана клип заснет в тролей №8 в столицата.\r\nНа видеото се вижда как млада жена спори с мъж. \r\nВ един момент спорът се разгорещява, жената съблича якето си и буквално налита на бой на мъжа, съобщи \r\nДруг пътник се намесва, за да ги разтърве.", "date": "2018.05.19", "title": "Гняв и ярост в градския: Млада жена налетя на бой на мъж"}
{"url": "https://www.dnes.bg/balkani/2018/05/19/gyrciia-syglasna-za-republika-ilindenska-makedoniia.376960", "text": "Премиерът на Македония Зоран Заев заяви след лидерската среща между него и президента Георге Иванов, че е информирал държавното ръководство за всички подробности около преговорите с Гърция, които са се водили с пълна отговорност и посветеност към държавните интереси, предава македонската \"Нова ТВ\", цитирана от \"Фокус\".\n\n \"Правителствата на Република Македония и Гърция обсъждаха вариант и решение, което може да бъде приемливо и за двете страни. Република Илинденска Македония е името, за което е възможен компромис от страна на Гърция. На английски: Republic of Ilinden Macedonia. Това предложение подсилва основата на нашата република, а Илинден показва историческия континуитет на нашите стремежи, нашата държавност и гордост\", заяви Заев, който допълни, че с това възможно решение \"запазваме нашето достойнство, потвърждаваме нашата македонска идентичност и гарантираме мултиетничността на Македония\".\r\n                    \r\n                    \r\nЗаев също е изпратил послание до Гърция, че с това решение се прави цялостно разграничение от региона \"Македония\" в Гърция.\n\r\n\"Илинденското въстание е за социални права и свободи, а ние нямаме никакви териториални претенции към нито една съседна държава, включително и Гърция. Потвърждавам, че и аз, и моят народ нямаме никакви териториални претенции и потвърждаваме неприкосновеността на границите и почитането на наследството на Гърция и гръцкия народ\", допълни още Заев.", "date": "2018.05.19", "title": "Гърция съгласна за Република Илинденска Македония "}
{"url": "https://www.dnes.bg/obshtestvo/2018/05/19/cialoto-selo-na-protest-sreshtu-dvete-karieri-nad-belashtica.376961", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 100 жители на Белащица излязоха на протест срещу двете кариери над селото. \r\nПоводът за недоволството им е инвестиционно намерение на предприятие, добиващо мрамор за трошен камък над населеното място, съобщи  \r\nМестните жители се оплакват от прах и разбити от камионите пътища. Според лекарите за последните 10 години в селото има бум на респираторни заболявания, които били най-видими при децата.\r\nХората настояват след изтичането на концесионния договор през 2021 година, той да не бъде подновяван.\r\nПредстои Регионалната инспекция по опазване на околната среда и водите да реши дали разширяването на кариерата има нужда от екологична оценка.", "date": "2018.05.19", "title": "Цялото село на протест срещу двете кариери над Белащица"}
{"url": "https://www.dnes.bg/politika/2018/05/19/dost-i-dps-otnovo-gusha-za-gusha-i-na-noj-policiiata-gi-ozapti.376957", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХиляди се събраха на площад \"19 май\" в Джебел. А за втора поредна година ДПС и ДОСТ се противопоставиха едни срещу други на празника на града - 19 май, когато се чества и годишнината от майските събития по време на т. нар. възродителен процес, съобщи Bulgaria ON AIR. \n\n\r\nТържеството премина при засилено полицейско присъствие – жандармерия, полиция, цивилни следяха за обществения ред и благодарение на това до физически сблъсъци не се стигна, макар да не липсваха политически такива. \r\n                    \r\n                    \r\nДалече преди началния час, обявен за начало на тържеството, площадът в Джебел се изпълни с хиляди привърженици на двете партии – повече на ДПС и по-малко на ДОСТ, които носеха съответните партийни символи – знамена, шапки, плакати. \n\r\nПо-късно на площада се появиха и лидерите на двете формации, заедно с техните сподвижници – Мустафа Карадайъ и Лютви Местан.\n\r\n\r\n ", "date": "2018.05.19", "title": "ДОСТ и ДПС отново гуша за гуша и на нож, полицията ги озапти"}
{"url": "https://www.dnes.bg/akoshtete-vqrvaite/2018/05/19/znacite-koito-podskazvat-che-ne-ste-gotovi-za-sreshti.376850", "text": " Ако ходенето по срещи ви изглежда твърде трудна, неприятна и дори непосилна задача, то има ли смисъл да се насилвате? Ако не се намирате в добро разположение на духа за общуване с непознати хора, дори от противоположния пол, едва ли ще имате успех в намирането на нова половинка точно сега. Най-вероятно вие сами ще саботирате възможността си за започването на нова връзка.\n\r\nМоже би наистина се намирате в период, в който психическото и емоционалното ви състояние не позволяват да отворите сетивата си за нова любов. Стига това ваше текущо състояние да не продължава твърде дълго (да не е постоянна ситуация), то не се притеснявайте – и това ще отмине, просто си дайте време.\r\n                    \r\n                    \r\nЕто и 3 явни знака, че нямате готовност за нова връзка и че няма смисъл да се мъчите да ходите по срещи.\n\r\n\n\r\nАко когато мислите за нова връзка или за ново запознанство с човек от противоположния пол, било то и онлайн или лично, нещата, които минават през ума ви не са приятни, то не се мъчете. Негативната ви нагласа, така или иначе, ще подкопае възможността ви за започването на нови отношения. Науката показва, че нашите мисли създават чувства, а нашите чувства очертават нашите действия. Така че, ако отидете на среща с мисълта: \"Той няма да ме хареса, аз съм твърде дебела/ стара / необразована...\", най-вероятно ще саботирате резултата.\r\nВижте останалите знаци в", "date": "2018.05.19", "title": "Знаците, които подсказват, че не сте готови за срещи"}
{"url": "https://www.dnes.bg/politika/2018/05/19/nikoi-ne-mojel-da-vzeme-na-dps-tolerantnostta.376958", "text": "\"Рамазан е месец, който съдържа много мъдрост, месец на търпението, опрощението и на милосърдието. Месец Рамазан е символ милосърдието, на взаимопомощта, толерантността на берекет на братството\", с тези думи лидерът на ДПС се обърна към над 10 000 души, събрали се на площада в Джебел, където  традиционно се отбеляза 29-та годишнина от трагичните събития по време на т. нар. \"възродителен процес\". \n\r\nСред море от знамена на ДПС, Движението бе в града с цялата си мощ водени от председателя на партията Мустафа Карадайъ, неговите заместници, депутати, кметове и членове на ДПС.\n\r\nЛидерът на ДПС и турският посланик Хасан Улусой се посрещнаха с топли приветствия на площада в Джебел , след което Карадайъ оповести, че вече е уговорил среща с Улусой, която ще се проведе в София, съобщиха от пресцентъра на движението.\r\n                    \r\n                    \r\nНа празника на Джебел сред официалните гости бе и генералният консул в Пловдив Хюсеин Ергани и други турски дипломати.\n\r\n\"В нашата страна живеят различни етноси, които изповядват различна религия и ние  най-добре  знаем силата на думата \"толерантност\" и никой не може да ни я отнеме. Тя ни дава сила, разум , осъзнаване и отговорност като граждани.  Да живеем заедно в разбирателство, в мир със себе си и околните\". С този призив Мустафа Карадайъ се обърна към  всички на площада. \n\r\n\"Но в такива дни не можем да подминем и опасността пред демокрацията в нашата Родина. Ние сме се борили за демокрацията и когато тя е в опасност ние единни и заедно трябва да пресечем всяка опасност\", допълни Карадайъ.\n\r\n\"Но тези, които противопоставят и разделят, те нямат право да стоят под знамената на демокрацията. Тези, които сеят омраза нямат място под знамената на демокрацията. Тези, които искат България да напусне НАТО и ЕС нямат място под знамената на демокрация, само че не можем да подминем и тези, които им подариха участието във властта – основната отговорност е тяхна\", заяви Карадайъ в емоционалното си слово.\n\r\n\"Ние  можем и трябва да бъдем на висотата на 89-та година,когато бяхме единни и докарахме демокрацията в нашата Родина.  Единни и мощно да защитим демокрацията в България, на Балканите и Европа\" заключи лидерът на ДПС.\n\r\nПредседателят на ДПС и активисти поднесоха цветя пред чешмата, изградена в  памет на жертвите на т. нар. \"възродителен процес\" в центъра на града.", "date": "2018.05.19", "title": "Никой не можел да вземе на ДПС толерантността "}
{"url": "https://www.dnes.bg/politika/2018/05/19/ioncheva-osydi-borisov-i-gerb-dyljat-i-5-000-leva.376962", "text": "Премиерът Бойко Борисов и ГЕРБ са осъдени да платят 5000 лева на БСП депутата Елена Йончева. Това реши съдия Иво Вътев от Софийския районен съд (СРС) по делото за непозволено увреждане, което Йончева заведе срещу Борисов и управляваната от него партия, съобщава правният портал lex.bg.\n\n Делото е заради две изказвания на Борисов в предизборната кампания миналата година - на 10 март в Бургас и на 12 март във Варна, в които той казва, че правителството на ГЕРБ е било принудено да плаща милиони за журналистическите интервю на Йончева.\r\n \r\nСъдът е приел за доказано, че Йончева е претърпяла вреди от първото изказване на Борисов по време на събитие в Бургас, в което той казва: \"Ще ли сте успешни журналисти вие, ако по няколко милиона държавата ви плаща за едно интервю взето? Питам: Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати\". \r\n                    \r\n                    \r\nДруга негова реплика от събитието, с която съдът приема, че е увредил Йончева, е \"бяхме принудени милиони да платим за нея. С мъж - премиер тогава\", в която е визирана и връзката в миналото на журналистката с бившия премиер Сергей Станишев. \n\r\nРешението на съда е от 17 май. Бойко Борисов и ГЕРБ са осъдени да платят солидарно на Елена Йончева и разноски за 825 лева. Нейният иск беше за 20 000 лева, но не е бил уважен в цялост. \n\r\nПред съда Йончева твърди, че правителството никога не е плащало пари за интервюта или за правенето на документални филми и репортажи, а тези твърдения на Борисов са накърнили честта, достойнството, авторитета, доброто име и репутацията й на общественик. Искът срещу ГЕРБ е заради това, че Борисов говори от името на партията.\r\n \r\nВ решението си съдът подчертава, че думите на Борисов са били ясно и недвусмислено насочени именно към Йончева и публиката е стигнала до този извод, без да се налагат интерпретации. Решението на съдия Иво Вътев може да бъде обжалвано пред Софийския градски съд.", "date": "2018.05.19", "title": "Йончева осъди Борисов и ГЕРБ, дължат й 5 000 лева"}
{"url": "https://www.dnes.bg/obshtestvo/2018/05/19/pyrviiat-gei-maraton-u-nas-fakt-tichaha-v-parka-zaimov.376940", "text": "\nВ столичния парк \"Заимов\" се проведе първия по рода си маратон за вързани двойки, като част от спортната програма на София Прайд 2018 - Equality run. \n\r\nУчастниците пробягаха трасе от 3 км в памет на жертвите на СПИН. Кампанията има за цел да засили общественото внимание към хората живеещи със СПИН и да допринесе за по-голяма солидарност към тях. \n\r\nПрипомняме, че на 20 април тази година беше проведена среща на столичния кмет Йорданка Фандъкова с представители на организациите GLAS, Действие, Билитис и Българският хелзинкски комитет (БХК), след която стана ясно, че Столична община не само подкрепя морално Прайда, но и ще финансира предхождащия го гей маратон на 19 май. \r\n                    \r\n                    \r\nТази явна подкрепа е прецедент. До сега общината е изпълнявала само административна роля при провеждането му, а именно издаваше разрешителните за провеждане на събитието.\n\r\nРешението на местната власт в София провокира гнева на столичните патриоти, които излязоха с протестна декларация.\n\r\n\"Никога и под никаква форма в Столичния общински съвет не е обсъждана подобна подкрепа, не е дискутирано открито, в това число и в комисии, вземането на едно подобно решение. Немаловажен е и фактът, че звучи доста перверзно точно Програмата на общината, насочена към възпитанието на младите да бъде ползвана за гей пропаганда”, опълват още патриотите в декларацията си“, възмутиха се от ВМРО.", "date": "2018.05.19", "title": "Първият гей маратон у нас - факт! Тичаха в парка \"Заимов\""}
{"url": "https://www.dnes.bg/obshtestvo/2018/05/19/myje-se-kachiha-na-tokcheta-kato-protest-sreshtu-nasilieto.376948", "text": "\nДесетки се включиха в инициативата \"Извърви километър в нейните обувки\" днес пред НДК.\n\r\nЗа да обърнат внимание върху проблема с домашното насилие и своята съпричастност с пострадалите жени, мъже влязоха в обувки на токчета. \n\r\nТази година проявата в България е за 6-ти пореден път, обясни Радостина Георгиева от Български хелзински комитет.\n\r\n\"Днес ще се съберем заедно за да поискаме от държавата по-сериозен ангажимент - да отдели повече средства за финансирането на проекти, осигуряващи защита\", допълни тя.\n\r\nПреди дни стана ясно, че само в рамките на 2017 г. районните съдилища в страната са издали 2432 заповеди за защита на пострадали лица от домашно насилие.\r\n                    \r\n                    \r\nНа фона на това на територията на страната има едва 5 кризисни центъра за възрастни с общ капацитет от 54 легла, където засегнатите от домашно насилие или трафик хора могат да получат временно настаняване, психологическо и правно консултиране. Това означава, че тази услуга е налична за 1 на всеки 50 пострадали лица. \n\r\nПрез 2018 г. държавата е отделила едва 450 000 лв. за финансиране на проекти, осигуряващи защита, възстановяване и реинтеграция на пострадалите от домашно насилие, както и социално, психологическо и правно консултиране.", "date": "2018.05.19", "title": "Мъже се качиха на токчета като протест срещу насилието"}
{"url": "https://www.dnes.bg/football/2018/05/19/mesi-iska-za-syotbornik-halfa-na-iuventus.376949", "text": "Голямата звезда на Барселона Лионел Меси убеждава ръководството на клуба да положи всички усилия, за да привлече в редиците си халфа на италианския шампион Ювентус Миралем Пянич.\n\r\nСпоред медиите в Испания, Лео лично се е заел със задачата босненецът да акостира на \"Ноу Камп\" през идния трансферен прозорец и вече е провел няколко разговора със своите шефове.\n\r\nОт Барса държат да засилят халфовата си линия за следващия сезон и като варианти за тима се споменават още Кристиан Ериксен от Тотнъм, както и Тиаго Алкантара от редиците на Байерн.\n\r\nСамият Пянич е оценяван на 65 милиона евро, но едва ли торинци биха се разделили толкова лесно с него. Той акостира в тима през лятото на 2016 година от редиците на Рома и има договор за още 3 години с отбора.\r\n                    \r\n                    \r\nПрез този сезон 28-годишният халф има на сметката си за торинци 43 мача във всички турнири, 6 гола и 9 асистенции.\r\n \r\nОще спортни новини четете в ", "date": "2018.05.19", "title": "Меси иска за съотборник халфа на Ювентус"}
{"url": "https://www.dnes.bg/notifikacii/2018/05/19/seti-se-prezidenyt-na-kitai-zove-da-se-misli-za-okolnata-sreda.376950", "text": "Президентът на Китай Си Цзинпин заяви днес, че страната трябва да се бори с разхищението и неразумното потребление, за да поправи щетите, нанесени на околната среда през десетилетията на главоломен растеж, предаде БТА, като се позова на агенция Синхуа.\n\r\nМакар Китай да постигна значителен напредък в борбата срещу замърсяването, постиженията до този момент не са напълно затвърдени, каза Си.\n\r\n\"Трябва да ускорим изграждането на система на екологична цивилизация и да гарантираме фундаментално подобряване на екологията и околната среда до 2035 година, както и постигането на целта ни да построим един прекрасен Китай\", заяви президентът.\n\r\nКитай е достигнал днес критичен период по отношение на опазването на околната среда, при нарастващи обществени очаквания, отбеляза Си.\r\nПрез 2014 г. китайските власти обявиха война на замърсяването в опит да спрат засилващото се обществено недоволство от вредите, нанесени на въздуха, водите и почвата вследствие на отварянето на икономиката през 1978 година.\n\r\nОттогава в страната бяха подети редица кампании за ограничаване на промишленото замърсяване, за по-ефективно прилагане на екологичното законодателство и спазване на нормите за вредни емисии, за насърчаване на използването на екологично чиста енергия.\n\r\nКитай успя да намали средната концентрация на вредните фини прахови частици, известни като PM 2.5, с 6,5 процента миналата година, но тя остава значително по-висока от националната норма от 35 микрограма на куб. м, особено в северните райони, където смогът е често явление.\n\r\nМинистерството на околната среда миналия месец предупреди, че борбата срещу смога е в застой, а експерти призоваха за по-целенасочени мерки за по-нататъшно подобряване на качеството на въздуха.", "date": "2018.05.19", "title": "Сети се! Президенът на Китай зове да се мисли за околната среда"}
{"url": "https://www.dnes.bg/temida/2018/05/19/pedofilyt-ot-stolichnoto-uchilishte-v-aresta-za-72-chasa.376951", "text": "Педофилът, който беше задържан в 17-о СУ в кв. \"Западен парк\" в София е задържан за 72 часа и с постановление на наблюдаващия прокурор е привлечен като обвиняем. Това съобщи административният ръководител на Софийска градска прокуратура (СГП) Емилия Русинова. \n\n Според Наказателният кодекс за това престъпление се предвижда затвор от 5 до 20 години.\n\r\n„Досъдебното производство, което сме образували вчера е за блудство по отношение на две малолетни лица. Основната цел на разследващите и наблюдаващите прокурори беше защита правата на малолетните деца. Затова процесуално-следствените действия, които извършихме с тях, бяха при изключително спазване на техните права“, каза Русинова и поясни, че разпитите с децата са проведени в синя стая, пред психолог и съдия. \r\n                    \r\n                    \r\nДелото ще бъде внесено в съда утре,  като прокуратурата ще поиска налагане на най-тежката мярка за неотклонение \"задържане под стража“.\n\r\n\"В снетите му обяснения частично е разказал за случилото се, но не в детайли и не така, както се е случило. Представил е своя версия на случилото се“, каза Русинова. \n\r\n\"Той признава за извършените блудствени действия, но представя по различен начин случилото се“, допълни ръководителят на СГП. \n\r\nСпоред нея няма значение дали обвиняемият признава или не за блудствени действия. \n\r\n\"Той има право да се защитава. Той не е длъжен дори да дава обяснения, може да дава обяснения, каквито прецени, за да защити себе си. За нас са необходими други доказателства, които към настоящия момент считаме, че имаме“, допълни тя.", "date": "2018.05.19", "title": "Педофилът от столичното училище в ареста за 72 часа "}
{"url": "https://www.dnes.bg/notifikacii/2018/05/19/myj-otkri-strelba-v-saarbriuken-dvama-ubiti-i-mnogo-raneni.376952", "text": "Двама души са убити, а мнозина са тежко ранени, след като мъж откри стрелба в  германския град Саарбрюкен, съобщават германски медии, позовавайки се на  полицията. \r\nИнцидентът станал около 14:30 часа местно време в квартал  Фехинген, извършителят е задържан на място, информира медийна група  \"Саарлендишер рундфунк\". \r\nГоворителка на полицията посочи, че случилото се е  семеен въпрос. \r\nМъжът произвел множество изстрели в и около къщата.\r\nМотивите  му засега са неизвестни. /БТА/", "date": "2018.05.19", "title": "Мъж откри стрелба в Саарбрюкен, двама убити и много ранени"}
{"url": "https://www.dnes.bg/notifikacii/2018/05/19/shotlandski-skaridi-pecheno-uindzorsko-agneshko.376953", "text": "Гостите, които ще честитят на младоженците, херцозите на Съсекс Хари и Меган в Уиндзорския дворец, ще бъдат посрещнати на сватбеното тържество с изискани ястия и нетрадиционна сватбена торта, отбелязва Асошиейтед прес.\n\n\r\nМенюто се основава на сезонната британска продукция, като на поканените ще бъдат предложени шотландски скариди, британски аспержи и печено уиндзорско агнешко.\n\r\nГостите ще могат да се насладят и на пилшеко фрикасе с гъби смръчкула, грах и ризото, подправено с мента и свинско на скара.\n\r\nГвоздеят на сватбеното тържество ще бъде нетрадиционната торта. Младоженците поръчаха на калифорнийската сладкарка Клеър Птак да приготви \"торта с лимон и сироп от бъзов цвят, която ще съчетава вкусовете на пролетта. . . покрита с маслен крем и украсена със свежи цветя\". \r\nМаркъл преди време е интервюирала Птак,\"която се фокусира върху използването на сезонни и органични съставки в тортите си, за бившия си лайфстайл блог, който беше закрит миналата година.\r\nКлеър Птак е родена в Калифорния, САЩ, и работи в ресторанта \"Chez Panisse\" в Бъркли под ръководството на шеф Алис Уотърс, преди да се премести в британската столица. Започва бизнеса си в квартала \"Хакни\" в източната част на Лондон, където продава домашни приготвени сладкиши на щанд. През 2010 г. отваря собствената си пекарна \"Вайълет\", която се намира на същото място./БТА/\r\n\n\r\n ", "date": "2018.05.19", "title": "Шотландски скариди, печено уиндзорско агнешко"}
{"url": "https://www.dnes.bg/notifikacii/2018/05/19/v-kabineta-na-kataluniia-ministri-v-zatvora-v-izgnanie.376954", "text": "Новият каталунски премиер обяви днес състава на своето правителство, в което влизат двама бивши министри, намиращи се в затвора, и двама политици, живеещи в изгнание след опита за отделяне на Каталуния от Испания, предаде БТА като цитира Франс прес. \n\n\r\nСепаратистът Ким Тора, встъпил в длъжност на 14 май, огласи указ с имената на министрите си, но сформирането на кабинета може да бъде блокирано от Мадрид.\n\r\nИспанското централно правителство на практика запазва прякото си управление над областта, наложено на 27 октомври миналата година, след като каталунския парламент обяви областта за независима.\n\r\nДвама от 13-те съветници (министри) в регионалното правителство - Жорди Турул и Жозеп Рул са в предварителен арест край Мадрид. Други двама - Тони Комин и Луис Пуч - живеят в изгнание в Белгия, където избягаха заедно с бившия регионален лидер Карлес Пучдемон след свалянето му.\r\nТурул и Рул обявиха в Туитър, че приемат назначенията си. \r\n ", "date": "2018.05.19", "title": "В кабинета на Каталуния - министри в затвора, в изгнание"}
{"url": "https://www.dnes.bg/eu/2018/05/19/jivite-svideteli-izchezvat-razkaianieto-na-germancite-za-nacizma-pod-vypros.376846", "text": "След десетилетия на образцова работа по запазване на спомените за нацисткото минало Германия си задава въпроса как да преподава политиката на разкаяние на младото поколение в момент, когато оцелелите от нацизма изчезват и крайната десница се възражда, пише Франс прес.\n\r\nВ библиотеката на франкфуртския колеж Либих младежите се трупат около Ралф Данхайсер, който през 1940 г. е избягал в последния момент от антисемитските преследвания заедно с родителите си - за разлика от останалата част от семейството му.\n\r\n\"Майка ми никога не преживя убийството на родителите й и брат й. Аз също усещах голяма празнота, защото израснах без баба и дядо, без чичовци, лели и племенници\", обяснява 80-годишният старец.\r\n                    \r\n                    \r\nЕмоцията сред зрителите му е видима. \"Това е наистина много подробно, подобни неща не се учат в училище. В очите му се четеше какво е преживял, това са немислими неща за ученик, дете като мен\", признава 15-годишният Ронан Шоле-Рикар.\n\r\nРалф Данхайсер също казва, че е впечатлен: \"Те задаваха интелигентни въпроси, това вдъхва надежда\".\n\r\nПодобни срещи се организират в германските училища от години. Те са едно от средствата за опознаване на историята, предвид че в германските семейства мълчанието, съучастието или ентусиазма на предците им към режима на Адолф Хитлер остава тема табу.\n\r\n\"Важно е докато сме тук, да разкажем историите си, за да запазим спомена жив\", подчертава Данхайсер.\n\r\nНо как да продължи тази работа с подрастващите, докато свидетелите на епохата изчезват все по-бързо?\n\r\n\"Колкото повече се отдалечаваме от Холокоста, от Втората световна война, толкова по-спешно се налага да намерим нови средства за предаване на всичко това\", смята Щефан Петерс, преподавател по история в колежа от 1992 г. насам.\n\r\n\"Въпросът дали можем да запазим живо това чувство на тъга и произтичащото от него чувство на отговорност\", добавя той.\n\r\nПредизвикателството изглежда по-сложно, отколкото мнозина си представяха, след десетилетия на изграждане на национална идентичност, основаваща се на разкаянието, на общество, базиращо се на основните права и на политическа система, ограничаваща произвола на властта.\n\r\nЗащото през септември миналата година, подкрепяна от общите притеснения, дължащи се на притока на стотици хиляди бежанци, крайнодясната партия Алтернатива за Германия (АзГ) постигна исторически резултат на парламентарните избори. Тя спечели близо стотина депутати, което е първият подобен успех на крайнодясна партия от основаването на Федерална република Германия през 1949 година.\n\r\nОсвен ислямофобските си изявления АзГ се обяви и за хералд на германското величие, поставяйки под въпрос политиката на запазване на спомените за нацисткото минало и заявявайки, че е дошъл моментът германците да не се самоопределят чрез престъпленията от миналото.\n\r\nЕдна от водещите фигури в АзГ Бьорн Хьоке се отличи миналата година, определяйки мемориала на Холокоста в Берлин като \"паметник на срама\" и поиска да се направи \"завой на 180 градуса\" по отношение на политиката на запазване на спомените за нацисткото минало. Според него преподаването на германската история е прекалено негативно.\n\r\nЛидерът на АзГ Александер Гауланд подчерта тези искания, призовавайки германците да имат \"правото да бъдат горди с постиженията на войниците ни през двете световни войни\".\n\r\n\n\r\nДруго неотдавна появило се предизвикателство е възходът на нов антисемитизъм с притока на стотици хиляди търсещи убежище, произлизащи от страни, където омразата към евреите беше подхранвана от десетилетията на израелско-палестинския конфликт.\n\r\nЕдно решение за налагане на културата \"никога повече\" минава през посещенията на местата, където са извършвани такива престъпления. Някои политици дори искат тези образователни посещения да станат задължителни.\n\r\nНо тези места често се оказват пълни. \"На границата на капацитета си сме, имаме повече ученически групи, отколкото можем да посрещнем и ни се налага да отказваме искания\", обяснява Щефани Билиб, представителка на мемориала на концентрационния лагер Берген-Белзен.\n\r\nЗа нея с изчезването на свидетелите отговорността се пада на всички: \"Всички ние ще трябва да говорим много по-категорично\" по отношение на престъпленията, извършени от поколението на прадедите на днешните тийнейджъри.\n\r\nОсвен това се налага да се противодейства на всички форми на отричане или омаловажаване. Двама рапъри, Фарид Бенг и Колега, както и организаторите на основните германски музикални награди \"Ехо\", наскоро усетиха това.\n\r\nОбвинени в антисемитски или най-малкото много противоречиви изрази в рап-албум, който стана най-продавания в Германия за тази година, музикантите бяха освиркани, губейки договори, а наградите \"Ехо\" бяха разпуснати, след като отличиха двамата рапъри.\n\r\nЗаместник-председателят на Международния комитет за Аушвиц Кристоф Хойбнер покани двамата нашумели рапъри да посетят едноименния концентрационен лагер, където са били убити 1,1 милиона евреи.\n\r\n\"Посещението ще е нещо като курс за усъвършенстване по отношение на човечността\", заяви той. \r\n \r\n/БТА/\r\n ", "date": "2018.05.19", "title": "Живите свидетели изчезват! Разкаянието на германците за нацизма под въпрос"}
{"url": "https://www.dnes.bg/zvezdi/2018/05/19/vzeha-se-hari-i-megan-si-kazaha-da.376936", "text": "\n\r\nПринц Хари и Меган си казаха \"Да\". A архиепископ Уелби ги обяви за законни съпруг и съпруга на церемония в готическия храм \"Сейнт Джордж\" в замъка Уиндзор. \n\r\nТе се oжениха, спазвайки традициите на Англиканската църква - важен елемент в монархията, откакто по настояване на Хенри Осми Църквата на Англия се отделя от Римокатолическата през 1534 г.\n\n\r\nМеган бе заведена до олтара от бащата на Хари - принц Чарлз, след което застана до съпруга си.\r\nЦеремонията бе водена от преподобния Дейвид Конър, настоятел на храма в Уиндзор, а на нея присъстват около 600 гости. Кентърбърийският архиепископ, духовният лидер на Англиканската църква Джъстин Уелби води размяната на обети. \r\n                    \r\n                    \r\nЦеремонията продължи един час и включва църковни песни и четения на Библията. Известната британска госпел певица Карен Гибсън и хорът и изпълниха соул класиката \"Stand by Me\" на церемонията. Свири също челистът Шеку Кане-Мейсън, в програмата бе и уелското сопрано Елин Манахан Томас.", "date": "2018.05.19", "title": "Взеха се: Хари и Меган си казаха \"да\"!"}
{"url": "https://www.dnes.bg/akoshtete-vqrvaite/2018/05/19/krai-na-spekulaciite-megan-markyl-izbra-givenchy.376939", "text": "След много спекулации и догадки, Меган Маркъл избра Клеър Уейт Келър да създаде сватбената рокля.\r\nБританската дизайнерка, която е креативен директор на модна къща Givenchy, създаде най-важният тоалет в живота на актрисата.\r\n \r\nВоалът включва уникални цветя от всяка страна от Британската общност и е с дължина цели пет метра, изработен от копринен тюл с ръчно бродирани цветя.\r\n \r\nДиамантената тиара е дадена от Кралица Елизабет II и принадлежи на Кралица Мери. Диамантената лента на тиарата е направена през 1932 година, а брошката в центъра датира от 1893 година.\r\n \r\nЛентата и брошката са дадени на Кралица Елизабет II през 1953 година като подарък от Кралица Мария. \r\n \r\n", "date": "2018.05.19", "title": "Край на спекулациите: Меган Маркъл избра Givenchy!"}
{"url": "https://www.dnes.bg/world/2018/05/19/tri-novi-sluchaia-na-ebola-v-kongo.376937", "text": "Властите в ДР Конго потвърдиха \"три нови\" случая на заболяване от ебола в северозападния град Мбандака. С това общият брой на потвърдените случаи става 17, съобщи здравното министерство, цитирано от Франс прес и Асошейтед прес.\n\r\nДоскоро имаше съмнения за над 40 заразени, но изследванията на 8 души дадоха отрицателни резултати, а междувременно бе съобщено за още 8 случая в различни райони, три от които се потвърдиха, уточни министърът д-р Оли Илунга.\n\r\nМбандака с 1,2-милионно население е разположен на 700 км северно от столицата Киншаса, напомня АФП.\n\r\nВчера правителството съобщи, че е задействало план за борба с епидемията, добила \"национален и международен мащаб\". Световната здравна организация заяви, че новата вълна от ебола все още не може да бъде определена като \"събитие от световен мащаб\".\r\n                    \r\n                    \r\nПоследните данни на СЗО от вчера сочат общо 45 заразени от ебола, от които 25 вече починали.\n\r\nСамо за един от тези 25 смъртни случая е сигурно, че е причинен от ебола, смята министерството в Киншаса.\n\r\nПоследната и най-жестока епидемия от ебола в историята избухна в Западна Африка и трая от декември 2013 г. до юни 2016 г. Тогава - главно в Гвинея, Либерия и Сиера Леоне, починаха над 11 300 души, което предизвика остри критики срещу СЗО заради бавната й реакция, припомня БТА.", "date": "2018.05.19", "title": "Три нови случая на ебола в Конго"}
{"url": "https://www.dnes.bg/politika/2018/05/19/rozite-hem-rodili-mnogo-hem-dobre-i-sega-struvat-evtino.376938", "text": "Регистрираните розопроизводители ще бъдат компенсирани заради ниските изкупни цени тази година със субсидия \"де минимис\", каза в Карлово министърът на земеделието Румен Порожанов.\r\nТой отиде там, за да се срещне с протестиращите розопроизводители, които блокирапя пътя и настояха за намеса на държавата заради ниските цени, на които са принудени да продават продукцията си.\n\r\nМинистърът поясни, цитиран от БТА, че тази година реколтата е много добра - и като качество, и като количество, а това доведе до ниските изкупни цени. \n\r\nДруг съществен въпрос е нарастването на розопроизводството - през последните две години то се увеличава с по 10 процента на година, като в момента се обработват над 400 000 дка розови насаждения. В предишните години изкупните цени за килограм розов цвят са били много добри: през 2017 г. килограм розов цвят е изкупуван над 4 лева, а през 2016-та - до 5 лева, и затова сега производителите са недоволни от цени около 2 лева за кг, които не им покриват разходите.\r\n                    \r\n                    \r\nСъщо така през последните години са засети розови площи, които не са от сорта Роза Дамасцена, и те не могат да се използват за производство на българско розово масло. По думите на министър Порожанов България произвежда розов цвят за малко над 3000 кг розово масло, а реално страната продава два пъти повече на базата на вносни продукти от Иран, Тунис и Турция, с химически добавки, които компрометират качеството на българското розово масло.\n\r\nМинистър Порожанов каза още, че ще бъдат предприети законови мерки срещу дестилерии, които компрометират качеството на българското розово масло, като го произвеждат без вложен български розов цвят.\r\nНеобходим е закон за розата, който да регулира отношенията в отрасъла, да се работи само със сертифициран посадъчен материал, само от регистрирани розопроизводители, а производители и преработватели да работят в симбиоза, заключи земеделският министър. \n\r\nПреди срещата в Карлово розопроизводители излязоха по главните пътни артерии в Розовата долина и блокираха движението. Големи колони от чакащи автомобили се образуваха на пътя Пловдив-Карлово, при разклона за с. Войнягово, където над сто земеделски производители протестираха заради ниските изкупни цени.\n\r\nДвижението е спирано още на подбалканския път София-Бургас близо до Калофер, до с. Каравелово и Калояново.", "date": "2018.05.19", "title": "Розите - хем родили много, хем добре и сега струват евтино"}
{"url": "https://www.dnes.bg/eu/2018/05/19/razrushavat-starata-centrala-na-nato.376941", "text": "Брюкселската община ще разруши старата щабквартира на НАТО, която трябва да бъде окончателно освободена в края на идния месец.\n\r\nПактът се мести в нови офиси на отсрещната страна на улицата срещу старите си бараки.\n\r\nОсвобождаваните 90-те хактара сгради и парк ще бъдат превърнати в жилищен район с 1500 апартамента. На мястото ще бъде разположено и ново европейско училище, в което право да учат имат децата на еврочиновниците и дипломатите в Брюксел. Част от територията ще бъде предоставена за изграждане на офис сгради и магазини, както и за паркове, съобщават от общината. \n\r\nСпоразумение между федералните белгийски власти и двата региона, върху които се намира терена - Брюксел и Фландрия, предвижда старите сгради на НАТО да бъдат разрушени през 2019 г. Новият квартал ще бъде построен до 2023 г., а училището - до 2024 г.\r\n                    \r\n                    \r\nНАТО започна местенето на щабквартирата си в Брюксел на 19 март и очаква последният кашон да бъде прехвърлен на отсрещната страна на бул. “Леополд III” до месец.\n\r\nСтарата, построенна като временна централа, му служи от 1967 г насам. Новата е разположена на площ от 254 хил кв м и ще подслони 1500 чиновници на организацията, 1700 военни и цивилни представители на 29-те държави членки, 600 души персонал от НАТО-вските агенции, както и на около 500 посетители дневно.\n\r\nАлиансът се надява да спести до 30 на сто от сметките си за ток като използва максимално естествената светлина, влизаща през изцяло покритата със стъкло конструкция на комплекса от офиси. Отоплението и охлаждането на помещенията ще става чрез гео-термална топлина.\n\r\nСтроителството на новата централа отне повече от 7 години. Местенето трябваше да започне през януари, но беше отложено заради проблеми с IT системата.\n\r\nИзграждането на централата  на НАТО струва 1,17 милиарда евро при първоначална цена от 750 млн. Сумата е заплатена от страните членки.", "date": "2018.05.19", "title": "Разрушават старата централа на НАТО"}
{"url": "https://www.dnes.bg/usa/2018/05/19/trymp-problemyt-za-politicheskiia-elit-v-germaniia.376942", "text": "Германците никога не са харесвали американския президент Доналд Тръмп и реакциите срещу неговите действия е по-силна от всякога, след като той извади САЩ от иранското ядрено споразумение миналата седмица. Но все повече нараства пропастта между елитите в Германия и избирателите в страната. Първите може и да са против Тръмп, но вторите стават все по-силно антиамерикански настроени като цяло, посочва Bloomberg в свой материал. \n\r\nЗападът – като такъв, какъвто го познаваме, вече не съществува. Нашите отношения със САЩ в момента не могат да бъдат наречени приятелство и трудно може да се определят като партньорство. Американският президент възприе един тон, който пренебрегва 70 години доверие. Той иска да наложи наказателни мита, изисквайки подчинение.\r\n                    \r\n                    \r\nВече не става въпрос за това дали Германия и Европа ще участват в чуждестранна военна намеса в Афганистан или Ирак. Вече става въпрос за това дали трансатлантическото сътрудничество по въпросите за икономиката, външната политика и сигурността изобщо съществува. И отговорът е „не“.\n\r\nСилните на деня в Германия изглежда вярват, че Тръмп е проблемът и предпочитаният европейски подход – изчакването на проблема да изчезне, според тях е най-добрият ход.\n\r\nЗависимостта на европейската отбрана от САЩ също e своеобразно завръщане към реалността. Без значение колко пъти канцлерът Ангела Меркел ще каже на Тръмп, че Германия планира да увеличи разходите си за отбрана до 2% от брутния вътрешен продукт, предложението на нейното правителство за увеличение достигна само до 1,29% от БВП през 2019 г. от 1,24% тази година, а очакванията са за спад до 1,23% до 2022 г.\n\r\n\"Трябва да се признае, че просто Европа сама не е достатъчно силна, за да бъде световен пазител на мира“, каза Меркел по време на своя реч в град Мюнстер.\n\r\nГерманските избиратели обаче много не се интересуват от това. Наскоро изследователският център Pew и германската организация Koerber Stiftung съпоставиха американските и германски възгледи за двустранните отношения и установиха, че докато американците смятат отношенията в сигурността и отбраната за най-важни, то за германците най-голямо значение имат икономическите връзки и споделените демократични ценности.\n\r\nСпоред данните мнозинството германци – спрямо едва малка част от американците - вярват, че американо-германските отношения са „лоши“. Този дял се е увеличил след идването на Тръмп на власт. Въпреки това германците бяха по-негативно настроени спрямо САЩ в сравнение с повечето европейци, дори и когато Барак Обама – който се радваше на популярност в Германия, беше президент.\n\r\nОще преди Тръмп да се установи в Белия дом, германците започнаха да осъзнават, че САЩ нямат същото отношение спрямо икономическите и търговски отношения, както тях. Американската наказателна атака срещу Volkswagen след скандала с екологичните тестове започна по времето на Обама и далеч надмина всичко, срещу което компанията трябваше да се изправи у дома или където и да е било другаде в Европа. Оплакванията на Тръмп от германската автомобилна индустрия просто продължиха същата линия.\n\r\nСега един друг непонятен икономически спектакъл се разгръща паралелно с натиска на Тръмп срещу европейския износ на стомана и алуминий. Американският съветник по националната сигурност Джон Болтън заплашва със санкции европейските компании за това, че работят с Иран, като в същото време държавният секретар Майк Помпейо обещава САЩ да инвестират в Северна Корея, ако тя премахне ядреното си оръжие. А не беше ли точно това същността на иранското ядрено споразумение?\n\r\nПредпазливите германски елити, предвождани от Меркел и нейните предпочитания за компромис във всяка една ситуация, досега сдържаха антиамериканските настроения. Но това може да се промени, тъй като германците осъзнават, че тяхната страна не получава много от това, че е съюзник на САЩ. Мнозинството от хора не може да си представи ситуация, при която американски войник ще трябва да защитава Германия срещу някакъв вид агресия. и с нарастването на пропастта в ценностите със САЩ и свиването на икономическите ползи от партньорството, антиамериканските настроения може да станат все по-привлекателна политическа карта.\n\r\nГермания направи услуга на САЩ като не се опита да си извоюва лидерска позиция през десетилетието след обединението. Няма обаче гаранция, че след Меркел страната няма да заеме по-агресивна позиция, използвайки ЕС като средство за постигане на своите амбиции. Дори и ако след Тръмп американското правителство направи крачка назад от неговите едностранни действия, недоверието, което се е натрупвало в продължение на години, няма просто да изчезне за една вечер.", "date": "2018.05.19", "title": "Тръмп - проблемът за политическия елит в Германия"}
{"url": "https://www.dnes.bg/notifikacii/2018/05/19/hari-i-megan-veche-sa-hercogyt-i-hercoginiata-na-syseks.376944", "text": "\nПринц Хари и Меган Маркъл се целунаха като семейни на стъпалата на храма \"Сейнт Джордж\" в Уиндзорския замък, съобщиха световните агенции.\n\r\nХерцогът и херцогинята на Съсекс, каквито са новите им титли, излязоха усмихнати след церемонията и се целунаха на фона на цветната украса, приветствани от събралото се множество.\n\n\r\nДвойките обикновено не се целуват на самата сватбена церемония по каноните на Англиканската църква. \n\r\nВ британското кралско семейство обаче се спазва традицията младоженците да се целунат малко след нея публично.\n\r\nПринц Хари и Меган Маркъл спазиха и другата традиция и обиколиха Уиндзор в открита каляска -ландо \"Аскот\" след сватбената церемония.\r\nДвамата сияеха, а събралите се хора ги приветстваха възторжено. \n\r\nЕскортира ги конна процесия.\n\r\nКаляската е от кралската колекция. Тя е теглена от четири коня от породата Уиндзорски сиви коне, използвани за каляските на монарси и тяхното семейство още от времето на кралица Виктория през XIX век. \n\r\nПроцесията премине през центъра на града и се върна обратно в Уиндзорския замък за приема, който ще даде кралица Елизабет Втора за младоженците и 600-те им гости.\n\r\nКаляските в кралската колекция са над сто. Пет от тях са ландо \"Аскот\"\r\n ", "date": "2018.05.19", "title": "Хари и Меган вече са херцогът и херцогинята на Съсекс"}
{"url": "https://www.dnes.bg/mish-mash/2018/05/19/koi-izdyrja-nai-mnogo-na-studa-pobeditelite-sa-finlandcite.376945", "text": "Учени от Лондонския университетски колеж изясниха, че жителите на Северна Европа притежават особен ген, който защитава организма от хипотермия, и позволява на норвежци, шведи, финландци и други жители на региона да понасят по-леко студените зими, съобщи БТА като се позова на Лайф. \r\nПо данни на учените, генът TRPM8 се появил у хората преди около 25 000 години, когато климатът в Европа бил по-студен. \r\nВъпросният ген играе също роля на обезболяващо, като повишава прага на болката и дава възможност на притежателите му да се справят по-лесно със сериозни заболявания. TRPM8 е с роля на температурен маркер, който съобщава за преохлаждане на организма. \r\nУчените отбелязват, че именно благодарение на този ген жителите на северните райони в Европа се чувстват по-добре и по-рядко боледуват в студовете в сравнение с другите хора.\r\nНай-издръжливи на студовете са финландците - TRPM8 се съдържа в геномите на 88 на сто от жителите на страната.", "date": "2018.05.19", "title": "Кой издържа най-много на студа? Победителите са финландците!"}
{"url": "https://www.dnes.bg/politika/2018/05/19/pyrvanov-dade-zaiavka-za-obedinenie-na-levite-partii.376946", "text": "Новият лидер на АБВ ще е Румен Петков. Той смяна на поста досегашния шеф  на партията, Константин Проданов. \r\nОснователят на партията Георги Първанов, президентът от 2002-2012 г., пък даде заявка за обединение на левите партии. \n\r\n\"Днес ние от АБВ подаваме своята ръка не от слабост, а за единна сила, какъвто и да е отговорът на другите централи, ние ще бъдем активен фактор и катализатор на единението между партиите в левия център и родолюбивото пространство\", обяви той на конгреса на АБВ. \n\r\nСпоред него конгресът трябва да даде мандат на ръководството за активни преговори със сродни партии и да се вземе решение за нова коалиция. \r\n\"Това ново обединение може да има краткосрочни тактически цели, но и по-дълъг хоризонт\", заяви Първанов. \r\n                    \r\n                    \r\n\"Лево-центристкото съзнание е различно от старата левица, вторачена в миналото. Тя трябва да съхрани подкрепата на едно твърдо ядро, носталгично настроено. Моята, нашата позиция по Народния съд, по Априлския атентат е известна отдавна. Преди повече от 20 години. Но и аз вярвам и всички вие отказваме днес да водим закъснели битки по миналото. Хората чакат от нас днес актуални действени, работещи решения по здравеопазването, по образованието, по демографската криза като цяло, а не безкрайни, измислени, фалшиви и по съдържание и по форма битки, каквито виждаме в българския парламент\", каза Първанов. \n\r\nСпоред него коалициите са неизбежни.\n\r\nВ същото време бившият лидер на БСП, която го издигна и за президент, разкритикува остро експартийците си.\n\r\n\"Със съжаление трябва да повторя, че в партийната централа на една от големите, голямата лява формация, неизменно следват линията на монопола и се опитват да сведат ролята на други леви формации до незначителни сателити\", коментира той.\n\r\nТой поясни, че АБВ няма как да приеме това.\n\r\n\"Мераците, които се появяват периодично да се открадне един или друг член на лява формация са обикновен реваншизъм, без електорален и политически ефект. Този форум го потвърждава. Ние трябва да сме наясно, че и на предстоящите избори силата на техния стратегически удар ще е срещу АБВ. Те може би съзнават, че не могат да се преборят с големия си опонент и затова голямата им победата е да откраднат някой друг отстранен от нас партиен член или симпатизант. Това е меко казано сектантство. Това е неразбиране, недалновидност и то няма бъдеще в българската политика, особено в политиката на българската левица\", каза Първанов, цитиран от \"Фокус\"", "date": "2018.05.19", "title": "Първанов даде заявка за обединение на левите партии "}
{"url": "https://www.dnes.bg/notifikacii/2018/05/19/prepodobniiat-kyri-govori-za-robstvoto-na-kralskata-svatba.376947", "text": "Сватбената проповед на афроамериканския пастор Майкъл Къри възпламени студения параклис \"Сейнт Джордж\" по време на венчавката на Меган Маркъл с принц Хари с ярките послания за силата на любовта, съобщават световните агенции.\n Със стил в разрез на този, с който сме свикнали при кралските сватби, структурирани около столетен строг етикет, преподобният Къри започна словото си с цитат от Мартин Лутър Кинг, легендарния американски борец за граждански права: \"Трябва да открием силата на любовта, прераждащата сила на любовта. По този начин ще можем да направим от стария, един нов свят. А това може да го стори единствено любовта!\".\r\n\"Двама влюбени ни събраха всички тук!\", обърна се преподобният Майкъл Къри към шестотинте присъстващи на брачната церемония. \n\r\nНа първия ред седяха кралицата Елизабет Втора и майката на булката, Дория Рагланд, единственият член на семейството на младоженката. \n\r\nРагланд е потомка на роби от памучните плантации в Южна Джорджия.\n\r\nПреподобният Къри на няколко пъти намекна за робството в своята проповед, като спомена, че чернокожите са изразявали силата на любовта в своите песни.\n\r\nПроповедта на пастора предизвика доста усмивки сред насъбралото се множество в Уиндзор, което следеше церемонията от големи телевизионни екран. \n\r\nКамерите не пропуснаха и понякога притеснените, понякога развеселени реакции на кралското семейство от думите на Къри. \n\r\nНеговата проповед бе последвана от изпълнението на хита \"Stand by Me\" подхванат с ентусиазъм от публиката извън храма. ", "date": "2018.05.19", "title": "Преподобният Къри говори за робството на кралската сватба"}
{"url": "https://www.dnes.bg/obshtestvo/2018/05/19/bylgarite-zad-granica-poveche-ot-tezi-ostanali-v-bylgariia.376943", "text": "България все още няма ясна концепция как да работи със своите общности в чужбина. Нужни са промени по отношение на тази политика - това коментира в Русе вицепремиерът и лидер на ВМРО Красимир Каракачанов, в присъствието на председателя на Държавната агенция за българите в чужбина /ДАБЧ/ Петър Харалампиев. \n\n\n\r\nСпоред Каракачанов ДАБЧ е със скромен бюджет за разлика от средствата, които отделят държави като Румъния, Гърция и Унгария за своите общности в чужбина. \n\r\nХаралампиев посочи, че бюджетът на агенцията, който включва заплатите и осигуровките на служителите, дейностите, свързани с работата с над 1050 български организации и с над 300 български училища в цял свят, е малко над 900 000 лева.\r\n                    \r\n                    \r\nПо думите му бюджетите на държави като Унгария, Румъния, Полша, Ирландия са десетки, а някъде дори и стотици милиони евро. \n\r\nСпоред Харалампиев българите, които живеят зад граница - традиционните български общности и емигрантите, били повече, отколкото тези, които са останали да живеят в България. \n\r\nПо думите му е крайно време българската държава да разбере, че е нужна нов тип политика и стратегия, за да може българската нация да оцелее. \n\r\nКаракачанов каза, че се прави опит за разработване на програма за трайно привличане и заселване в България на български общности в чужбина, които имат подобно желание.\n\r\nТой коментира, цитиран от БТА, и решението на Българската православна църква /БПЦ/ да не изпраща делегация в Македония за честванията на 1000-годишнината от създаването на Охридската архиепископия. Според Каракачанов \"явно БПЦ се влияе от чужди църковни или политически влияния\". \n\r\nПо думите му това е въпрос на самочувствие и малко по-голяма ангажираност с българската кауза. \n\r\nСпоред председателя на ВМРО църквата е отделена от реалните проблеми и интереси на обществото. \n\r\nМинистърът на отбраната Красимир Каракачанов откри във Военния клуб в Русе международен фестивал на поетичния театър \"Борба и обич\", който се организира под негов патронаж.", "date": "2018.05.19", "title": "Българите зад граница - повече от тези останали в България!"}
{"url": "https://www.dnes.bg/stranata/2018/05/19/sled-burite-i-gradushkite-mvr-predpriema-merki.376955", "text": "Създадена е организация с оглед предприемане на превантивни действия при евентуално влошаване на метеорологичната обстановка в страната, съобщиха от МВР.\n Следи се непрекъснато прогнозата за времето, поддържа се постоянна връзка с Националния институт по метеорология и хидрология към БАН и Изпълнителната дирекция борба с градушките. \r\nОсъществена е координация с областните дирекции на МВР и областните управители. В Главна дирекция „Пожарна безопасност и защита на населението“ се събира информация от цялата страна, с особено внимание се следят евентуални симптоми на поява на буря „супер клетка“ от която пострадаха жителите на Плевен и с. Гривица. \r\nМинистерството на вътрешните работи има готовност при необходимост да реагира на подадени сигнали от граждани. \r\nНа този етап няма застрашени райони и опасност за хората.", "date": "2018.05.19", "title": "След бурите и градушките МВР предприема мерки"}
{"url": "https://www.dnes.bg/stranata/2018/05/19/v-nedelia-slynce-posle-dyjd-che-i-grymotevici.376956", "text": "През нощта все още на места в Източна България ще превалява дъжд с гръмотевици. В останалата част от страната валежите ще спрат и облачността ще се разкъса, прогнозират синоптиците от НИМХ - БАН.\n\r\nВ неделя преди обяд над по-голямата част от страната ще бъде предимно слънчево. \n\r\nСлед обяд отново ще се развие купеста облачност, но само на отделни места ще превали и прегърми.\n\r\nЩе духа слаб до умерен вятър от север-североизток. Максималните температури ще са между 21 и 26 градуса.\n\r\nАтмосферното налягане е малко по-ниско от средното за май - ще се повиши.\n\r\nВ планините преди обяд ще бъде предимно слънчево. След обяд ще се развие купеста облачност и на места ще превали и прегърми. Ще духа до умерен североизточен, по билата югозападен вятър. Максималната температура на височина 1200 м ще бъде около 15 градуса, на 2000 м - около 8 градуса.\r\n                    \r\n                    \r\nПо Черноморието преди обяд ще има разкъсана облачност до незначителна. След обяд ще се развие купеста облачност, но само на отделни места, главно по северното крайбрежие, ще превали краткотрайно. Ще духа до умерен вятър от север-североизток. Максималните температури на въздуха ще са в интервал от 21 до 26 градуса. Температурата на морската вода е 17-22 градуса, вълнението на морето ще бъде 1-2 бала.\r\n ", "date": "2018.05.19", "title": "В неделя: Слънце, после дъжд, че и гръмотевици"}
{"url": "https://www.dnes.bg/football/2018/05/19/stadionite-na-mondial-2018-otkritie-arena-moskva.376837", "text": "Един от най-популярните клубове в Русия – Спартак Москва, е основан през 1922 г., но доскоро нямаше собствен дом. Отборът ползваше за домакински мачове арените на Динамо, Локомотив, \"Лужники\", а понякога се е налагало да домакинства и в предградията край столицата. Периодично имаше слухове за изграждане на съоръжение за Спартак в една или друга област на Москва. Всички проекти обаче останаха само на хартия. \r\nИ накрая, през 2006 г., клубът получи земя в близост до едно от летищата. Първоначално беше планирано стадионът да отвори врати през 2010 г., но тогава изграждането му дори не беше започнало заради световната финансова криза. За щастие, големите трудности бяха преодолени и през 2014 г. \"Откритие Арена\" отвори врати. Превърна се в един от най-удобните и технологично напреднали стадиони в страната.\r\n \r\nИзграждането струваше 150 милиона евро, капацитетът му е 45 360 места, като за световното местата беше увеличени до 46 000. Около него се планира да бъдат изградени две зали за хокей на лед, тенис академия, център за водни спортове, спортни училища и детски градини. \"Откритие Арена\" прие четири мача от Купата на Конфедерациите: Камерун – Чили (0:2), Русия – Португалия (0:1), Чили – Австралия (1:1), всички от груповата фаза, както и сблъсъкът за 3-то място между Португалия и Мексико (2:1).\r\n \r\nНа Мондиал 2018 на стадиона ще се състоят пет двубоя, като само един ще е от фазата на директните елиминации.\r\n \r\n\r\n \r\n16 юни, група \"D\": Аржентина – Исландия\r\n \r\n19 юни, група \"Н\": Полша – Сенегал\r\n \r\n23 юни, група \"G\": Белгия – Тунис\r\n \r\n27 юни, група \"Е\": Сърбия – Бразилия\r\n \r\n3 юли, 1/8-финал: Първи от група \"Н\" – Втори от група \"G\"\r\n \r\n", "date": "2018.05.19", "title": "Стадионите на Мондиал 2018: \"Откритие Арена\", Москва"}
{"url": "https://www.dnes.bg/health/2018/05/19/za-solariuma-i-tenoreksiiata-modernata-obsesiia.376828", "text": "Че продължителното излагане на пряка слънчева светлина е вредна за кожата става все по-ясно през последните години. Негативни данни продължават да се събират и за ефекта от солариума, но той все още се предпочита като много удобно средство за целогодишно събиране на тен. Масовото навлизане на солариумите е повод експертите да подложат на съмнение здравословността на съвременните течения в разкрасителните процедури. \r\nТе дори посочват няколко скрити ефекта на солариумите, които рядко се изтъкват, но задължително трябва да се имат предвид.\r\n \r\nСъбирането на тен на закрито е много по-опасно, отколкото на открито\r\n \r\nЕдно от изтъкваните предимства на солариумите е възможността за точно дозиране на облъчването с ултравиолетови лъчи. Истина е, че силата на ултравиолетовата радиация на слънцето се мени непрекъснато и не можем да преценим какво облъчване ще получим на открито, но в това отношение солариумът има един съществен и опасен недостатък. Изчислено е, че ултравиолетовото облъчване в солариума носи голямо количество UVA лъчи, които най-силно и дълбоко увреждат кожата. Според експертите хората, които често посещават солариум, получават 12 пъти по-голямо облъчване с UVA лъчи в сравнение с тези, които събират естествен тен на открито. В дългосрочен план това им носи около 75% по-висок риск от поява на злокачествени образувания по кожата.\r\n \r\n\r\n ", "date": "2018.05.19", "title": "За солариума и тенорексията – модерната обсесия"}
{"url": "https://www.dnes.bg/sofia/2018/05/19/pod-jyltite-paveta-v-sofiia-tainite-prohodi-na-vlastta.376916", "text": "Емблематичните сгради на основните институции в София са свързани с подземни тунели, които минават на три нива под земята. Те са строени по време на управлението на Тодор Живков  и тръгват от бившия мавзолей на Георги Димитров, експартийният дом, сегашната сграда на Народното събрание, мазетата на БНБ, разказва \"\". \n\r\nКатакомбите са били тайна, за която вечщо се е грижила Държавна сигурност. \n\r\nПодземната част на мавзолея, която го свързва с Партийния дом, е част от схемата за евакуация, въведена по това време. В случай на инцидент на трибуната на мавзолея, където се нарежда цялото Политбюро начело с Тодор Живков по време на манифестация, първите мъже в държавата щели да бъдат спешно евакуирани оттам. \r\n                    \r\n                    \r\nМанифестации са се провеждали четири пъти през годината - на Деня на труда 1 май, Деня на славянската писменост и култура 24 май, 9 септември, който е бил национален празник до 1989 г., и на Деня на октомврийската революция - 7 ноември. Същата функция тунелът е имал и в случай на инцидент по време на пленум на ЦК на БКП, тъй като някъде до 80-те г. на ХХ век те са се провеждали в залата на Партийния дом.\n\r\nЗа целта в тунела е поддържана добра климатизация, вентилация и състояние на настилката. Състоянието му е занемарено след 1989 г. Той не е унищожен, но повече не го чистят.\n\r\nВтори маршрут за бягство от мавзолея е бил тунелът, който е стигал до БНБ. Освен това банката като важна институция също има нужда от схема за евакуация и добра защита. Твърди се, че БНБ разполага с най-добре защитения трезор. \n\r\nРеално обаче тези тунели никога не са използвани по първоначалното си предназначение, а просто са гълтали пари от държавния бюджет за поддръжката си.\n\r\nОсвен с мавзолея БНБ е свързана и със Съдебната палата още по времето на цар Борис III. Свидетели са разказвали, че техни роднини са използвали бомбоубежището под Съдебната палата по време на бомбардировките през 1944 г.\n\r\nТодор Живков може и да не е минавал оттам, но Георги Димитров - да. Поне посмъртно. Балсамираните му останки са били тайно извадени от мавзолея през 1990 г. и погребани до майка му в Централните софийски гробища. \n\r\nБившият Партиен дом пък е бил свързан не само с мавзолея, но и с Министерството на отбраната. Това е трябвало да представлява нещо като бункер при евентуална военна опасност.\n\r\nТвърди се, че в последните години преди падането на Тодор Живков от власт е имало план за строеж на тунел между Народното събрание и Софийския университет \"Св. Климент Охридски\". Бил започнат, но останал недовършен. А по време на строителството на метрото е срутен окончателно. \n\r\nПодземни проходи са се строели и по времето на Фердинанд отново с цел защита и евентуално бягство на царското семейство. От двореца водели началото си няколко тунела. Единият от тях се свързвал с военното училище, а друг - с военното министерство. Третият тунел стигал до Народната банка. Четвъртият пък е бил връзка с кухненския блок, който се е намирал на територията на днешното британско посолство. Той е бил използван за доставка на хранителни стоки. Друг пък преминава под Руската църква, Народната библиотека и свършва на Орлов мост. \n\r\nЛегендите за тези тайни пътища със сигурност са вълнуващи, но документи за съществуването им така и не са открити.\n\r\nСистема от подземни тунели и катакомби е открита и под сградата на Софийската опера и балет. Строителството ѝ започва в края на 40-те години, а за целта е било нужно поставянето на много дълбоки основи. Първоначално по време на изкопните дейности са открити статуи и артефакти от епохата на старата Сердика, които са предадени и съхранени в историческия музей. \n\r\nАрхитектът на сградата Лазар Парашкеванов обаче открива и катакомбите, за които се предполага, че са се използвали при нападение за бързо придвижване до различните части на Сердика. ", "date": "2018.05.19", "title": "Под жълтите павета в София: Тайните проходи на властта "}
{"url": "https://www.dnes.bg/obshtestvo/2018/05/19/fintirat-ni-i-s-meda-pohapvame-zaharen-sirop-s-prashec.376917", "text": "През последните години на няколко пъти лаборатории и потребителски организации алармираха и доказаха, че на трапезата слагаме подобия на масло, сирене, кашкавал, колбаси.\n\r\nОказа се, че и при меда има фалшификации.\n\r\nИзмамници си позволявали да правят мед менте от гъст захарен сироп и малко пчелен прашец, алармира пчеларят Сребрин Илиев. \n\r\n\"При лабораторен химически анализ се вижда, че има полени (прашецът) и не може да се хване измамата\", заяви той пред \"Монитор\". \n\r\nА прашецът е храната на пчелите, която те си събират за зимата. Той съветва да не се купува мед от пчелари, които добиват много прашец и го слагат във фалшивия мед. \n\r\nСпоред него от Агенцията по храните нямат възможност за много инспекции на меда, защото една проверка струвала 500-600 лв. По думите му пък пчеларите също не можели да си позволят да плащат проверки, когато пчелите им са изтровени от пръскането с химикали на нивите. \r\n                    \r\n                    \r\nОсвен това България все още не разполага със сертифицирана лаборатория за установяване причините за смъртността на пчелите и пробите се изпращат в чужбина.\n\r\nПроблем за българските пчелари е и големият внос на мед от страни извън ЕС.\n\r\nТака само по една лъжица от български мед в буркан от чуждоземския, превръща последния в европейски.\n\r\nСега на етикетите на бурканчетата пише единствено дали медът е с произход от ЕС или извън него. В ЕП бе предложено за меда, като продукт от пчеларството, да се обозначава държавата на произхода му, а ако е смес, да се посочва и процентното съотношение, независимо дали е от съставки от страни от ЕС или извън него.", "date": "2018.05.19", "title": "Финтират ни и с меда, похапваме захарен сироп с прашец"}
{"url": "https://www.dnes.bg/usa/2018/05/19/17-godishniiat-ubiec-ot-teksas-planiral-strelbata.376918", "text": "Все още не са ясни мотивите на 17-годишния ученик, който откри стрелба в гимназия си в американския град Санта Фе, щата Тексас, уби десет души и рани десет. Смята се обаче, той е планирал от известно време нападението, предаде Асошиейтед прес.\n\r\nПриятели го описват като по-скоро затворен, спортист, който е казвал, че иска да притежава оръжие, но не е давал основание да се смята, че е склонен към насилие.\n\r\nДимитриос Пагорчийз е използвал полуавтоматичен пистолет и пушка с отрязана цев, каза американският сенатор Джон Корнин. Следователите все още установяват дали пушката е била законно притежавана. Първоначално бе съобщено, че оръжията са на баща му.\n\r\nВ колата на Пагорчийз и в училището са намерени експлозиви, включително самоделни бомби. Според сенатора ученикът от известно време е планирал нападението, хвалел се е с намеренията си, но това е останало незабелязано.\r\n                    \r\n                    \r\nТой е обвинен в убийство при утежняващи обстоятелства, което може да доведе до смъртно наказание.\n\r\nГубернаторът на Тексас Грег Абът заяви, че в компютъра и телефона му се съдържа информация, показваща, че той е искал да извърши атаката. Намерението му било след това да се самоубие, но той се предал на властите, казвайки, че не е събрал смелост да го стори.\n\r\nПри нападението бе ранен в ръката въоръжен училищен полицай, който се опитал да спре стрелеца. Една от десетте жертви е учителка, която е работила по заместване.\n\r\nНяколко часа след стрелбата в Тексас американският вицепрезидент Майк Пенс каза, че президентът Доналд Тръмп предприема действия, за да може училищата да станат \"по-безопасни\". \n\r\nНа политическо събитие в родния си щат Индиана Пенс говори за усилията на администрацията да се подобри сигурността в училищата, включително чрез подписването на закон, разрешаващ на щатските и местни власти да използват 2 милиарда долара за защита на училищата. Изтъкна и законопроект за затягане на системата за проверка при продажба на огнестрелно оръжие. Пенс призова другите щати да последват примера на Индиана и да позволят на обучени училищни служители да носят скрито оръжие. \n\r\nПрезидентът на САЩ Доналд Тръмп е наредил американските националните флагове да бъдат спуснати наполовина в знак на уважение към паметта на загиналите при стрелбата в училището в Санта Фе. \n\r\nЗнамената ще останат спуснати до залез слънце на 22 май. Заповедта важи за Белия дом, всички обществени сгради и територии, военни постове, бази и кораби, както и за американските посолства, консулства и други обекти в чужбина.\n\r\nГоворителката на Белия дом Сара Сандърс каза, че другата седмица ще се събере комисията за сигурност в училищата, създадена от президента след стрелбата през февруари в училището в Паркланд, Флорида. Там при подобни обстоятелства бяха убити 17 души - ученици и учители. \n\r\nУченици, оцелели от стрелбата в Паркланд, изразиха в социалните мрежи възмущение и мъка след новата масова стрелба.\r\n(БТА)", "date": "2018.05.19", "title": "17-годишният убиец от Тексас планирал стрелбата"}
{"url": "https://www.dnes.bg/zvezdi/2018/05/19/deniat-doide-megan-se-vricha-na-hari-pred-600-gosti.376919", "text": "Дългоочакваният ден дойде - британският принц Хари днес сключва брак с бившата американска актриса Меган Маркъл.\n\r\nСватбената церемония ще е в Уиндзорския замък, във внушителния дворцов параклис \"Сейнт Джордж\", построен през 15-и век. На нея са поканени 600 души, съобщиха световните информационни агенции.\n\r\nЦеремонията ще води преподобният Дейвид Конър, настоятел на храма \"Сейнт Джордж\". Кентърбърийският архиепископ Джъстин Уелби, духовен водач на Англиканската църква, ще води размяната на обетите.\n\n\nПринц Чарлз ще отведе булката до олтара, тъй като баща й претърпя тази седмица сърдечна операция.\r\n                    \r\n                    \r\nСлед сватбената церемония младоженците ще преминат с каляска по улиците на града, ескортирани от Кралската кавалерия.\n\r\nКралица Елизабет Втора ще даде обеден прием за младоженците и 600-те им гости в Уиндзорския замък. След него принц Хари, Меган Маркъл и кралското семейство ще позират за официалните снимки, за които е поканен фотографът Алекси Любомирски.\n\r\nПринц Чарлз, бащата на младоженеца, организира вечерта частен прием за семейството и 200 близки приятели във Фрогмор хаус, имение от 17-и век на около километър от замъка Уиндзор.\n\r\nПринц Хари, който е на 33 години, е шести поред за наследяване на британския трон. Маркъл, която е на 36 г., е разведена, майка й е афроамериканка, а бащата бял. За мнозина сватбата е като приказка. За някои тъмнокожи британски граждани тя е доказателство за разчупването на бариерите в съвременна Великобритания, отбелязва Ройтерс. \n\r\n(БТА)", "date": "2018.05.19", "title": "Денят дойде: Меган се врича на Хари пред 600 гости"}
{"url": "https://www.dnes.bg/notifikacii/2018/05/19/kuba-skyrbi-traur-sled-samoletnata-katastrofa.376920", "text": "Кубинските власти обявиха национален траур за загиналите в самолетната катастрофа край Хавана, съобщи ТАСС, позовавайки се на съобщение на Държавния съвет на карибската страна.\n\r\nТраурът е обявен от 06 ч. местно време на 19 май до 00 ч. на 21 май. В цялата страна ще бъдат спуснати наполовина държавните знамена.\n\r\nБоинг 737 на кубинската компанията \"Кубана де авиасион\", нает от малка мексиканска авиокомпания, се разби вчера малко след излитане от Хавана напът за град Олгин в източната част на Куба. \n\r\nСпоред кубински медии са борда е имало 105 души. Според други данни на борда е имало поне 110 души, отбелязва Асошиейтед прес. Повече от сто са загинали.\rПървоначално бе съобщено за три оцелели жени, които са хоспитализирани в тежко състояние. По-късно се появи информация, че едната от тях е починала.\n\r\nПовечето от пътниците са били кубински граждани, а екипажът - пет или шестчленен по неуточнени данни - е бил мексикански. Съобщено бе и за петима чужденци сред пътниците. По-късно аржентинското външно министерство каза, че сред загиналите има двама аржентински граждани, предаде АП.\n\r\nЗасега причината за катастрофата не е ясна. Черните кутии още не са намерени.", "date": "2018.05.19", "title": "Куба скърби, траур след самолетната катастрофа"}
{"url": "https://www.dnes.bg/politika/2018/05/19/sled-sreshtata-v-sofiia-kakvo-e-bydeshteto-na-balkanite.376903", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        10 милиарда евро за инфраструктурни проекти и обещание за Западните Балкани за членство, но само срещу реформи и без да се ангажират със срокове. Срещата на евролидерите в София вчера беше кулминацията за българското европредседателство.\r\nЩе задържи ли дадената перспектива страните от Западните Балкани далеч от Москва? Даден ли беше тласък за решаване на спорните въпроси между Косово и Сърбия, между Гърция и Македония и ще се превърнат ли Западните Балкани в строителна площадка след поредицата инфраструктурни проекти – коментар в предаването \"Брюксел 1\" по  на журналистите Любчо Нешков и Николай Коев.\r\n                    \r\n                    \r\nСофия бе основният инициатор за поставяне на Западните Балкани в центъра на вниманието на Евросъюза.\n\r\n\"Посланието е много ясно – имаме завръщане на Европейския съюз на Балканите. Това е, първо, заради категоричната воля на хората от Западните Балкани да са част от ЕС. Второ, заради осъзнатата опасност от страна на Брюксел, че този регион може да попадне под чуждо влияние“, коментира Любчо Нешков.\n\r\nА за съгласие между Зоран Заев и Алексис Ципрас и варианта за името Илинденска Македония коментарът на Колев беше: \"Очевидно въпросът за Македония отива към разрешаване. Заев и Ципрас доста се приближиха в позициите си.\"", "date": "2018.05.19", "title": "След срещата в София  – какво е бъдещето на Балканите?"}
{"url": "https://www.dnes.bg/zvezdi/2018/05/19/evtim-miloshev-iska-oshte-deca-ne-strada-za-slavi.376921", "text": "Тв продуцентът Евтим Милошев закръгли 50 години на 2 май, но заяви, че се чувства на 25. \n\r\n\"В съзнанието си човек не се променя. Единствената разлика е, че имам повече опит. Винаги съм правил това, което харесвам и обичам. Успехът обаче не е бил самоцел за мен. Не се оплаквам от късмета си, поне до този момент. През различните периоди от живота ми съм имал различни желания и мечти. Със сигурност много неща съм пропуснал, но като цяло съм удовлетворен от всичко, което ми се е случило\", сподели той пред сп. Love style. \n\r\nТой говори и за най-големите професионални раздели в живота си – тези със Слави Трифонов и с Росен Петров.\n\r\n\"Не съжалявам за тях. Това са взаимни процеси и не са зависели на сто процента от мен. В живота няма вакуум и празно пространство. Една раздяла не може да спре живота. След нея се появяват други възможности. Със Слави и с Росен не се чуваме. Дълго време смятах, че като се затвори една страница, не трябва да я отваряш повече. Но сега си мисля, че и това е някаква самоцел. Аз съм готов да подам ръка, но не си струва да се полагат усилия за неща, които не са градивни\", смята тв продуцентът.\r\n                    \r\n                    \r\nТой е щастливо обвързан с актрисата Христина Апостолова. Любовта им пламва по време на \"Сървайвър\" – риалити шоуто, на което Милошев е продуцент, а тя е част от екипа. Двамата се радват на своя син Петър, който се появи на бял свят през 2011-а. Евтим присъства на раждането и дори заснема целия процес. Признава, че е готов за още деца, но според него това е Божа работа.\r\n ", "date": "2018.05.19", "title": "Евтим Милошев иска още деца, не страда за Слави"}
{"url": "https://www.dnes.bg/usa/2018/05/19/paranoiata-na-trymp-vnedrili-agent-na-fbr-v-ekipa-mu.376922", "text": "Американският президент Доналд Тръмп засили нападките си срещу Министерството на правосъдието, като намекна, че ФБР може би е внедрило свой информатор в предизборния му щаб през 2016 г. или е вербувало някого от кампанията му, съобщи Ройтерс.\n\r\nТръмп се въздържа да обвини бюрото, че го е шпионирало и предпочете да говори за сведения, че най-малко един човек от ФБР бил \"имплантиран\" с политическа цел в кампанията му, но не каза чии са тези твърдения. \n\r\n\"Ако това е вярно, това е най-големият политически скандал на всички времена\", написа Тръмп в Twitter.\n\r\nБившият кмет на Ню Йорк Рудолф Джулиани, който сега е един от личните адвокати на президента, почти незабавно омаловажи спекулациите на Тръмп за някакъв информатор. Пред CNN той каза, че той лично не е сигурен, че е имало такъв човек, и добави, че и президентът не е сигурен. Нито Тръмп, нито Джулиани дадоха някакви доказателства за внедряване на някого от правителството в щаба на Тръмп. Дълго време ни се казваше, че е имало някакво проникване, каза Джулиани. По едно време президентът мислеше, че е бил подслушван, добави той.\r\n                    \r\n                    \r\nСпоред в.\"Ню Йорк таймс\" ФБР е ползвало услугите на таен осведомител по време на разследването за действията на екипа на Тръмп по време на предизборната кампания. Според източници на вестника такава роля играел американски университетски преподавател, работещ във Великобритания.\n\r\nТой поддържал връзка с двама души, които тогава били съветници на Тръмп - Джордж Пападопулос и Картър Пейдж. И двамата са разследвани във връзка с твърденията за евентуална намеса на Русия в американската предизборна кампания.\n\r\nПо повод разследването на специалния прокурор Робърт Мълър Тръмп и някои негови съюзници са казвали, че хора от министерството на правосъдието се стремят да саботират администрацията му, отбелязва Ройтерс.\n\r\nФБР отказа да коментира твърденията за негов източник в екипа на Тръмп. ", "date": "2018.05.19", "title": "Параноята на Тръмп: Внедрили агент на ФБР в екипа му?"}
{"url": "https://www.dnes.bg/za-da-se-razbirame/2018/05/19/kakvo-vi-ochakva-spored-zodiiata-do-kraia-na-2018-a.376875", "text": "При настъпването на 2018-а година, знаехме, че това ще са 12 месеца на промени.\r\nЗвездната карта ни разкри още в края на миналата година, че ще бъдем изправени пред ярки събития, но няма да \r\n\r\nДо октомври 2018 г. Юпитер ще се установи в Девети дом на Водолей, давайки отлични шансове за пътуване и връзки с чужденци. Интелектуалните проекти, културните и научни събития със сигурност ще донесат успех. Уран също ще допринесе за комуникацията, новите познанства и полезните връзки. \r\nФинансовата тема е особено интересна, тъй като Нептун е в Дома на парите. Водолеите могат да разчитат на прилични доходи, но е необходима предпазливост, тъй като загубите също могат да бъдат значителни.\r\r\n                    \r\n                    \r\nДо края на 2018 година финансовото състояние на Рибите ще бъде стабилно. Юпитер ще им помогне да увеличат значително своите приходи, благодарение на добри партньори или половинката им. \r\nАко планирате собствен бизнес, имате шанс за успех, но внимавайте с рисковите инвестиции. \r\nПрез октомври Юпитер ще се премести в Девети дом на свободата и пътуването. Очакват ви повече успехи в работата, отколкото в любовен план.\r\n", "date": "2018.05.19", "title": "Какво ви очаква според зодията до края на 2018-а? "}
{"url": "https://www.dnes.bg/notifikacii/2018/05/19/kitai-i-10-000-evro-spriaha-skatov-za-everest.376923", "text": "Китайските власти спряха Атанас Скатов и не му позволиха да изкачи Еверест без шерп. Той води няколко дни преговори в Тингри, но без успех. Скатов е пристигнал на базовия лагер на връх Еверест (8848 м) с намерение да се опита да убеди службите на място да го пуснат да се катери сам към върха. \n\r\nКитайските власти обаче не са разрешили той да тръгне без шерп. Мерките за сигурност са засилени изключително сериозни и те са категорични, че без шерп няма да допуснат алпинист до върха, пише \"Сега\"\n\n\n\n.\n\r\n\"Базовият лагер е напълно празен, тъй като всички алпинисти са вече по горните лагери. Цял ден правя опити да намеря шерп на място, но удрям на камък. Накрая се е намери един, който ми поиска 10 000 долара - сума, с която не разполагам. При това положение се налага да си тръгна от Тибет. Много исках да кача връх Еверест още веднъж с посвещение и този път без кислород. Познавам маршрута и съм добре аклиматизиран. Гледам го срещу мен, времето е прекрасно вече няколко дни и още няколко ще е подходящо за качване. Направих всичко,което зависеше от мен, пробвах всякакви варианти, но властите в Тибет са непреклонни. Утре сутрин трябва да напусна лагера и да летя за Катманду. Съжалявам много\", каза българският алпинист.\r\nНа 13 май сливенският лекар-веган се изкачи на Чо Ойю (8201) като част от проекта му за изкачване на 14-те осемхилядника на планетата от човек, който не консумира животинска храна.\n\r\nВъв визитката си той вече има шест изкачени осемхилядници, като е покорил два пъти Еверест. Така е той е номер две в тази класация след Боян Петров, който е изкачил 10 осемхилядници.", "date": "2018.05.19", "title": "Китай и 10 000 евро спряха Скатов за Еверест"}
{"url": "https://www.dnes.bg/snimka-na-denia/2018/05/19/jylt-kod-za-17-oblasti-chakat-ni-dyjdove-i-buri-dnes.376925", "text": "Жълт код за интензивни валежи и гръмотевични бури е обявен в 17 области в страната за днес, съобщават от НИМХ. \r\nПредупреждението за интензивни валежи е в сила за областите София, София Област, Ловеч, Габрово, Велико Търново, Стара Загора, Пловдив.\r\nВ Стара планина и прилежащите райони вероятността за значителни количества (20-30 л/кв.м, в отделни райони до 45 л/кв.м) валежи е голяма.\r\nПредупреждението за силни валежи, придружени с интензивни гръмотевични бури, е в сила и за областите Смолян, Кърджали, Хасково, Ямбол, Бургас, Варна, Добрич, Шумен, Търговище, Сливен. Вероятността за обилни валежи в тези райони също е голяма.\r\nМаксималните температури ще бъдат между 20 и 25 градуса.", "date": "2018.05.19", "title": "Жълт код за 17 области, чакат ни дъждове и бури днес"}
{"url": "https://www.dnes.bg/obshtestvo/2018/05/19/radoslava-nenova-ne-iskam-traur-za-boian-i-horata-da-bydat-tyjni.376926", "text": "Радослава Ненова изрази надежда, че ще бъде открит и ще получи дневника на Боян Петров.\n\r\n\"Той всичко си записва и ще бъде хубаво дневникът му да бъде открит. Искам да направя една книга за него. Исках да бъде намерен и фотоапарата му, но това е много по-трудно\", заяви пред Нова тв Радослава.\n\r\nТя е категорична, че не иска траур или черни ленти, след като операцията за неговото откриване под хималайския връх Шиша Пангма в Тибет приключи неуспешно.\n\n\n\n\n\"Помолих неговите колеги от Природо-научния музей да сложат българското знаме и неговия портрет. Искам да остане като една легенда, като нещо красиво\", казва Ненова.\r\n                    \r\n                    \r\n\"Може би сега е на правилното място, щом планината не ми го дава след всичките ми усилия. Задавах си въпроси как се е чувствал по време на изкачването, какви са били трудностите, дали е бил уплашен, но може би е по-добре тези въпроси да останат без отговор. Искам хората да го запомнят такъв, какъвто беше - мечтател, обичащ да помага, искам да се помни хубавото\", допълва жената на алпиниста.\n\r\nВ бъдеще смята да ходи със сина си в Тибет, за да се срещне по нов начин с Боян, а не за да скърби за него.\n\r\n\"Отнасяше се към планината, като към своя любима\", каза Ненова и допълни, че никога не е искала от Боян да се откаже от експедициите.\n\r\nТя е изключително щастлива от факта, че много хора са показали, че са изключително добри. \n\r\n\"Молеха се искрено за него и приятели, и напълно непознати. Винаги ще има и недоволни, но аз се бях съсредоточила в спасителната акция и не смятам да им отговарям по никакъв начин\", допълни Ненова.\n\r\n\"Когато има хора, като Боян Петров, няма невъзможни неща в дипломацията\", казва министърът на външните работи Екатерина Захариева и допълни, че се възхищава от Радослава Ненова и от силния й характер. \"Само жена като нея може да бъде с мъж като Боян Петров\", каза Захариева.\n\r\nРадослава и синът й ще се включи в похода на Витоша утре, който е посветен на Боян Петров. Той ще се осъществи по пътеката, където той се е готвил за експедициите си.", "date": "2018.05.19", "title": "Радослава Ненова: Не искам траур за Боян и хората да бъдат тъжни!"}
{"url": "https://www.dnes.bg/notifikacii/2018/05/19/uchenicite-pomognali-za-zalaviane-na-pedofila-v-17-o-uchilishte.376927", "text": "Учениците от 17-то СУ \"Дамян Груев\" са причината да бъде заловен мъжът, който им посягал.\r\n\"Ако не бяха децата, нямаше да заловим педофила\", заяви пред bTV директорът на столичното школо Антон Тонев.\n\r\nТой благодари на учениците, които станаха жертва на педофила, че са подали сигнал срещу него.\r\n\"Първо са разказали на родителите си, после те ни уведомиха и така бързо той бе заловен и спасихме и други деца от посегателства\", поясни Тонев. \r\n\"Децата ни описаха педофила. И той е този, когато заловиха\", каза майка на ученик.\r\nЗадържаният се промъкнал в тоалетните и дърпал учениците. След сигнал той бе задържан от полицията. Оказа се, че педофилът работел на лафка в училището.\r\nЗадържаният се разпитва в 3-то РПУ и вече се води разследване по случая. Иззети са всички записи от камерите. Установява се и дали е имало блудствени действия с момичетата.", "date": "2018.05.19", "title": "Учениците помогнали за залавяне на педофила в 17-о училище"}
{"url": "https://www.dnes.bg/kino/2018/05/19/ot-skromna-domakinia-v-srychen-bandit-bankleidi.376474", "text": "Трансформацията на обикновена домакиня в изкусна банкова обирджийка ни представя Кристиан Алварт във филма  \"Банклейди\".\r\nПродукцията разказва реалната история на Гизела Верлер, работничка във фабрика в Хамбург, която покрай любовта си в гангстер се превръща в сръчен бандит.\r\nАлварт ни връща в 60-те години на миналия век, а историята навява асоциация с \"Бони и Клайд\", но в Германия.\r\nГероинята става все по-изобретателна. Скрита зад огромни очила, фрапантни перуки, с разнообразни визии Верлер успява да се измъкне от органите на реда и за около година успява да обере 19 банки. Образът й привлича с рисковия си и авантюристичен дух, вдъхновен от  любовта. Филм, издаващ, че зад всеки скромен човек се крие истински хищник. Стига да срещне (не)подходящия човек.\r\nРолите са поверени на Надежда Бренике, Чарли Хюбнер, Кен Дукен и др. Гледайте \"Банклейди\" на 19 май от 23.00 часа по телевизия .", "date": "2018.05.19", "title": "От скромна домакиня в сръчен бандит: \"Банклейди\" "}
{"url": "https://www.dnes.bg/notifikacii/2018/05/19/kralskite-svatbi-biznes-po-ryba-na-dobriia-vkus.376928", "text": "Отказвайки се от Холивуд, за да се омъжи за принц, Меган Маркъл се отказва от успешна кариера, за да се присъедини към бизнеса с това да бъде част от британското кралско семейство, пише Bloomberg.\n\r\nА това е истинска машина за пари, макар че често тества границите на добрия вкус. За да отбележат сватбата на принц Хари и неговата американска годеница тази събота, феновете могат да купят дървени лъжици с лицата на двамата, бански костюми и дори презервативи.\n\r\nТова море от всякакви стоки е само един от показателите колко много британската монархия стимулира икономиката. Близо 5 млн. души са отишли да видят Бъкингамския дворец (резиденцията на кралица Елизабет) през миналата година, а кралският туризъм се оценява на над 747 млн. долара годишно.\r\nОчаква се магазините да генерират допълнителни 120 млн. паунда (162 млн. долара), тъй като британците се насочват към купуването на сувенири, организирането на тържества по улиците и барберкюта, твърди Центърът за изследване на търговията на дребно.\n\r\nСватбата на Хари и Меган, бележи важен момент в историята на тази институция. Политическите анализатори следят този бастион на традициите и способностите му да се обновява. Поп културните сравнения с Грейс Кели, която също е изоставила шоубизнеса, за да се омъжи за принц, не стихват.\n\r\nБританското кралско семейство напоследък има своите върхове и спадове. 90-те бяха труден момент. През 1997 г. почина принцеса Даяна, майката на принц Хари, чиято кола катастрофира, докато беше преследвана от папараци. Кралицата трябваше да направи публично изявление за своята някогашна снаха, докато вестниците и телевизиите не спираха да коментират бъдещето на монархията.\n\r\nГласовете, които питаха дали монархията си струва да се запази, отдавна затихнаха. 92-годишната кралица Елизабет получава доходи чрез корпорация за недвижими имоти, наречена The Crown Estate, която дава своята печалба (над 2,6 млрд. паунда за последното десетилетие) на правителството.\n\r\nКралското семейство получава годишна сума, възлизаща на 15 на сто от печалбата. Това са 42,8 млн. паунда по последни сметки. Самата Елизабет има богатство в размер на 420 млн. долара.\n\r\nПоследните слухове и снимки на кралското семейство продават таблоиди и тласкат нагоре на онлайн трафика в Обединеното кралство, а медийната еуфория около най-новата кралска е огромна.\r\n", "date": "2018.05.19", "title": "Кралските сватби - бизнес по ръба на добрия вкус"}
{"url": "https://www.dnes.bg/stranata/2018/05/19/zastlaha-asfalt-s-rozi-v-znak-na-protest.376929", "text": "Километрични задръствания се образуваха на пътя Пловдив - Карлово в района на град Баня, заради протестна блокада на розопроизводители. \n\r\nТе засипаха асфалта с розов цвят в знак на несъгласие с ниските изкупни цени.\n\r\nПротестиращите отказаха да пропускат коли и за минути се образуваха огромни колони от автомобили. Те заявиха, че искат спешна намеса на държавата, защото цените в момента ги убиват.\n\r\nЕдин от производителите твърди, че вече има хора, които с трактори изкореняват розовите си насаждения, тъй като не могат да възвърнат инвестициите си.\n\r\nПрез блокадата успя да премине министър Порожанов, който призова всички на пътя да дойдат са на преговорите в Карлово. Производителите се обърнаха към министъра с думите:\r\n                    \r\n                    \r\n\"В  момента сме на нула. На 1.60 лв. даже изкарване пари от собствения си джоб, ходим и теглим заеми, за да може да си платим на работниците, защото не може да им платиш. Ние сме измамници и лъжци, за да не си платим. Цена под 3 лева  е просто убийствена. Няма как да съществуваме. По-добре да не правим нищо, да заминаваме в чужбина, да си пращаме децата там. Тука няма алтернатива! Може би целта на държавата е такава - всички да заминем за чужбина?!\"\n\r\nВ Карлово започва среща на представителите на протестиращите с министъра на земеделието Румен Порожанов, съобщава БНР. Протестиращите пропускат автомобили за кратко, но на практика блокадата продължава.", "date": "2018.05.19", "title": "Застлаха асфалт с рози в знак на протест"}
{"url": "https://www.dnes.bg/football/2018/05/19/cska-si-haresaha-igrach-na-etyr-minal-prez-shkolata-na-barsa.376930", "text": "20-годишният талант от школата на Барселона Аласана Мане, който през пролетта играе в Етър, ще подпише договор с ЦСКА.\n\r\nПолузащитникът от гамбийски произход вкара страхотен гол на \"Армията\" в мача от Първа лига на 8 март. Мане игра в четвъртък вечерта при победата на \"виолетовите\" с 2:0 над Дунав в първи мач от плейофите за оставане в елита, пише Gol.bg.\n\r\nМане дойде във Велико Търново през зимата със съдействието на агента Лъчезар Танев, като договорът му изтича в края на сезона. Сега младокът, който е тренирал рамо до рамо с Неймар и Лео Меси, се е запътил към \"Армията\".\n\r\nМане вече е викан в националния отбор на Гамбия, а при мъжете е ритал за „Сабадел\" в Сегунда дивисион. Висок е 170 см, играе с левия крак и е център халф.\r\n                    \r\n                    \r\nС Мане в ЦСКА може да се озове и мениджърът на Етър Красимир Балъков. Той е една от опциите за нов старши треньор на \"червените\".\n\r\nТакава е и Любослав Пенев, а не спряганият от някои македонец Чедомир Яневски. Той явно не е, след като лично собственикът на 31-кратните ни шампиони Гриша Ганчев отрече да е преговарял с бившия наставник на \"Вардар\".\n\r\n", "date": "2018.05.19", "title": "ЦСКА си харесаха играч на Етър, минал през школата на Барса"}
{"url": "https://www.dnes.bg/zvezdi/2018/05/19/vajnite-dati-koito-beliazaha-syvmestniia-jivot-na-hari-i-megan.376931", "text": "\n\r\nСватбата на принц Хари и Меган Маркъл приковава вниманието на хора от цял свят. Връзката им проследи агенция Асошиейтед прес, цитирана от БТА.\n\r\nЮли 2016 г. - Принц Хари и американската актриса Меган Маркъл се запознават на сляпа среща, организирана от обща приятелка. Тогава тя не знае много за него. Срещат се още два пъти и Хари я кани да го придружи в Ботсвана.\n\r\n31 октомври 2016 г. - Връзката им става известна, когато анонимен източник разказва пред в. \"Сънди експрес\" за новата приятелка на принца.\n\r\n8 ноември 2016 г. - Принц Хари потвърждава с изявление, че Меган Маркъл е негова приятелка и порицава пресата за интереса й към нея. Той обяснява, че се безпокои за безопасността й, защото пресата е \"преминала границата\" и използва \"расови намеци\".\n\r\r\n                    \r\n                    6 септември 2017 г. - Меган Маркъл разказва за връзката си с принца пред сп. \"Венити феър\". \"В края на краищата, мисля, че всичко е много просто. Ние сме двама души, които са наистина щастливи\", заявява тя.\n\r\n25 септември 2017 г. - Принц Хари и Меган Маркъл са заснети заедно за първи път. Двамата се държат за ръка по време на шампионат по тенис в инвалидни колички на игрите \"Инвиктус\" в Торонто.\n\r\nНоември 2017 г. - Меган Маркъл обявява, че прекъсва участието си в сериала \"Костюмари\" и се мести да живее в Англия.\n\r\n27 ноември 2017 г. - Кралското семейство обявява годежа на принц Хари и Меган Маркъл. Двамата позират за фотографи в двореца \"Кенсингтън\" и принц Хари казва, че не е на себе си от щастие.\n\r\n9 януари 2018 г. - Дворецът \"Кенсингтън\" потвърди, че Меган Маркъл е закрила страниците си в социалинте мрежи, каквато е кралската традиция.\n\r\n12 март 2018 г. Меган Маркъл се появява за първи път заедно с кралица Елизабет Втора и останалите членове от британското кралско семейство в Уестминстърското абатство за службата за Деня на Общността на нациите.\n\r\n25 април 2018 г. - Последна поява на Меган Маркъл в сериала \"Костюмари\".\n\r\n19 май 2018 г. - Тържествена церемония за сватбата на принц Хари и Меган Маркъл в Уиндзорския замък.\n\r\nМеждувременно фенове от цял свят, облечени елегантно като кралски особи, се събраха пред Уиндзорския замък, за да гледат сватбата на принц Хари и Меган Маркъл.\n\r\n\"Тук съм за големия ден, за да ги поздравя. Те подкрепят Общността на нациите\" - каза Джоузеф Афрейн от Гана, издокаран в костюм с жилетка и очила, декорирани с британския флаг.\n\r\nКаролайн Уагстаф пък се е постарала да съперничи на бабата на принц Хари - кралица Елизабет Втора с корона и ешарп и характерното й ръкомахане.\r\nВремето се очаква да е слънчево, с лек освежаващ бриз.\n\r\nНай-пламенните фенове застанаха пред огражденията още преди дни. Всички очакват да видят булката, роклята й и на кой дизайнер се е доверила. Принц Чарлз, бащата на младоженеца, ще отведе Меган Маркъл до олтара, защото нейния баща претърпя сърдечносъдова операция преди дни. Никой не знае дали принц Уилям ще бъде сериозен в речта си на кум или ще използва възможността да се пошегува с по-малкия си брат и лудориите му.\n\r\nСватбата на принц Хари внася нещо ново в британската монархия - американка със смесена кръв се издига до най-висок ранг в нея. Има всички признаци, че Меган очарова британците.\n\r\nОбявяването на брака им в грандиозния дворцов параклис \"Сейнт Джордж\" ще бъде нова фаза и за принц Хари, който вече загърби миналото си на лошо момче и се вживя в ролята на посланик на кралското семейство, ангажиран с много благотворителни каузи.\n\r\nИ двамата младоженци се надяват семейството им да започне бързо да се увеличава.\n\r\nТова ще е ден за размисъл и радост и за 92-годишната кралица Елизабет Втора и 96-годишният й съпруг принц Филип. Тя ще види как внукът й сключва брак с жена, която му носи щастие, а той често е казвал, че именно това му липсва в живота. Вчера кралица Елизабет Втора прие на чай майката на булката Дория Рагланд. ", "date": "2018.05.19", "title": "Важните дати, които белязаха съвместния живот на Хари и Меган"}
{"url": "https://www.dnes.bg/obshtestvo/2018/05/19/bitkata-na-parti-destinaciite-v-bylgariia-si-kato-car.376924", "text": "Все повече германци предпочитат България пред Майорка. В Испания вече искат само богати и красиви туристи. А на Златни пясъци все още те посрещат като цар, казва един германски изпълнител на шлагери пред \"Експрес\", пише \"\".\n\r\nВсички известни имена от германската шлагерна сцена бяха на откриването на най-голямата бирария в Европа - новия \"Мегапарк\" на испанския остров Майорка. Атмосферата обаче беше по-спокойна от преди. Онзи щур вихър от миналото го нямаше. Причината: една друга парти дестинация постепенно измества Майорка от първото място в класацията за най-шеметните купони, четем в публикация на германския таблоид \"Експрес\". Години наред резервациите за балеарския курорт бяха високи, но сега са в застой. Същевременно все повече германци избират да почиват в България, посочва изданието.\r\n                    \r\n                    \r\nНякои от известните германски шлагерни изпълнители вече са се пренасочили от испанските плажове към Югоизточна Европа. И по-точно: към Златни пясъци.\r\n\"Лудите партита на Мале (така германците наричат остров Майорка), каквито имаше едно време, вече са история. Сега испанците искат само красивите и богатите. Нямам нищо против, обаче аз пък искам да съм сред нормални хора, които разпускат с нашата музика и са готови да седнат да пият по една бира с мен. България е бъдещето за германския парти шлагер\", заключава певецът Матиас Дистел. \n\r\nВ продължение на години изпълнителят, прочул се с шлагера \"Яки цици и картофена салата\", обикаляше из Майорка заедно с приятеля си Лоренц Бюфел и бившата порно звезда Юлия Брюкнер. Миналото лято обаче ексцентричният певец си стегна багажа и сега вече се изявява в \"Буле\" (бел.ред: България), пише \"Експрес\".\n\r\nМатиас Дистел обяснява: \"В България все още посрещат всеки гост като цар, а не като боклук. Едва ли тези, които са празнували парти на Майорка, могат да си обяснят радикалната промяна, която наложи испанското правителство.\" Неговият колега Лоренц Бюфел добавя, че в заведения като \"Dolphin\" или \"Partystadl\" на Златни пясъци или в \"Partyhütte\" на Слънчев бряг може да се купонясва също толкова добре, колкото и на Майорка, и то много по-евтино. \"Докато на Майорка става все по-скъпо, а ограниченията за партитата - все по-строги, в България е разрешено да се купонясва и под открито небе\", добавя певецът.\n\r\nЕдинственият недостатък е...\n\r\nСпоред кьолнския експерт по туризма Ахим Хьолер, основният аргумент в полза на България са по-ниските разходи. \n\r\n\"Резервациите за България вървят добре. Майорка е скъпо място, а някои плажове са твърде пренаселени. Това сигурно ще откаже някои туристи от тамошните курорти. В България цените са по-изгодни. Нивото на заплатите там е доста по-различно\", посочва той.\n\r\n\"Единственият недостатък, който виждам, е по-дългото пътуване, а и инфраструктурата в България все още не може да се сравни с тази на Майорка\", казва на свой ред изпълнителят на шлагери Юрген \"Хонк\" Кадел.\n\r\nЗадава се битката на парти дестинациите. Очакват ни интересни времена, заключава германският \"Експрес\".\r\n", "date": "2018.05.19", "title": "Битката на парти дестинациите: В България си като цар!"}
{"url": "https://www.dnes.bg/rusia/2018/05/19/putin-obeshta-armiiata-s-novi-raketni-kompleksi.376932", "text": "До няколко години руските въоръжени сили ще започнат да получават нови ядрени оръжия, съобщи в петък президентът Владимир Путин, цитиран от ТАСС и БТА.\n\r\nПрез 2020 г. се очаква армията да бъде снабдена с руски стратегически ракетни комплекси от пето поколение, изстрелващи междуконтинентални балистични ракети \"Сармат\". А още догодина ще започнат доставките на ракетни комплекси \"Авангард\" с хиперзвукови междуконтинентални ракети. Продължават изпитанията и на други перспективни комплекси за руските стратегически сили, посочи Путин на съвещание с ръководствата на министерството на отбраната и на предприятия от отбранително-промишления комплекс.\n\r\n\"Сармат\" използва тежки междуконтинентални ракети с течно гориво, изстрелвани от шахти. А комплексите \"Авангард\" се очаква да бъдат приети на въоръжение в Русия вместо остаряващите мобилни ракетни комплекси \"Топол-М\", напомня \"Комерсант\".\r\n                    \r\n                    \r\nРакетите с твърдо гориво, изстрелвани от \"Авангард\", могат да доставят бойни глави на разстояние от 2000 до 6000 км. Това е един от поводите САЩ да обвиняват Русия, че нарушава договора за ликвидиране на ракетите със среден и по-малък обсег от 1987 г., предвиждащ всички ракети с обсег под 5000 км, способни да носят ядрен заряд, да бъдат унищожени. \n\r\nКремъл обаче системно отрича да нарушава този договор, отбелязва изданието.", "date": "2018.05.19", "title": "Путин обеща: Армията с нови ракетни комплекси"}
{"url": "https://www.dnes.bg/notifikacii/2018/05/19/myjyt-opital-da-bludstva-s-uchenici-prizna-vinata-si.376933", "text": "Мъжът, който беше арестуван по сигнал за блудство с деца в столичното 17-то СУ \"Дамян Груев\", е признал вината си, съобщи bTV. Той е задържан в полицията за 24 часа и се очаква днес да му бъдат повдигнати обвинения.\n\r\nПри първоначалните разпити в полицията 33-годишният Валентин Асенов е признал, че се е опитал да блудства с две деца. Те обаче са успели бързо да избягат от тоалетната.\n\n\n\r\n\"Преди да започне срещата, докато родителите влизаха в училище, едно от децата разпознало човека, участвал в инцидента от предходния ден. Бащата на едно от децата помогна за задържането му и след това беше отведен в кабинета на заместник-директорката, повикахме Трето районно управление, те за по-малко от 3 минути дойдоха и го задържаха\", обясни директорът на 17-о училище Антон Тонев.\r\nРодители на деца, които са станали свидетели на инцидента, и днес се събраха пред училището.\n\r\n\"Дъщеря ми беше доста уплашена, разказа това, което разказаха и другите деца, че въпросният господин е доставчик в училището и е бил в коридора на първи клас\", заяви Аделина Панова, родител на дете свидетел.\n\r\n\"Тя по детски обясни, че господинът ги е привиквал в тоалетната. Прекалено е притеснена, детската психика е ранима\", допълни майката.\n\r\nСпоред нея проблемът не е в управата на училището или в това, че не е обезопасено, а от там, че общината няма средства и не полага достатъчно усилия за обезопасяването на училищата като цяло.\n\r\nВалентин Асенов е служител на един от най-големите хлебозаводи в София.", "date": "2018.05.19", "title": "Мъжът, опитал да блудства с ученици, призна вината си"}
{"url": "https://www.dnes.bg/zvezdi/2018/05/19/prestypnikyt-model-miiks-ne-sym-bil-po-shtastliv.376877", "text": "Джеръми Мийкс за първи път дава интервю, откакто стана ясно, че се е сгодил за Клое Грийн, дъщерята на собственика на веригата Topshop, а освен това тя очаква първото им общо дете.\r\n34-годишният американец, който преди години нашумя като най-сексапилният престъпник в света, а след като излезе от затвора, се преквалифицира в успешен модел, дава интервю за списание FV.\r\nБившият затворник се изстреля по посока световна слава, когато неговата полицейска снимка се появи в онлайн пространството през 2014 г.\r\nКолкото до любовта му с милиардерската наследница Клое, тя стана общоизвестна преди около година, като много хора повдигнаха вежди, убедени че тази връзка няма да просъществува. Клое и Джеръми се запознаха по време на филмовия фестивал в Кан през май 2017 г., когато той позираше за дизайнера Филип Плейн.\r\r\n                    \r\n                    Първоначално горещият бивш гангстер имаше намерение да не отговаря на критиците, които твърдяха, че той е зарязал жена си, за да бъде с мис Грийн от материални подбуди, но днес той твърди, че никога не е бил по-щастлив в живота си.\r\nПред изданието красавецът казва: \"Никога не съм бил толкова щастлив умствено, емоционално и физически. Това е най-невероятният период от живота ми.\"\r\nДжеръми очаква дете от 27-годишната си годеница, като това ще е второ дете за него и първо за нея. В тази връзка той споделя какво мисли за насилието и образованието.\r\nНа въпроса какво мисли за успеха си в модната индустрия, той казва: \"Никога не съм мислил, че това, което ми се случи е възможно.\"\r\nЗа децата, които се превръщат в престъпници, както се е случило с него, той казва: \"Децата се нуждаят от добро образование, от баща, който да присъства в живота им, както и от близки хора, които да им помагат. Проблемът с насилието е сериозен, особено в квартала, в който съм израснал.\"\r\nГоворейки за това, което е научил от „живота на улицата“, той добавя: \"Научих, че направиш ли добро, то ти се връща, направиш ли нещо мръсно, връщаш се в калта обратно... Просто е.\".\r\nМийкс споделя и какво мисли за любовта: \"Любовта означава всичко за мен. Тя ме държи жив и ме мотивира най-много да вървя напред\".\r\nВижте снимките на горещия Джеръми, дело на фотографа Денъс Леополд, в галерията на ", "date": "2018.05.19", "title": "Престъпникът-модел Мийкс: Не съм бил по-щастлив!"}
{"url": "https://www.dnes.bg/notifikacii/2018/05/19/ima-li-izhod-ot-porochniia-kryg-na-domashnoto-nasilie.376832", "text": "За домашно насилие се говори, когато в една интимна връзка единият партньор злоупотребява с другия, като използва силата си с намерение да причини вреда. Тази злоупотреба би могла да е физическа, сексуална, емоционална, над собствеността или комбинация от изброените.\r\nФизическата злоупотреба се изразява в агресивно поведение с актове на телесно малтретиране. Сексуална злоупотреба има, когато единият принуждава другия да участва в сексуални активности против волята му.\r\nЕмоционалният насилник унижава чрез вербални обиди, заплахи, социална изолация, предявяване на неоснователни обвинения в изневяра или контрол над действията и решенията на партньора си. Злоупотребата може да се изразява в повреда или унищожение на собствеността на другия, с цел той да бъде уязвен или контролиран.  \r\nТрадиционно домашното насилие се е разглеждало като проявление на мъжкото физическо надмощие над жената в хетеросексуалните връзки и като подкрепяно от патриархалната култура. Съвременното схващане е, че домашното насилие се среща във всякакъв вид връзки. Случва се в брачни двойки, както и между партньори, които дори не живеят заедно. Насилието може да се осъществи от мъж срещу жена или от жена срещу мъж. Може да се прояви както в хетеросексуални връзки, така и в хомосексуални, независимо от социален клас, етнос, култура или религия. \r\n \r\n\r\n \r\nВъзникването на насилие има връзка с личностовите черти на участниците, но то присъства само там, където взаимоотношенията го предполагат.  Насилието може да съпровожда едно партньорство и да отсъства при следващо такова.\r\n \r\nУстановява се, че има цикличност в проявите на насилие. Потърпевшият не е насилван през цялото време и насилието не се случва в произволен момент. Циклите се повтарят по предсказуем начин през определени периоди от време. Целият цикъл може да се случи в един ден или да отнеме седмици или месеци в зависимост от връзката. Типична динамика се състои от три фази.\r\n \r\n", "date": "2018.05.19", "title": "Има ли изход от порочния кръг на домашното насилие?"}
{"url": "https://www.dnes.bg/zvezdi/2018/05/19/mi-6-aristokrat-zvezda-znamenitostite-se-sybirat-za-kralskata-svatba.376934", "text": "\n\r\nМИ-6, аристократ, звезда. В общи линии така изглежда Уиндзор, който е домакин на кралската сватба на принц Хари и Меган Маркъл. Над 100 000 души се очакват в градчето, а на самата церемония в замъка са допуснати 2600 души.\n\r\nДейвид Бекъм и съпругата му Виктория, Джордж и Амал Клуни, колегите на Меган от \"Костюмари\", Опра Уинфри вече са в замъка Уиндзор. Сигурно е, че сред гостите няма да бъдат Доналд Тръмп и британският премиер Тереза Мей.\n\r\nКралица Елизабет Втора присъди титлите херцог и херцогиня на Съсекс на принц Хари и Меган Маркъл, които ще използват след сватбата.\n\r\nТитлите на принц Хари, който е шести по ред за наследяване на престола, са херцог на Съсекс, граф на Дъмбартън и барон Килкил. Втората и третата титла се използват в Шотландия и Северна Ирландия.\r\n                    \r\n                    \r\n\"Принц Хари така става Негово кралско височество херцог на Съсекс, а Меган Маркъл след сватбата ще стане Нейно кралско височество херцогиня на Съсекс\", уточниха от двореца.\n\r\nКакто се очакваше, Меган Маркъл няма да стане принцеса със сватбата, защото не е с благородническо потекло.\n\r\nДецата на принц Уилям - Джордж и Шарлот, ще са шафери на сватбата на чичо си принц Хари с Меган Маркъл.\n\r\nЧетиригодишният принц Джордж, който е трети подред в наследяването на престола, ще бъде шафер на принц Хари заедно с други три момчета - 6-годишния Джаспър Дайър, кръщелник на принц Хари и син на приятеля му Марк Дайър, и 7-годишните Брайън и Джон, синовете на приятелката на Меган Маркъл Джесика Мълрони.\n\r\nМладоженката ще бъде съпроводена от шест момичета. Освен принцеса Шарлот, която в началото на месец май навърши 3 години, шаферки ще бъдат две кръщелнички на принц Хари - 3-годишната Флорънс ван Кутсъм и двегодишната Зали Уорън, две кръщелнички на Маркъл - дъщерите на приятелката й Бенита Лит, 6-годишната Рени и 7-годишната Райлън, както и 4-годишната дъщеря на Джесика Мълрони - Айви.\n\r\nКум на принц Хари ще бъде принц Уилям.", "date": "2018.05.19", "title": "МИ-6, аристократ, звезда... Знаменитостите се събират за кралската сватба"}
{"url": "https://www.dnes.bg/world/2018/05/19/veche-dokazano-hitler-e-umrial-prez-1945-g.376935", "text": "Адолф Хитлер наистина е загинал през 1945 г. в Берлин, със сигурност от отравяне с цианид, но и от куршум. Това сочат изводи на френски учени, изследвали фрагменти от зъбите и черепа на германския диктатор, съхранявани в Москва, предаде Франс прес.\n\r\n\"Зъбите са автентични, без никакво съмнение. Анализът ни доказва по безспорен начин, че Хитлер е загинал през 1945 г.\", заяви за АФП професор Филип Шарлие. Наред с още четирима изследователи той е съавтор на публикация по въпроса, поместена в петък от научното списание \"Юропиън джърнъл ъв интернъл медисин\".\n\r\nАнализът на проби от болните зъби на Хитлер и многобройните протези показва, че белите петна по тях наистина са от зъбен камък, а няма и следи от месни влакна (фюрерът е бил вегетарианец).\r\n                    \r\n                    \r\nСлед тези констатации, огласени през март в документален филм на телевизия \"Франс 2\", \"няма вече място за каквито и да било конспиративни теории за \"оцеляването\" на Хитлер. Той нито е избягал с подводница в Аржентина, нито се намира в потайна база в Антарктида или на обратната страна на Луната\", иронизира Филип Шарлие.\n\r\nПрез март и юли 2017 г. руската Федерална служба за сигурност и Държавният архив на страната са разрешили според него на изследователския екип да анализира останките на диктатора за пръв път от 1946 г. насам.\n\r\nФренските учени са открили на отломка, представена за част от черепа на Хитлер, отвор отляво, наподобяващ дупка от куршум. Не им е било разрешено обаче да вземат проби от този фрагмент.\n\r\nНеговата форма и структура обаче са били \"напълно сравними\" с рентгеновите снимки на черепа на Хитлер, направени година преди смъртта му, твърди професор Шарлие.\n\r\nНовото изследване потвърждава общоприетата версия за смъртта на Хитлер, според която се е самоубил на 30 април 1945 г. в бункера си в Берлин заедно със своята приятелка Ева Браун, но то добавя и нови данни, посочи ученият.\n\r\n\"Не се знаеше със сигурност дали се е самоубил, използвайки ампула с цианид, или с куршум в главата. Изглежда и двете\", обясни той.\n\r\nПо запазените зъбни фрагменти не са открити следи от барут, което изключва изстрел в устата - по-вероятно може би е стреляно във врата или в слепоочието. Същевременно синкави петънца по зъбните протези \"изглежда\" са следствие от химична реакция между цианида и металната част от тези конструкции, смята изследователят.\n\r\nЕксперт по съдебна антропология, д-р Шарлие установи преди време по-специално автентичността на сърцето на Ричард Лъвското сърце и на останките, приписвани на Св. Луи. Оспорва се обаче заключението му, потвърдило, че е автентична и мумифицираната глава на френския крал Анри Четвърти. \r\n(БТА)\r\n ", "date": "2018.05.19", "title": "Вече доказано: Хитлер е умрял през 1945 г."}
