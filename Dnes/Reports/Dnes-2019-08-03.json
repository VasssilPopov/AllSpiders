{"url": "https://www.dnes.bg/balkani/2019/08/03/samo-za-denonoshtie-200-000-mylnii-padnali-na-balkanite.418509", "text": "Само за последното денонощение 200 000 мълнии са паднали на Балканите. \r\n\r\nВ Сърбия двама души пострадаха, след като гръм удри дърво в източната част на страната, недалеч от границата с България. На много места има сигнали за счупени дървета, отнесени покриви и постройки. \r\n\r\nПострадали са сериозно и реколтата и овощни дървета заради градушка, която е достигала големината на яйце. В една община е обявено извънредно положение, предава .\n\r\n\r\nУраганен вятър обхвана и Адриатическото крайбрежие на Хърватия. На сушата има изпочупени дървета, а в морето са получени сигнали за инциденти с по-малки плавателни съдове. \r\n\r\nВъпреки предупрежденията за вятър със скорост от 100 километра в час, на много места тя е достигала почти 150 километра в час. Последствията - кораб е бил буквално пометен при влизането му в едно от пристанищата.", "date": "2019.08.03", "title": "Само за денонощие: 200 000 мълнии паднали на Балканите"}
{"url": "https://www.dnes.bg/world/2019/08/03/50-g-sled-stounuolskite-buntove-zapochna-gei-parada-v-amsterdam.418501", "text": "Над 500 хил. гости и 80 лодки ще приветства най-големият гей парад в Европа, този в Амстердам, днес.\r\n\"Помни миналото, създай бъдещето\" е мотото на тазгодишното издание на фестивала, който бележи 50-ата годишнина от т. нар. Стоунуолски бунтове, пишат от БТА.\r\nПоредицата от демонстрации, често преминаващи в насилие, на гей общността през лятото на 1969 г. се приема за повратен момент в историята на ЛГБТ движението. Те избухват, след като полицията щурмува \"Стоунуол ин\" - гей бар в нюйюркския квартал Гринуич вилидж.\r\nПарадът в Амстердам, който се провежда от 1996 година, бързо се утвърди като едно от най-големите годишни събития в холандската столица.\r\nПопулярността му принуди организаторите да прибягват към по-голяма строгост. По време на парада са забранени частните лодки по каналите, освен ако не е платен специален пропуск. На зрителите е забранено също така да носят собствени озвучителни системи.", "date": "2019.08.03", "title": "50 г. след Стоунуолските бунтове – започна гей парада в Амстердам "}
{"url": "https://www.dnes.bg/politika/2019/08/03/makedoniia-za-kristalina-ot-rasla-v-selo-do-lider-na-valutniia-fond.418503", "text": "Българският икономист Кристалина Георгиева е кандидатът, издигнат от ЕС да ръководи Международния валутен фонд на мястото на Кристин Лагард, пише македонското електронно издание “Фактор“, цитирано от агенция \"Фокус\", като коментира, че западните страни диктуват избора на лидер за тази толкова важна финансова институция, и най-вероятно между тях вече има консенсус именно малко позната личност от Източна Европа да заеме длъжността.\n\r\n65-годишната Георгиева е дясноцентрист, отраснала в България по времето на комунизма. Тя се изкачи уверено до високите етажи на управлението на Световната банка, като през 2017 г. стана нейн изпълнителен директор – вторият по важност пост в институцията. Преди това е работила като еврокомисар за международното сътрудничество и занимаващ се с бюджета на Съюза.\n\n\r\n                    \n                    \n                \r\n                \r\n                \r\n                Преди повече от година тя качи в своя профил в \"Тутър“ черно-бяла снимка на своето семейство, придружена от текста: \"Бабите ми и дядовците бяха малко образовани. Родителите ми завършиха средно образование. Аз бях първият човек в семейството, който е получил титлата \"доктор на науките“. От българско село до изпълнителен директор на Световната банка“, добавя тя.\n\r\nНа Георгиева се гледа като на човек с \"пряк допир“ до нещата, коментира агенция Reuters, цитирана от македонската медия. Според американската агенция българският икономист си е изградила образ на защитаващ човешките права политик, както и с твърда позиция срещу климатичните промени. ", "date": "2019.08.03", "title": "Македония за Кристалина: От расла в село, до лидер на Валутния фонд"}
{"url": "https://www.dnes.bg/index/2019/08/03/syboten-bis-typ-li-e-richard-fitnesa-papi-tita.418494", "text": "\n\r\nРиалити предаванията са вредни, особено за участниците, които \"като ги видят по телевизора\" и се смятат вече за нещо велико и незаменимо. \n\r\nРичард Величков участва във VIP Brother, който вървеше под надслов \"Женско царство\". И си спечели реномето на не особено интелигентен. За себе си твърдеше, че е млад, с добра визия и преследващ целта си - да стане най-известния фитнес инструктор. Млад е, за визията всеки сам трябва да си даде отговор, а най-известният инструктор няма да стане със сигурност. \n\r\nТази седмица той ни напомни, че не блести и с акъл. \"За хейтърите! Много ми е смешно, когато кажете, че съм глупав. Вие работите за 500 лева на месец, а аз карам кола за над 100 хиляди...\".\r\n                \r\n                \r\n                \r\nАко е дал за тази кола 100 бона наистина е тъп, все пак е видно, че е втора употреба. Да обиждаш хора, които работят за 500 лева - трябва да си особено тъп. Да се хвалиш колко си постигнал без образование - показва, че и тъпите понякога печелят пари. Но това е по-скоро изключение, отколкото правило. \n\r\nВ поста момъкът от Мадан, който спечели титлата \"Мистър София\" е написал: \"На 25 години съм и дори нямам висше (не казваите личи си)...\". Ами - личи си! Заради такива като Ричи се чуват все повече гласове да се премахне употребата на \"й\".\n\r\n\"Няма значение какво мислите за мен, след като продукта ми е доказан и най-добрия на пазара, то хората които са го пробвали знаят и продължават да ми се доверяват, благодаря за което\". Личи си, че няма не само висше, но в часовете по български явно вдигал гирички. После си пооправи поста, голяма част от грешките си останаха. \n\r\nА когато рекламираш продукта си с \"намаля апетита\", рязко трябва да \"намаля\" и смеха ти, че те смятат за глупав.\n\r\nНо да оставим терзанията на този позаглъхнал тв герой, те ще си останат само негови. \n\r\nАко спазваме линията, няма как следващия бис да не бъде за Николета Лозанова. \n\r\nНиколета Лозанова се обиди, макар и на шега, на колежката си Моника Валериева, че не я е взела със себе си на летен воаяж в Милано. Валериева отишла с Андреа, а Николета направо \"избива рибата\" с констатацията \"Oleee prostiturvate bez men\". Явно глаголът \"проститурвам\" е познат само в задружната плеймейт общност. \n\r\nБившият на Ни Ло - Валери Божинов, може да продължи низходящата си футболна кариера в съседна Сърбия. И евентуално да се събере отново с бившата си половинка Биляна Дол. 44-годишното \"дърто коте\" също намекна, че може да замърка отново в ложето на Божигол. \n\r\n\"Засега не мога да кажа нищо... времето ще покаже дали ще се съберем с Валери. Като цяло той е един много добър и качествен човек\", заяви Биляна. Тя бе поздравена за рождения си ден от Валери, който придружи честитка със сърчица и умалителното \"котенце\".\n\r\nПреминаваме към младоженците, които побързаха да се разведат след по-малко от 5 месеца брак - Софи и Гринго. Оказа се, че зад раздялата се крие насилие, поне според думите на фолкпевицата.\n\r\n\"Гринго е агресивен, посяга ми и не се разбираме. Вече втори месец сме разведени, но той не спира да ходи по мен, следи ме. Заплашва мен и детето ми. В момента съм в прокуратурата и подавам жалба. Все си мислех, че ще си тръгне по пътя, обаче той не се разбира. Идва на участията ми с компания от 20 човека и започва да агресира. Вика на Лоренцо: \"Ще останеш без майка, ще я гръмна\". Звъни на мои приятели и роднини, казва им, че щял да ме залее с киселина\", разкри Софи Маринова.\n\r\nВсъщност Софи намекна, че Гринго я бие още преди да се оженят, даже беше показала в тв ефир счупената си ръка. После се отметна от думите си. Сега нарича бившия си мъж \"шизофреник\" и \"болен мозък\".\n\r\nСамият Гринго пък не изключи версията Софи да си е имала любовник, призна, че тя е била инициаторът за развода им.\n\r\nОще едно семейство е сложило кръст на взаимоотношенията си. Макар при него всичко да е в сферата на слуховете с бургаски привкус. Черната Златка зачеркнала окончателно Миро, а в момента обикаля черноморието от Бургас на юг. Наскоро тя бе забелязана в Созопол със сина си. Златка и Миро на няколко пъти се разделяха, така че не е изключено пак да се съберат. \n\r\nНа музикалния фронт също има любовни драми. Папи Ханс клател връзката на Тита със слабо познатия медийно Викторио. Според клюките всичко започнало при участието им в \"Като две капки вода\". Тази версия е странна, защото мълвата тогава сочеше, че Папи беше играчка на кака си Мария Илиева. \n\r\nЯвно драмата за Викторио е настъпила след записа на дуета между Тита и Трендафилов \"Ти гониш\". Видеото също е доста провокативно и със сигурност не е допаднало на Викторио. Тита намекна наскоро, че има трудности във връзката, защото \"любовта е сложна, когато двама души се развиват поотделно\". Е, с Папи могат д асе развиват заедно...\n\r\nПродължаваме с драмите на интимната сцена, като от музикалната се насочваме към спортната. Оказва се, че \"новата\" любовница на Кубрат Пулев била от... 3 години! Кобрата и гимнастичката Стелиана Янкова са били щракнати в германски мол още през 2016 г. От тогава датират и проблемите на фолкпевицата с наднормените килограми, та нищо чудно и връзката на спортистите да е изиграла роля.\n\r\nАндреа сложи официален край на връзката си тази година с пост в социалните мрежи - \"Твърде млада съм, за да се омъжа и твърде голяма, за да играя детски игри - наслаждавам се на необвързания си живот\".\n\r\nЗа последно тя придружи боксьора на изслушването в САЩ, от което зависеше лиценза му, след като целуна репортерката Джени Суши.\n\r\nБис и за Преслава, която най-после проговори за своя нов нос. В чат с фенове тя призна, че е имала здравословен проблем, при който се е наложила операция. И тъй като не харесвала носа си решила да си направи и ринопластика. \n\r\n\"С прегледите, придружаващи бременността ми, се оказа, че имам здравословен проблем и ми се налага операция. Няма нужда да ви казвам, че не харесвах формата на стария си нос. След като така или иначе трябваше да изтърпя дискомфорта на следоперативното лечение, реших да съчетая едното с другото\", разясни фолкпевицата и допълни, че харесва новия си външен вид. Мнозина обаче продължават да я упрекват, че прилича на Галена, дори и на Майкъл Джексън.\n\r\nИ за десерт, за да не завършваме с козметични процедури, в галерията можете да видите горещ кадър с фолкпевицата Райна. Още една позалязва в най-масовия жанр, но пък видимо наслаждаваща се на ваканция по тропиците. За нейно съжаление ваната направи известна само Галена, а нейният кадър просто минава в графа \"ваканции\"...\r\n ", "date": "2019.08.03", "title": "Съботен бис: Тъп ли е Ричард Фитнеса, Папи + Тита = ?"}
{"url": "https://www.dnes.bg/obshtestvo/2019/08/03/taneva-ninova-pecheli-izbirateli-v-tejkiia-moment.418504", "text": "В България правителството предприе всички възможни мерки за ограничаване на Африканската чума по свинете, съгласно изискванията на компетентните европейски органи. Не прави чест на Корнелия Нинова и БСП да се опитват да спечелят избиратели в този тежък момент. Това коментира министърът на земеделието, храните и горите Десислава Танева в личния си профил във Фейсбук. \n\r\nПоводът за коментара са упреците от страна на лидера на БСП за България Корнелия Нинова по повод мерките за справяне със заболяването Африканска чума по свинете /АЧС/. Вчера министър Танева и премиерът Бойко Борисов се срещнаха с протестиращите стопани от района на Пазарджик. Днес лидерът на левицата коментира, че премиерът Борисов \"се е подиграл с тревогите на хората\".\r\n                    \n                    \n                \r\n                \r\n                \r\n                Министър Танева припомня в профила си, че в Европа заболяването Африканска чума по свинете влиза през 2007 г. в Грузия, където болестта е пренесена чрез хранителни отпадъци изхвърлени от кораб. Танева посочва още, че голяма част от Западна Европа е засегната, а заболяването е изключително устойчиво. На Испания и трябваха 30 години, за да се пребори с чумата, казва земеделският министър.\r\nТя информира, че епизоотичната обстановка в страната е изключително сериозна, а от заболяването са засегнати над 23 държави на територията на три континента.\r\n\"За да успеем да се справим, и да ограничим заболяването, е необходимо всички мерки да се изпълняват стриктно. Надявам се, че в тази ситуация всеки отговорен политик ще покаже държавническо поведение и няма да допусне политическите емоции да надделеят\", посочва още министър Танева.\r\nДържавата прави всичко възможно като мерки за ограничаване на щетите с възможно най-щадящи последствия за населението, допълва министърът.\r\n4,5 млн. лева са отделените средства за доброволно почистване и дезинфекция на личните стопанства, информира министърът. Тя уточнява, че това е единствената възможна финансова подкрепа, защото тези стопанства са нерегистрирани. \"Всичко в посока обезщетяване на нерегламентирано отглеждане на свине, компрометира останалите мерки за борба с чумата и би поставило на риск и санкции държавата ни\", констатира Танева.", "date": "2019.08.03", "title": "Танева: Нинова печели избиратели в тежкия момент"}
{"url": "https://www.dnes.bg/stranata/2019/08/03/avtobus-s-deca-ot-moldova-se-zapali-krai-varna.418508", "text": "Автобус, превозващ деца от Молдова, се е запалил днес по време на  движение на пътя от Бургас за Варна, в района на Бяла, съобщиха от  полицията във Варна, цитирани от БТА.\r\nПри инцидента няма пострадали, а причините за пожара се изясняват.    Сигналът за пожара е подаден днес около 15.40 часа на телефон 112.", "date": "2019.08.03", "title": "Автобус с деца от Молдова се запали край Варна"}
{"url": "https://www.dnes.bg/cars/2019/08/03/netflix-sys-sobstveno-avtomobilno-shou.418505", "text": "Интернет-платформата Netflix пуска собствено автомобилно реалити-шоу, което ще се казва Hyperdrive. Създателите на предаването го определят като смесица от филмите \"Бързи и яростни\" и американското спортно шоу American Ninja Warrior.\n\r\nИдеята на предаването е участниците в него да се съревновават един срещу друг, изпълнявайки различни трикове и задачи с редки спортни коли. Снимките на първия епизод вече са завършили, като те са направени в промишления комплекс Eastman Business Park в град Рочестър, щата Ню-Йорк. \n\r\nВ заснетия епизод участват автомобилите Chevrolet Corvette, Nissan 350Z, Mazda RX-7, Nissan S13 Silvia, Lamborghini Huracan, както и тунингован Mercedes-AMG GT. Продуцент на Hyperdrive е актрисата Шарлиз Терон, а сред участниците има шофьор на тир, студен по право, шофьор от служба за доставки, фотомодел, строител, дърводелец и милионер.\n                    \n                    \n                \r\n                \r\n                \r\n                \r\nПредвижда се заснемането на общо 10 серии от шоуто, като в тях ще участват 28 шофьори. Ако се съди по показания откъс, новото автомобилно шоу ще трябва да се конкурира с популярното Grand Tour на бившите водещи на Top Gear - Джереми Кларксън, Ричард Хамънд и Джеймс Мей, което се излъчва на платформата Amazon Prime.\r\nОще новини от света на автомобилите четете в сайта на .\r\n \r\n", "date": "2019.08.03", "title": "Netflix със собствено автомобилно шоу "}
{"url": "https://www.dnes.bg/stranata/2019/08/03/turisti-sa-blokirani-zaradi-svlachishte-krai-momchilgrad.418506", "text": "Свлачище блокира туристи в района на планинската местност Дамбалъ. От Община Момчилград организират спасителна акция, ъобщиха от пресцентъра на Общината, цитирани от агенция \"Фокус\"\r\nОколо 25 души с няколко автомобила са били на пикник в района на върха, където има  чешма. След като завалял проливен дъжд туристите тръгнали да се  прибират, но се оказало, че пътят е затворен от активирало се свлачище  малко преди да стигнат най-близката махала.\r\n\"Разпоредих се техника на  общината да отиде на място, за да разчисти свлеклите се на пътя земни  маси\", заяви кметът на община Момчилград Сунай Хасан. Той допълни, че  спасителната акция е продължила около 2 часа. На пътя, който е държавна  собственост, освен земна маса са се свлекли големи камъни, които са  затруднили разчистването.\r\n                    \n                    \n                \r\n                \r\n                \r\n                \"Пътят беше построен от Горското стопанство  по проект на общината, но още при изграждането му не бяха спазени част  от изискванията. Водостоците не бяха достатъчно, а на места канавките  бяха много малки. Това е основната причина да се стигне до  активизирането на свлачището и затварянето на планинския път, който на  места е с наклон от 18 процента\", заяви Сунай Хасан. Той ще настоява  представителя на държавата Никола Чанев да потърси отговорност от  фирмата-изпълнител.\r\n ", "date": "2019.08.03", "title": "Туристи са блокирани заради свлачище край Момчилград "}
{"url": "https://www.dnes.bg/technology/2019/08/03/tesla-edva-ne-ubi-kuche-dog-mode-ne-raboti-kakto-se-ochakva.418507", "text": "Един от автомобилите на Tesla едва не уби куче - оказа се, че прословутият Dog Mode измислен от самият Илон Мъск, не работи точно така, както трябва.\r\nРежимът позволява да оставите домашния си любимец в колата докато вършите задачите си, а климатикът ще поддържа подходяща за него температура и ще предпази животното от опасно прегряване. Но както установи един от собствениците на Tesla от Сиатъл, всеки собственик на куче трябва да е внимателен. \r\nПо думите на Раул Суд, програмата работи само когато климатикът е включен в автоматичен режим.  Ако случайно сте си нагласили температурата ръчно, в Dog Mode той се  изключва.\r\nЕнцо се чувства добре, увери собственикът му\n\r\n\"В Сиатъл е горещо като в ада. Днес ползвах dog mode, но за щастие оставих приложението отворено на телефона си и когато погледнах, за мой ужас температурата беше 30 градуса и се покачваше... Dog mode работи само в автоматичен режим\", предупреди Суд в Twitter.\n\r\nВисоките температури са много по-опасни за кучетата, отколкото за хората. За щастие Суд забелязал проблема навреме и успял да се върне за боксера Енцо.\n\r\nНа туита на собственика Илон Мъск отговори веднага с лаконичното \"Fixing\" (оправяме го). Някои коментатори обаче упрекнаха Tesla, че бърза да въвежда потенциално опасни технологии, без да ги е изпробвала в достатъчна степен. Самият Суд обаче смята, че dog mode е удобство, и напомня, че другите главни изпълнителни директори на компании не отговарят много често на оплаквания в Twitter.", "date": "2019.08.03", "title": "Tesla едва не уби куче – Dog Mode не работи както се очаква"}
{"url": "https://www.dnes.bg/world/2019/08/03/prolivni-dyjdove-navodniha-berlin.418485", "text": "Извънредно положение бе въведено в Берлин след проливни дъждове снощи, съобщава радио Берлин-Бранденбург.\r\n\r\nЗаради разразилата се буря спасителни екипи се отзоваха на над 150 сигнала за паднали дървета, наводнени мазета и запушени шахти.\r\n\r\nНаводнена бе дори сградата на пожарната в германската столица.\r\n ", "date": "2019.08.03", "title": "Проливни дъждове наводниха Берлин"}
{"url": "https://www.dnes.bg/science/2019/08/03/otkriha-nov-tip-zagadychni-zvezdi.418489", "text": "Астрономи от Калифорнийския университет в Санта Барбара откриха неизвестни досега космически обекти, които е възможно да възникнат при нарушаване на обичайния процес, свързан със смъртта на звезда, съобщи Сайънс алърт.\n\r\nСтава въпрос за съвсем малка гореща звезда, която бързо променя яркостта си, тъй като външните й слоеве се опитват да възстановят равновесието.\n\r\nНовите обекти са наречени горещи субджуджета пулсатори. Те напомнят друг рядък вид звезди - високоамплитудните сини пулсатори, за чието съществуване бе оповестено през 2017 г. Яркостта им се променя с десетки проценти за по-малко от час - 20-40 минути. Невъзможно е пулсатори да възникнат в резултат на еволюцията на самотна звезда. \n                    \n                    \n                \r\n                \r\n                \r\n                \r\nУчените смятат, че причина за формирането им може да е преминаване на светило близо до свръхмасивна черна дупка или сливането му с друга звезда.\n\r\nЧетирите нови звезди пулсират с период от 200 до 475 секунди, като променят яркостта си с 5 процента. Те са от подтип субджуджета В. Масата им е 2 пъти по-малка от слънчевата, а размерите им - 10 пъти по-малки от тези на Слънцето. Това ги превръща в звезди с голяма плътност. \n\r\nПредполага се, че възникват, когато звезда от главната последователност, например Слънцето, се превръща в червен гигант, но преждевременно губи външните си слоеве поради неизвестни причини.\n\r\nСпециалистите не знаят какво кара субджуджетата В да пулсират. Причината може да е натрупване на желязо, водещо до циклична поява на непрозрачност в даден слой на звездната атмосфера. \r\n \r\n/БТА/\r\n ", "date": "2019.08.03", "title": "Откриха нов тип загадъчни звезди"}
{"url": "https://www.dnes.bg/notifikacii/2019/08/03/chaka-li-evropa-nova-vylna-ot-teroristichni-aktove.418490", "text": "Според експертите за сигурност на ООН, паузата на международните терористични организации може да приключи съвсем скоро, като според организацията, Европа я очаква  нова вълна на екстремистки атаки до края на годината, пише вестник Guardian, цитиран от агенция \"Фокус\".\r\nВ своя доклад, експертите посочват, че световният ислямистки екстремизъм продължава да бъде заплаха, въпреки някои скорошни постижения. Авторите предупреждават, че около 30 хил. души, които са пътували към „халифата“ на \"Ислямска държава“ за да се бият за терористичната организация вероятно все още са живи и скрити в пясъците на пустинята.\r\n\"Техните последващи действия ще представляват важен проблем в близко бъдеще“, категорични са специалистите. \"Някои от тях може да се присъединят към Ал Кайда или други утвърдени терористични организации, възможна е и появата на нови такива“.\r\n                \r\n                \r\n                \r\nДокладът е плод на информацията на разузнавателни агенции на държавите членки на ООН и представлява наченка на организирането на общо сътрудничество в световната отбрана, отбелязват от редакцията на левичарското издание.\n\r\nСпоред специалистите, макар териториалното проявление на „Ислямска държава“ да бе ликвидирано, все още са налице фактори за съществуването на организацията, напомнящи състоянието на Ал Кайда. И макар в последно време да има по-малко терористични нападения отколкото през 2015 и 2016 г., заплахата все още остава висока, пише в доклада.\n\r\nСпоред данните, около шест хиляди души от ЕС са отишли в региона на Близкия изток за да се бият за „Ислямска държава“. Около една трета са били убити, друга 1/3 е задържана и арестувана от местните власти, което означава, че около две хиляди души от тях вероятно ще се завърнат в Европа. Данните разкриват освен това, че \"Ислямска държава\" разполага с между 50 млн. и 300 млн. долара от парите на халифата, които се използват за водене на борба, пропагандиране и набиране на нови последователи най-вече в интернет пространството.", "date": "2019.08.03", "title": "Чака ли Европа нова вълна от терористични актове? "}
{"url": "https://www.dnes.bg/obshtestvo/2019/08/03/koi-turisti-izbirat-bylgarskoto-chernomorie.418491", "text": "Според зам.-председател на Българската хотелиерска и ресторантьорска асоциация Веселин Налбантов, българите предпочитат места да почивка по Черноморието, макар и отделно да посещават и съседките ни Турция и Гърция, било то от любопитство. \r\nПо думите м, тук климатът е по-добър, за разлика от Гърция и Турция, където е по-горещо, а рибата ни има по-добър вкус. \r\nНалбантов твърди, че най-често международните туристи, които посещават Черноморието ни, са бившите сълагерници – Полша, Чехия, Словакия.\r\n\"Традиционно знаем, че има немски туристи. А от 10 години не бях  сключвал договор с англичани, тази година имаме туристи и от Англия“,  посочи хотелиерът пред агенция \"Фокус\".\r\n                    \n                    \n                \r\n                \r\n                \r\n                \"Не е вярно, че Черноморието и по-скоро Слънчев бряг е избиран за  алкохолен туризъм, много от туристите са семейства с деца“, коментира  Налбантов.\r\nОтносно очакванията му за месец август, той посочи, че  принципно след 25-ти много от туристите си тръгват заради началото на  учебната година, но пристигат много други български туристи.\r\n ", "date": "2019.08.03", "title": "Кои туристи избират българското Черноморие? "}
{"url": "https://www.dnes.bg/stranata/2019/08/03/vremeto-v-nedelia-se-opravia-shte-e-slynchevo.418488", "text": "През нощта над по-голямата част от страната облачността ще намалее до предимно ясно. Значителна ще е все още над източните райони, където на отделни места ще превалява дъжд с гръмотевици. Ще продължи да духа умерен северозападен вятър.\n\r\nУтре ще преобладава слънчево време, с временни увеличения на облачността, но само на отделни места, главно в източните и планинските райони ще превали краткотрайно. Северозападният вятър ще отслабне до умерен. Максималните температури ще бъдат между 24 и 29 градуса.\n\r\nНад Черноморието ще преобладава слънчево време с временни увеличения на облачността, но без съществени валежи. Ще духа до умерен север-северозападен вятър. Максимални температури на въздуха: 26-27 градуса. Температурата на морската вода е 26-28 градуса. Вълнението на морето ще бъде 2-3 бала.\n                    \n                    \n                \r\n                \r\n                \r\n                \r\nНад планините ще преобладава слънчево време. След обяд ще се развие купеста облачност и на отделни места ще превали краткотраен дъжд. Ще духа силен северозападен вятър. Максимална температура на височина 1200 метра около 18 градуса, на 2000 метра - около 10 градуса.\n\r\nВ понеделник ще продължи да духа северозападен вятър, но ще отслабне още. Максималните температури ще са под 30 градуса. Ще преобладава слънчево време, около и след обяд с купеста облачност, на отделни места ще има и краткотрайни превалявания, предимно слаби.\n\r\nВъв вторник ще е предимно слънчево и почти тихо. Температурите ще се повишат. \r\n ", "date": "2019.08.03", "title": "Времето в неделя се оправя, ще е слънчево"}
{"url": "https://www.dnes.bg/world/2019/08/03/stachka-na-hiitrou-otmeniat-172-poleta.418492", "text": "Лондонското летище \"Хийтроу\" съобщи днес, че отменя 172 полета заради  стачка, планирана за 5 и 6 август, предадоха световните агенции. \r\nЮнайт (Unite), най-големият британски профсъюз, отхвърли поредно  предложение на летищните власти за повишаване на заплатите на  служителите. \r\nЛетището, което е най-натовареното във Великобритания, превантивно  отмени полетите макар все още да се водят преговори за предотвратяване  на  протестните действия, предаде ДПА, цитирано от БТА \r\n\"Хийтроу\" уточни, че като част от плана за действия при непредвидени  ситуации работи с авиокомпаниите, за да обеди и намали броя на полетите  през периода на стачката. \r\nЮнайт предупреди, че близо 88 000 пътници могат да бъдат засегнати,  ако в понеделник и вторник бъдат отменени 20 процента от полетите. Това  ще наложи да бъдат изплатени обезщетения на стойност 2,3 млн. бр. лири  (2,8 млн. долара). Разходите могат да се удвоят, ако синдикатът проведе и  следващата планирана 48-часова стачка на 23 и 24 август. Според  профсъюза в стачката могат да се включат до 2500 души.  \r\n                    \n                    \n                \r\n                \r\n                \r\n                Засега \"Хийтроу\" не съобщава които точно полети са отменени. Според  Би Би Си обаче ще бъдат засегнати над 90 авиокомпании, допълва ТАСС.  Летищните власти призовават пътниците да проверяват дали полетите им ще  бъдат изпълнени, както и да пристигат на летището 2-3 часа преди  излитането.", "date": "2019.08.03", "title": "Стачка на \"Хийтроу\". Отменят 172 полета "}
{"url": "https://www.dnes.bg/balkani/2019/08/03/nov-silen-trus-v-gyrciia-tozi-pyt-krai-o-karpatos.418497", "text": "Нов силен трус бе регистриран в Гърция днес. Земетресение е било с магнитуд 4,8 по Рихтер в Егейско море край остров Карпатос.\r\n\r\nНяма съобщения за пострадали, нито за материални щети.\r\n\r\nЕпицентърът на земетресението, което е станало в 12.51 часа, е бил в Егейско море, на 71 километра от остров Карпатос. Земетресението е било на дълбочина от около десет километра, съобщава БТА.\r\n\r\nПреди три дни бе регистриран трус от 5,2 по Рихтер на остров Крит, като не причини щети.", "date": "2019.08.03", "title": "Нов силен трус в Гърция, този път край о. Карпатос"}
{"url": "https://www.dnes.bg/akoshtete-vqrvaite/2019/08/03/cvetovete-vliiaiat-na-emociite-ni-kak.418433", "text": "Цветовете са навсякъде край нас, а сякаш рядко се замисляме за това как те влияят на нашите емоции, нагласи. Кой е любимият ви цвят в облеклото, интериора? Какво усещане оставя във вас? В следващите редове споделяме как едни от най-често използваните багри ни влияят.\r\n\r\nСиният цвят е успокояващ. Той може да ни накара да се чувстваме по-концентрирани, да релаксираме. Известно е, че дори помага за понижаване на кръвното налягане, изчистване на ума и подпомагане на спокойното дишане. Но е много важно кои сини нюанси ще използваме в интериора, облеклото или съдовете, в които се храним. За предпочитане е те да не са студени, а да са леки, по-топли, за да могат да се комбинират добре и с други топли нюанси.\r\n                    \n                    \n                \r\n                \r\n                \r\n                \r\nИнтериорът, в който има и от този цвят винаги ни озарява. Чувстваме се необикновени и когато облечем дреха в жълто. Това е така, защото жълтите багри повишават положителните вибрации, енергийните ни нива, карат ни да се чувстваме жизнени, радостни. Ако искате да се събуждате сутрин по-лесно, пийте кафето/чая си в жълта чаша.\r\n", "date": "2019.08.03", "title": "Цветовете влияят на емоциите ни. Как? "}
{"url": "https://www.dnes.bg/cars/2019/08/03/ralito-v-koeto-vremeto-e-sprialo-oldtaimeri-po-pytishtata-na-iujen-tirol.418407", "text": "\r\nВ ралито \"Южен Тирол класик\" времето се е върнало с 80 години назад и на пътя излизат коли, чиито \"колеги\" отдавна са в пенсия. Точно тези обаче показват на какво са способни. \n\r\nМаршрутът на ралито с олдтаймери минава през италианските градове Шена, Мерам и Лана. \n\r\nВ ралито участват Рена и Андре - двамата германци с Бентли от 1948 г, чиято стойност днес е над €300 000. \n                    \n                    \n                \r\n                \r\n                \r\n                \r\nТе са дошли на ралито с Bentley Speed 8 - спортна кола, която има 180 конски сили под капака, а резервоарът събира 200 литра гориво. \n\r\nУсещането в тази кола е съвсем различно спрямо съвременните. \n\r\n\"Усещаш двигателя с цялото си тяло. Управлението на кормилото е толкова истинско, грубо и механично. Усещаш миризмата на бензин, а окачването е несравнимо по-твърдо от това на съвременните автомобили\", обяснява Андре пред . \n\r\nПреди старта се провеярва дали всичко е наред - ако има износени маркучи, те се уплътняват, защото в противен случай е възможно да избухне пожар. \n\r\nНай-старата кола на ралито е от 1908 г. По онова време автомобилите са били оборудвани с пистолети, с които шофьорите да плашат животните. \n\r\nМигачите пък не са били прекалено сложни, даже напротив - протегната ръка наляво или надясно е служела за сигнал, с който шофьора да каже накъде ще завива. \n\r\nОбратно в 2019 г., където разполагаме с навигационни системи, участниците в \"Южен Тирол класик\" не се наслаждават на тази екстра, защото в ралито не е разрешено. Затова в колата има двама - шофьор и навигатор, който с помощта на компас и карта посочва маршрута.\r\n   ", "date": "2019.08.03", "title": "Ралито, в което времето е спряло: Олдтаймери по пътищата на Южен Тирол"}
{"url": "https://www.dnes.bg/rusia/2019/08/03/sasht-s-vtori-paket-sankcii-sreshtu-rusiia-zaradi-skripal.418486", "text": "Вторият пакет американски санкции срещу Москва във връзка със случая \"Скрипал\" влизат в сила на 19 август и ще действат поне една година, съобщи в писмено изявление говорителката на Държавния департамент Морган Ортегас, цитирана от Франс прес и ТАСС.\n\r\nСАЩ въвеждат санкциите заради атаката с нервнопаралитичния агент Новичок срещу бившия руски двоен агент Сергей Скрипал през 2018 г. във Великобритания.\n\r\nМерките произтичат от американски закон от 1991 г. за премахване на химическите и биологическите оръжия и ще влязат в сила след уведомяване на Конгреса, каза дипломатката. \n\r\nСъгласно закона санкциите могат да бъдат отменени само ако Русия демонстрира категорично пред международни инспектори, че няма да използва химическо оръжие в бъдеще.\n                    \n                    \n                \r\n                \r\n                \r\n                \r\nВ рамките на новия пакет санкции Вашингтон ще се противопоставя на всякакво подпомагане на Москва със заеми, финансова и техническа помощ от страна на международни финансови институции, ще ограничи достъпа на американските банки до пазара на руския държавен дълг и ще ограничи износа на редица видове стоки и технологии за Русия, отбеляза Ортегас. \n\r\nСпоред Държавния департамент ще се ограничи износът най-вече на \"химическа и биологична продукция с двойно предназначение\". За издаването на лицензи за продажби на такава продукция за Русия администрацията на САЩ \"ще се придържа към презумпцията на отказа\", тоест, такива заявки по принцип ще се отхвърлят.\n\r\nВ същото време властите на САЩ въвеждат редица изключения в рамките на \"втория пакет\" от санкции срещу Русия в банковия сектор и търговията, тъй като това ще бъде \"в интерес на националната сигурност на САЩ\". Така например в банковата сфера ще бъдат отменени ограниченията върху банкови кредити във всички аспекти\", освен посочените в новите санкции забрани върху нерублевите облигации и кредити, пише БТА.\n\r\nИзключения от изискванията за експортно лицензиране от министерството на търговията на САЩ ще останат, както и досега, достъпни за американските компании, изпълняващи действащи договори с руски заявители, се казва в документа на Държавния департамент. Посочват се и редица експортни стоки, за които ще се вземат решения \"в индивидуален порядък\". В тях влиза продукция, свързана с провеждането на космически полети, необходима за гарантиране на безопасността на пътническата авиация, предназначена за крайни граждански потребители, а също и за намиращи се на руска територия филиали на чуждестранни компании.\r\n ", "date": "2019.08.03", "title": "САЩ с втори пакет санкции срещу Русия заради \"Скрипал\""}
{"url": "https://www.dnes.bg/obshtestvo/2019/08/03/ninova-premieryt-se-podigra-s-trevogite-na-horata.418487", "text": "БСП предлага пет мерки във връзка с последствията от африканската чума по свинете, съобщи пресцентърът на партията, цитирайки лидера Корнелия Нинова.\n\r\nОт излишъка в бюджета /около 3 млрд. лв. според финансовия министър/ да се задели сума за изкупуване на прасетата от държавата по пазарни цени, предлага БСП.\n\n\r\nКато добра крачка Нинова предлага и да се възстановяват ветеринарните служби и райони на ветеринарните лекари, които ГЕРБ са премахнали.\n\r\nДа се организира отстрел на дивите прасета, спрян от управляващите преди година, и да се създават екарисажи за предотвратяване на екологична катастрофа.\n\r\nСред мерките, които левицата лансира, е и да бъде изпратен сигнал до прокуратурата да разследва длъжностни лица, \"които с грешни действия или бездействия\" са допринесли за тази катастрофа.\n                    \n                    \n                \r\n                \r\n                \r\n                \r\nНинова обвинява премиера Бойко Борисов, че вчера се е подиграл с тревогите на хората и се е опитал да противопостави едрите собственици на свинеферми на дребните стопани. Както и че иска да прехвърли вината за разпространението на заболяването върху румънските туристи, които \"ядат и хвърлят\".\n\r\n\"Шикалкави, че две години спирали чумата, но вече не може. Всъщност безотговорно проспаха две години\", посочва Корнелия Нинова, цитирана в пресинформацията.\n\r\nТя добавя, че големите свинекомплекси ще бъдат обезщетени с европейски и национални средства, но за 20 000 работници в тях няма да има нищо.\n\r\nВ такива кризи трябва да бъдем единни, за да ги преодолеем по-бързо и да не ги допускаме повече, призовава Нинова.\r\n ", "date": "2019.08.03", "title": "Нинова: Премиерът се подигра с тревогите на хората"}
{"url": "https://www.dnes.bg/obshtestvo/2019/08/03/sled-skok-s-parashut-dve-momicheta-kacnaha-na-pokriv-na-bar.418498", "text": "Екстремна лятна разходна с парашут в морето край Созопол завърши с две момичета, \"кацнали\" на покрива на бар \"Елвис\" в Созопол, съобщават от  Бургаската младежка телевизия.\r\nКогато дошло време забавлението да приключва, лодката се повредила. Момичетата \"прелетели\" над пясъка, пред смаените погледи на плажуващите и се спрели в клоните на голямо дърво. След секунди двете паднали на покрива на заведението, над което се издигало дървото.\r\nИ двете момичета са невредими. Плажуващите веднага се втурнали да им помагат и им оказали първа помощ.\r\n\"Съпругът ми се втурна да помага на момичетата. Добре,че беше дървото, за да ги задържи да не се пльоснат на алеята. Настана, за кратко, смут, всички бяха притеснени, но няма никой виновен“, разказа свидетелка на инцидента.\r\n ", "date": "2019.08.03", "title": "След скок с парашут две момичета \"кацнаха\" на покрив на бар"}
{"url": "https://www.dnes.bg/mish-mash/2019/08/03/zanon-zabraneniiat-italianski-ostrov-za-orgii.418493", "text": "Със своите тюркоазени води, синьо небе и груби празни пейзажи, Занон притежава всичко, което очаквате от италиански остров за почивка. Ала има и необичайна репутация.\r\n.\r\n\"Виждате ли онази вила там горе, казва бившият рибар Джорджио Аниело пред CNN, сочейки красивата къща, гледаща към Тиренско море. - Там маркиз Казати Стампа е организирал своите луди сексуални партита.\"\r\nДжорджио често посещава острова със своята лодка. Той води туристи, които са привлечени от мястото не само заради дивата му красота, но и заради тъмното, секси минало, което се върти най-вече около маркиза и съпругата му, актрисата Анна Фаларино.\r\n\"Той е бил разпуснат мъж. Воайор. Обичаше да гледа жена си как спи с други, по-млади мъже\", разказва Аниело докато се разхожда из лабиринт от червеникаво-жълти скали.\r\n\"Един ден той се уморил от всички тези тройки. Застрелял Анна и любовника й... а след това и себе си\", допълва рибарят.\r\nПрез 60-те на миналия век екстравагантното семейство наело острова от италианските власти. Докато маркиз Казати Стампа ходил на лов, съпругата му се забавлявала по най-различни начини, които често включвали ласките не само на един и двама по-млади мъже. Фаларино често плувала гола в старите римски басейни и се разхождала по плажа със своите любовници.\r\nОтдалечеността на мястото го правило напълно подходящо за партитата с маски, като извадени от филма на Стенли Кубрик \"Широко затворени очи\". Десетки яхти и моторни лодки акостирали на острова. Барони, графове, херцози и милиардери се присъединявали към купона. Всички те пиели изключително много. Съвсем наскоро, при ремонтни дейности, властите откриват яма със заровени стъклени бутилки зад къщата.\r\nА според слуховете, в къщата имало скрита \"огледална стая\", от която воайорите можели спокойно да наблюдават скрити оргиите.\r\n\"\", казва Салваторе Пагано, бивш съсед на маркиза и съпругата му. Всички знаели какво се случва зад стените на къщата, а и на брега пред нея. Мястото било известно като \"островът на секс партитата\", но отвъд него, никой не обелвал и дума за заниманията на обитателите му.\r\n\"Това наричаме \"отворена тайна\". Но изведнъж нещата излязоха извън контрол\", споделя гидът Рикардо Пеци.\r\nПрез 1970 година еротичните игри приключват с кървава баня. Анна се влюбва в един от много красиви и млади любовници. Разбира се, маркизът ревнувал жестоко. Един ден той извадил пистолета, застрелял двойката, а след това прострелял и себе си в главата на тавана в дома им в Рим. А италианските медии веднага се докопали до дневника на Стампа и публикували всеки детайл от оргиите на съпругата му, които той описвал. Най-горещата находка били близо 1500 неприлични снимки, скрити в бюрото му.\r\nДнес на Занон няма нищо. Няма дори и бар. Просто един фар и разпадащата се вила, която се нуждае от сериозен ремонт. Тя била построена през 1930 година и се предавала от едно благородно семейство на друго. Всички те я използвали за място за ловуване, населявайки го със стотици муфлони. Сега те са защитен вид.\r\nВсъщност, вилата била незаконна, тъй като Занон е археологически обект от римски времена, на който се намирала църква. \r\nКогато маркизът убил съпругата си и себе си и държавата отново станала собственик на мястото и забранила достъпа до него.\r\n ", "date": "2019.08.03", "title": "Занон – забраненият италиански остров за оргии "}
{"url": "https://www.dnes.bg/index/2019/08/03/pekin-s-natisk-vyrhu-taivan-turizmyt-stava-oryjie.418249", "text": "Китай вади оръжието на туризма срещу Тайван - от 1 август Пекин забрани на гражданите си да пътуват до острова индивидуално, а управляващата партия на островната територия осъжда този политически натиск, пише Франс прес.\n\r\nКитайското министерство на културата и туризма обяви по-рано на сайта си, че от 1 август преустановява издаването на пасавани на индивидуални туристи \"поради сегашните отношения между двата бряга\".\n\r\nНапрежението е високо между континентален Китай и тайванската президентка Цай Ингвен, която от идването си на власт през 2016 г. отказва да признае принципа за единство на острова и континента в лоното на единен Китай, както настоява Пекин.\n\r\nКитайската народна република смята Тайван за своя провинция. Но територията е ръководена от съпернически режим, намерил убежище там, след като комунистите вземат властта на континента през 1949 г. след китайската гражданска война.\r\n                \r\n                \r\n                \r\nКато се прицелва в туризма, Пекин изглежда желае да нанесе удар на тайванската икономика, която вече е в лошо състояние, и по този начин да дестабилизира Цай Ингвен. Нейната политическа сила - Демократичната прогресивна партия (ДПП), традиционно ратува за независимост на острова.\r\nЦай се надява да бъде преизбрана на следващите президентски избори през януари 2020 г. Неин основен опонент ще е Хан Коюй, кандидатът на Националистическата партия (Гоминдан), която се застъпва за прагматично сближаване с континентален Китай.\r\n\n\r\n\"С тази мярка (срещу туризма) Пекин се надява да настрои тайванските професионалисти в туризма, пътуванията и ресторантьорството срещу президентката\", казва за АФП Джей Майкъл Коул - специалист по Тайван в университета в Нотингам, в Англия.\n\r\n\"Може да се надяваме на възобновяване (на пътуванията), ако Хан Коюй бъде избран през януари\", посочва той.\n\r\nСлед изненадващото съобщение на Пекин вчера реакциите в Тайван не закъсняха.\n\r\nБюрото по туризъм каза, че съжалява за преустановяването на пътуванията и че очаква бързото им възстановяване, като се аргументира, че те не трябва да бъдат възпрепятствани от политически фактори.\n\r\n\"Тайван няма да се поддаде на този политически натиск и ще предложи гостоприемство на по-голям брой туристи от по-голям брой държави\", гласи осъдително изявление на ДПП, което критикува остро \"авторитарния режим\" в Пекин.\n\r\nХан Коюй, съперникът на тайванската президентка, също осъди в изявление безполезната мярка, която ще създаде ненужни бариери пред пътуванията и общуването.\n\r\nОт няколко години континентален Китай позволяваше на жители на 47 града да кандидатстват за пасавани, за да посетят Тайван като индивидуални туристи.\r\nПреди това китайците трябваше задължително да са част от организирана група. Начин на пътуване, който все още е много популярен, особено сред най-възрастните туристи.\n\r\n\n\r\nКитайското министерство на културата и туризма не спомена вчера тези групови пътувания до Тайван, което предполага, че те ще останат възможни.\r\nПрез последните години в знак на недоволство към Цай Ингвен Пекин прекрати официалните връзки с Тайпе, отне някои от последните дипломатически съюзници на Тайван и умножи военните маневри близо до територията му.\n\r\nТази седмица на неколкостотин километра северно и югозападно от тайванските брегове също се организират две военноморски учения. Тайван вече преживя рязък спад на туристите от континентален Китай след идването на Цай на власт.\n\r\nКитайските специалисти отдават този спад на оказвания от Пекин натиск върху континенталните туристически агенции да ограничат пътуванията до острова.\r\nНаселен с около 23 милиона души, голяма част от които са от китайския етнос хан, като в континентален Китай, Тайван не е признат за независима държава от ООН. А Пекин редовно заплашва да прибегне до сила в случай на официално обявяване на независимост от страна на Тайпе.\r\n/БТА/\r\n ", "date": "2019.08.03", "title": "Пекин с натиск върху Тайван: Туризмът става оръжие "}
{"url": "https://www.dnes.bg/notifikacii/2019/08/03/oshte-194-dushi-zadyrjani-pri-protesti-v-moskva.418495", "text": "Още 194 души са били задържани от руската полиция по време на опозиционен протест в центъра на Москва. Сред тях е и водещата фигура Любов Собол. Тя е арестувана докато отивала към митинга срещу изключването на независими и  опозиционни кандидати от изборите за общински съвет на Москва, предаде  Асошиейтед прес, цитиран от БТА.\r\nКъм 14:30 ч московско време полицията и Росгвардия (руската национална гвардия) са задържали 30 души в центъра на Москва за участие в наразрешен протест, в който общо са се включили около 350 души, съобщи пресслужбата на московското Главно управление на руското министерство на вътрешните работи, цитирана от ТАСС.\r\nСобол, която е сред недопуснатите до участие в изборите кандидати, е била задържана днес в центъра на Москва и отведена с полицейски микробус.\r\r\n                \r\n                \r\n                На Пушкиновия площад, сборния пункт, от който трябваше да тръгне протестното шествие, полицията влезе в сблъсък с разпокъсаното множество, стоящо под преваляващия на дъжд, и задържа десетки. На друг площад по планирания маршрут на протеста, полицейски части за борба с безредици с шлемове, подредени в гъст строй, разпръскваха хората.\r\nОпитът за митинг бива организиран седмица, след като полицията задържа около 1400 протестиращи и би някои от тях с палки, отбелязва Асошиейтед прес.\r\nВъпреки многократните предупреждения, че полицията ще предприеме активни мерки срещу евентуален протест днес, активистите си бяха поставили за цел да организират шествие, което да измине около 4 км по така наречения \"Булеварден пръстен\" (\"Бульварное кольцо\"), който обгражда центъра на Москва и е популярно място за разходки в града.", "date": "2019.08.03", "title": "Още 194 души задържани при протести в Москва "}
{"url": "https://www.dnes.bg/zvezdi/2019/08/03/iskrena-kristen-stiuart-za-liubovta-sys-stela.418411", "text": "Имаше време, когато вампирите бяха на почит. Филмите с вечните, кръвопиещи същества излизаха един след друг и всеки се бореше да достигне до номер 1 в боксофиса. Битката беше оспорвана докато на екран не се появи „Здрач“ през 2008 година.\r\nПоредицата е базирана на 4-те романа на Стефани Майър и представя на света Кристен Стюарт, Робърт Патинсън и Тейлър Лаутнър. Историята е леко банална и разказва за вампира Едуард (Патинсън), който се влюбва в стеснителната Бела (Стюарт). Момичето също изпитва същите чувства, но връзката им е подложена на изпитания, сблъсквайки света на живите и мъртвите.\r\nРазбира се, още с първия си филм, „Здрач“ се превръща в сензация сред младото поколение, а актьорският състав бързо придобива статус на звезди. Започва се постоянното следене от папараци, слуховете за какво ли не и грубото навлизане в личния живот. Освен на екрана, Робърт Патинсън и Кристен Стюарт започват да се срещат и в живота. \r\n                    \n                    \n                \r\n                \r\n                \r\n                Все още не се знае дали всичко е било любов, или добър ПР, но двойката успява да се задържи заедно точно толкова, колкото продължава излъчването на филмите. Следва шумна раздяла, след като се появяват снимки на Стюарт и режисьорът на „Снежанка и ловецът“. После се появяват слухове, че двамата влюбени отново са заедно докато не се стигна до признанието, че всъщност Кристен е хомосексуална. \r\nВ момента тя е във връзка с модела Стела Максуел, която я придружава по време на снимките за Vanity Fair. В новия брой на списанието, Стюарт говори за бързото ѝ издигане в киносредите и това, че всъщност хората не са я разбирали тогава. \r\n", "date": "2019.08.03", "title": "Искрена: Кристен Стюарт за любовта със Стела"}
{"url": "https://www.dnes.bg/football/2019/08/03/levski-zasilva-stanislva-kostov-v-italiia.418502", "text": "Левски може да реализира нов трансфер след този на Давиде Мариани в Шабаб Ал Ахли от Дубай.\n\r\nВтородивизионният италиански Фрозиноне е набелязал нападателя на „сините“ Станислав Костов, пише ciociariaoggi.it, цитиран от .\n\r\nНационалът е направил впечатление с факта, че стана голмайстор на българското първенство през миналия сезон.\n\r\n27-годишният таран на \"сините\" е вариант за Фрозиноне за заместник на Даниел Чиофани, който е пред трансфер в Кремонезе. Друга опция е Дженаро Тутино.\n\r\nТой е собственост на Наполи, но през последния сезон игра под наем Козенца.Освен това треньорът на Фрозиноне Алесандро Неста може да остане и без още двама нападатели Лука Паганини и Камило Чиано, както и без халфа Раман Чибсах.\n                    \n                    \n                \r\n                \r\n                \r\n                \r\nТака \"канарчетата\" от \"Стадио Бенито Стирпе\" със сигурност ще се нуждаят от подсилване в предни позиции. Това означава, че трансфер на Костов в Италия няма да е невъзможен.\n\r\nФрозиноне изпадна от Серия \"А\" през миналия сезон, a  тима е играл и друг роден футболист - Александър Тонев.\r\n", "date": "2019.08.03", "title": "Левски засилва Станислва Костов в Италия?"}
{"url": "https://www.dnes.bg/world/2019/08/03/naprejenie-turciia-zaplashva-kipyr.418496", "text": "В по-нататъшна ескалация на напрежението с Кипър турският министър на отбраната Хулуси Акар изключи всяка вероятност Анкара да се откаже от статута си на гарант на острова и заяви, че ще продължи незаконните, според изданието дейности по сондиране там, пише електронното издание на гръцкия вестник Kathimerini.4, цитирано от агенция \"Фокус\".\r\nТурция, каза Акар, е гарант за Кипър и „ще продължи да използва това право, както е било в миналото“.\r\nТой също така предупреди, че въоръжените сили на Турция са готови да направят „това, което е необходимо“, за да защитят правата на кипърските турци. \"Турските въоръжени сили, както преди 45 години, когато проведоха мирната операция [нахлуването през 1974 г.], са близки до кипърските турци и са решени да защитават техните права и интереси.“\r\n                    \n                    \n                \r\n                \r\n                \r\n                Системата на гаранциите е създадена, когато островът придобива независимост от Великобритания през 1960 г., а Гърция, Турция и Великобритания са определени като гарант.\n\r\nГърция и Кипър, и двете страни членки на Европейския съюз, отдавна призовават за прекратяване на системата, описвайки я като анахронична.\r\nВъпреки това Акар каза, че усилията на някои страни да се отърват от Турция като гарант са „безрезултатни“. Той заяви това си по време на прием по повод Деня на турските въоръжени сили“, който също отбеляза 468 години от османското превземане на Кипър през 1571 г. и 61 години от основаването на турско-кипърската паравоенна група TMT. Турция установи военното си присъствие на Кипър след нашествието и окупирането на северната част на острова през 1974 година, припомня изданието.\n\r\nОсвен това Акар добави, че Турция е започнала сондажи в рамките на това, което тя определя като континенталния си шелф край бреговете на Кипър и че ще продължи да прави това в съответствие с международно право.\r\nТой каза, че Турция е показала през последните 10 години, че е решена да продължи своите планове в Източното Средиземноморие. Онези, които възразяват срещу нейните действия, добави той, ще разберат какво означава това възможно най-скоро.\r\nМеждувременно, в коментари относно предполагаемия план на Турция за сондиране в гръцките териториални води край остров Кастелоризо, гръцкият министър на отбраната Никос Панагиотопулос заяви в четвъртък, че Гърция е готова.\r\n\"Ние сме запознати с тези сценарии и Министерството на отбраната подготвя начини за справяне с възможността турски изследователски кораб да се появи в нашите териториални води“, каза той пред радио Thema 104.6. \"Във всеки случай мога да ви уверя, че няма да бездействаме.\"", "date": "2019.08.03", "title": "Напрежение: Турция заплашва Кипър "}
{"url": "https://www.dnes.bg/stranata/2019/08/03/buria-i-grad-v-kyrdjali-ulicite-navodneni.418499", "text": "Поредна силна буря с градушка удари Кърджали в събота следобяд, съобщават от. Улиците на града се наводниха, а по големите кръстовища се образуваха задръствания.\r\nЛедените късове бяха с големината на грахово зърно, а дъждът беше проливен, придружен със бурен вятър. Цели квартали останаха без ток.\r\nТова е втората буря, която връхлита Кърджали тази седмица. В четвъртък стихията нанесе сериозни поражения в града.\r\n ", "date": "2019.08.03", "title": "Буря и град в Кърджали, улиците - наводнени "}
{"url": "https://www.dnes.bg/index/2019/08/03/koi-sa-nai-golemite-pesimisti-v-zodiaka.418415", "text": "Случва се всеки да бъде песимистичен на моменти. Но някои хора сякаш се фокусират единствено върху негативните страни на живота, като самите те се превръщат в негативни личности.\r\nИма някои зодиакални знаци, които са по-податливи на критично мислене и затова се считат за негативни личности. Ето кои оглавяват челните три места в този списък.\r\n\r\nРодените под този знак могат да се предадат на емоциите и то не в най-хубавия смисъл на думата. Когато нещата се объркат или се събудят от грешната страна на леглото, те стават негативни. Може да се почувстват като жертва и да обвинят целия свят за проблемите си.\r\nПесимизмът на Раците действа като начин да се освободят от отрицателните емоции, но понякога той може да ги завладее.\r\r\n                \r\n                \r\n                \r\nСкорпионите са негативни, когато животът не върви според плана им. Това се случва почти през цялото време, тях ги обзема ярост и започват да мислят, че всичко наоколо им ще се разпадне. \r\n", "date": "2019.08.03", "title": "Кои са най-големите песимисти в зодиака? "}
{"url": "https://www.dnes.bg/world/2019/08/03/rusiia-shte-razsledva-navalni-za-prane-na-pari.418500", "text": "Руският Следствен комитет съобщи днес, че е започнал наказателно разследване по подозрения за пране на пари на стойност 1 млрд. рубли (15,3 млн. д.) от фондация за броба с корупцията, основана от опозиционния лидер Алексей Навални, предаде Ройтерс, цитиран от БТА\r\nВластите съобщиха за разследването на фона на опозиционен протест, организиран от Навални, в Москва.\r\nОпозиционерът е в затвора, след като беше осъден на 30 дни затвор миналата седмица заради призив за участие в неразрешен протест. ", "date": "2019.08.03", "title": "Русия ще разследва Навални за пране на пари "}
{"url": "https://www.dnes.bg/stranata/2019/08/03/pss-loshi-sa-usloviiata-za-turizym-v-planinite.418474", "text": "Лоши са условията за туризъм в планините, съобщиха от Планинската спасителна служба (ПСС) към Българския червен кръст (БЧК). \r\n\r\nОчакват се краткотрайни валежи с гръмотевици. \r\n\r\nПо билата духа умерено силен вятър. \r\n\r\nТемпературите са от 10 до 18 градуса. \r\n\r\nРаботят седалкови лифтове 1, 2 и 4 на Пампорово, работи лифт „Ситняково“ на Боровец и седалковият лифт „Лалето“ на Витоша.\r\n\r\nИнформация за обстановката в планините може да намерите на адреса на ПСС в интернет.\r\n\r\nТелефоните на ПСС са: 02/ 9632000 и 088 1470\r\n\r\n ", "date": "2019.08.03", "title": "ПСС: Лоши са условията за туризъм в планините"}
{"url": "https://www.dnes.bg/index/2019/08/03/shte-se-obyrne-li-izboryt-na-vw-ot-turciia-kym-bylgariia.418472", "text": "Срещу евентуалната инвестиция на Фолксваген в Турция се чуват все повече гласове в Германия. Сега към критиките се присъедини и влиятелният булеварден вестник \"Билд“. И не е изключено да се стигне до промяна в решението, пише .\n\r\n\"Много германци вече не ходят на почивка в Турция. ЗАРАДИ държавния глава Реджеп Тайип Ердоган. Германци лежат в турски затвори. ЗАРАДИ Ердоган\", пише още в самото начало на статията. \"И сега изведнъж Фолксваген ще строи нов завод в Турция? ЗАЕДНО с Ердоган – турския деспот, който царува в дворец с 1000 стаи, хвърля опозиционери зад решетките и заплашва медиите и правосъдието?\"\r\n                \r\n                \r\n                \r\nПо-нататък са изложени фактите за планираната инвестиция. Авторите твърдят, че последните останали кандидати са Турция и България, а решението се очаква в края на август.\r\n\n\r\nСпоред \"Билд\" в България са възмутени от това, че Фолксваген предпочита да сложи в джоба си по-високите турски субсидии. И че бившият канцлер Герхард Шрьодер може би също е дърпал конците.\n\r\n\"А какво казва VW? Официално – нищичко\", пише \"Билд\" и уточнява, че независимо от това в Надзорния съвет везните определено клонят към Турция.\n\n\n\r\nВ самия концерн са наясно, че това решение е много деликатно – и го дискутират бурно, отбелязват авторите и продължават: \"Шефът на VW Херберт Дийс, който в рамките на преговорите се е срещал лично с Ердоган, дори е поискал становище от канцлерството. Оттам му дали зелена светлина за всяко решение, което би обвързало Турция по-здраво към Европа и към НАТО. А изграждането на завод на Фолксваген ще подаде тъкмо такъв сигнал. В самия концерн се опитват да омаловажат турския случай. Един от мениджърите казва: \"Такъв завод е решение за 40 години напред. А дори Ердоган не може да остане толкова дълго на власт\".\r\n\n\r\nСтатия по същата тема публикува и \"Зюддойче цайтунг”. В началото вестникът пише, че заводът на Фолксваген вероятно ще се строи край Маниса, близо до Измир. \"Но поне още два турски града в момента изтъкват своите предимства. Макар че всъщност изобщо не е сигурно, дали германският концерн ще отиде именно в Турция\", пише \"Зюддойче цайтунг”. Вестникът цитира становището на министър-председателя на Долна Саксония Щефан Вайл, че решението ще е икономическо, а не политическо.\n\r\nПо-нататък в статията четем: \"Но Ердоган едва ли много се интересува от тази тънка разлика. Президентът много иска да си припише заслугата за очакваната инвестиция в размер между 1,3 и два милиарда евро. Напоследък Турция се свлича по склона на рецесията, а през първото тримесечие безработицата официално достигна 13,7 процента. Планираният завод на Фолксваген ще открие до 5000 нови работни места. Критиците обаче предупредиха концерна да не се ангажира в Турция заради състоянието на човешките права в тази страна. В тази връзка Вайл казва, че не бивало у демократите в Турция да се създава впечатлението, ще страната им изцяло е оставена на произвола на съдбата.\"\n\r\n\"Зюддойче цайтунг” цитира позиция на концерна, че дъщерната му фирма MAN вече от години произвежда автобуси в Анкара. \"Говорител на концерна похвали \"надеждността на доставките\" и \"максимално високите стандарти за качество\", които са характерни за производството в Турция. \n\r\nСаудитска Арабия също беше поканила Фолксваген. По информации на АРД Риад предложил премия от около 1000 долара за всеки автомобил, който Фолксваген произведе през следващите 10 години в Саудитска Арабия. Но в момента по политически причини е изключено концернът да се ангажира в тази страна. Иначе в списъка е и България, която примамва с по-ниските заплати\", пише „Зюддойче цайтунг”. А според \"Билд\": \"В България емоциите кипят\" в контекста на предположението, че изборът в полза на Турция вече е направен.\r\n \r\n   ", "date": "2019.08.03", "title": "Ще се обърне ли изборът на VW от Турция към България?"}
{"url": "https://www.dnes.bg/obshtestvo/2019/08/03/glezim-li-se-kato-deputati-koi-pochiva-v-bazite-na-vlastta.418460", "text": "От 25 лв. за нощувка започват цените за един човек в разгара на летния сезон в почивната база на МС в курорта Слънчев бряг, където отсядат министри, депутати и държавни служители, делейки един покрив с обикновени граждани, пише „Монитор“.\n\r\nВсеки, който иска да спи в министерско легло, може да избира между двойна стая или апартамент в комплекса. При първия цените варират от 50 до 80 лв., а след средата на август падат още повече. Тези, които предпочитат септемврийското море, могат да се възползват от изгодната оферта, тъй като тогава цената за двойната стая излиза точно 50 лв. \n\r\nЗа апартаментите, в които могат да се настанят до 4-ма души, естествено сумите за престой са по-високи - от 80 до 140 лв. В цената е включена закуска, но не и шезлог и чадър на плажа. За привличане на повече почиващи има и пакетни цени със закуска, обяд и вечеря. Така морето за двама за пет нощувки в пика на сезона излиза 590 лв. Въпреки че станцията е отворена за всички желаещи да почиват в Слънчев бряг, разбира се, цените за чиновниците, министрите и депутатите са още по-тънки. Държавните служители и техните семейства ползват 30% отстъпка.\n                    \n                    \n                \r\n                \r\n                \r\n                \r\nРезервациите пък показват, че предимно външни лица се възползват от възможността да отмарят в почивната база на властта, която се намира в непосредствена близост до морето. От общо 1636 резервации през летните месеци – юни, юли и август, 1605 са именно на външни лица, а останалите 31 са направени от държавни служители, като посетителите през юни са били близо 1300 души. За сравнение година по-рано резервациите са били с около 430 повече.\n\r\nПочти идентична е картината и в почивния комплекс на властта в Пампорово. Там резервациите през юни са точно 140, а за юли и август – 225. През 2018 година в пика на сезона те са били двойно повече. Нито една от въпросните резервации обаче не от чиновник, като всички 365 са направени от хора, посетили планинската база на свободен наем.\n\r\nВ периода от 15 април до 30 юни и от 1 септември до 1 декември в комплекса се настаняват единствено участници в организирани мероприятия. През лятото двойната стая излиза 50 лв., а апартаментът 85 лв. Не така стои въпросът през зимата, като през декември цените варират от 75 до 130 лв.\n\r\nНС пък не разполага с комплекс за отдих край морето, като има такава само в спа курорта Велинград. През летния сезон депутатите използват предимно базите на МС или почиват в чужбина. За сметка на това администрацията на НС се възползва от възможността за 40% отстъпка, която й се полага, наред с депутатите. Така през юни в лечебно-възстановителната база на НС във Велинград са почивали точно 454 гости, които на свой ред са реализирали 1182 нощувки. 72 от посетителите в комплекса са били депутати, парламентарни служители и техни близки. Резервациите за юли и август са 530, като една четвърт са направени от депутати и чиновник на НС, а останалите над 75% са на външни лица. Нощувките във Велинград излизат от 70 до 115 лв. на стая.\n\r\nНапливът към базата на властта от обикновени граждани проличава и от отзивите в социалните мрежи, където гостите определят мястото като чудесно, със страхотен персонал. Други го препоръчват като място за релакс, с много вкусна храна. “Глезим се като народни представители“, написали са пък трети за посещението си в станцията на парламента.\n\r\nПравителствената резиденция „Евксиноград” край Варна от своя страна се е доказала през годините като предпочитано място за отдих, особено сред държавниците, залагащи на царския лукс и доброто вино. По традиция райското кътче е резервирано за властта в разгара на сезона. За да се настанят за една вечер в бившата резиденция на Тато, желаещите трябва да броят минимум 150 лв. За слънчевото бунгало, където почиват премиерът Бойко Борисов и президентът Румен Радев, пък трябва да се бръкнат 700 лв. Бунгалото на брега на морето със сауна излиза 350 лв. \n\r\nС около 20% по-евтина обаче е почивката на морето за министрите и висшите чиновници, които са решили да отскочат до „Евксиноград“ през септември. \n\r\n\n\r\nПоловинките на военните, които живеят с тях на семейни начала, но нямат брак, трябва да предоставят удостоверение, доказващо, че настоящият им адрес съвпада при настаняване в почивните бази на МО. Това става ясно от съобщение на сайта на Изпълнителна агенция „Военни клубове и военно-почивни бази“, под чиято шапка са и базите на ведомството, за които военнослужещите получават карти за отдих на промоционални цени.\n\r\nТака половинките трябва да разнасят адресната си регистрация на хартия, ако постоянният адрес в личните им карти е различен от настоящия. Целта е по този начин да докажат, че наистина живеят с военен. Причината за това неудобство пък е отказ на МРРБ към агенция „Военни клубове“ да извършва служебна проверка на настоящия адрес на почиващите.\n\r\nИначе по социалната програма на МО военните имат право на почивка и в чужбина. За септември има няколко пакета. Най-близкото са гръцките острови, където ще бъде организиран круиз за 7 дни, излизащ малко над 1100 лв. за двама .Най-далечната дестинация пък е Виетнам. Там за 7-дневна екскурзия военните трябва да платят около 1000 лв. Най-скъпо излиза ваканцията до Париж – близо 1400 лв., а най-дълга е почивката в Малага - цели 14 дни за сумата от 1119 лв. Ако искат да отскочат до остров Крит пък, пакетът за служителите под пагон е близо 800 лв., а до Анталия - малко над 1000 лв. Екскурзията до турското крайбрежие е с продължителност 10 дни.\n\r\nЗа хотелите и базите на МО по морето пък военните доплащат престоя си по социалната програма. Те се бъркат по 21, 25 лв., както и допълнително за редовно легло между 4,50 и 11 лв. Така пакетът за нощувка плюс закуска, обяд и вечеря излиза малко под 61 лв.\r\nВ същото време цените за пенсионираните военни са между 35 и 40 лв. за единична стая и от 85 до 105 лева за ВИП апартамент. Външните лица пък плащат минимум 43 - 44 лв. за единична стая, а цените за апартаментите достигат до близо 215 лв. В къмпинг „Чайка“ са между 59 и 75 лв.\n\r\n\r\nСимволичните 7,58 лв. на ден заплащат средно за почивка служителите на Изпълнителна агенция по горите и нейните структури, сочи справка, предоставена на „Монитор“ от МЗХГ.\n\r\nТе разполагат с общо три почивни бази с бунгала, разположени край Камчия и в Китен, както и с две ловни хижи във Вършец и Разлог. Цените за външните посетители в тях са почти двойно по-високи.\n\r\nВ същото време Българска агенция по безопасност на храните, която също е под шапката на земеделското министерство, има две бази за отдих в местността Круше в Разлог, която разполага с 38 легла, отдаващи срещу 10-12 лв. за служители и 12-15 лв. за външни лица, както и в Шкорпиловци, където цените са сходни.\n\r\nЗемеделското министерство има още няколко почивни бази - „Зора“ в село Кранево и „Морско утро“ в Китен и „Ведра“, където цените започват от 12 лв. и достигат 22 лв. и във Витоша, като тя обаче наскоро е била отдадена под наем. За децата до 6-годишна възраст настаняването в станциите на ведомството е безплатно, а за тези от 6 години до 14 години има 50% намаление от цената. Вратите на земеделските почивни бази са отворени за външни хора, но само при наличие на свободни места, като те заплащат 25% отгоре за нощувка.\n\r\nДалеч по-голяма е легловата база на дружествата под шапката на енергийното министерство. От тези под шапката на НЕК например „Мини Марица-изток“ стопанисва станция със 184 места в село Старозагорски минерални бани, както и комплекс във Велинград, база в село Главан, която обаче не е отворена за външни посетители, и още една в Пампорово. В ски курорта нощувката излиза само 15-25 лв. на фона на 40-80 лв. на другите места. „Булгартрансгаз“ пък е собственик на Учебно възстановителен център \"Република\", който е разположен в курортния комплекс Чайка и отдава общо 77 стаи и апартаменти. Цените там варират от 12 лв. за единична стая до 94 лв. за апартамент в пика на сезона. „Минпроект“ от своя страна притежава два етажа от общо четиринадесет етажната почивна станция на „Мини Марица-изток“ в Несебър, която от много години обаче е спряна от експлоатация и като цяло е неизползваема, включително частта на проектантското дружество, поясниха от енергийното министерство.\r\n\n\r\nПланинските бази на Национална компания „Железопътна инфраструктура“ (НКЖИ) предлагат 281 места за почивка на служителите на компанията из страната, главно в планинските райони. В същото време 156 легла за летовниците се предлагат на морето. Така общият им брой достига 440.\n\r\nУсловията в някои от тях обаче не са „първа класа“. Седем от общо тринадесетте бази са оценени от стопаните им със състояние „добро“, като в част от тях обаче няма самостоятелни тоалетни в стаите и гостите се налага да ходят по нужда или на етажа или под небето.\n\r\nТри бази - две на морето и една в планината, пък имат БДЖ. Най-голямата е в Приморско, с 250 легла. Почивната база разполага с хотелска част от 60 двойни и 56 тройни стаи със самостоятелни санитарни възли, както и с 4 апартамента. Всички стаи са оборудвани с телевизор, хладилник и климатик. Като екстра на почиващите се предлага кафе-аперитив. Другата половина от леглата са в планината – в Паничище и в базата „Железничар“, разположена между Варна и комплекса Златни пясъци, на спирка \"Журналист\".\r\n ", "date": "2019.08.03", "title": "Глезим ли се като депутати? Кой почива в базите на властта?"}
{"url": "https://www.dnes.bg/obshtestvo/2019/08/03/v-razgara-na-liatoto-iadem-skypi-domati-zashto.418461", "text": "В разгара на лятото ядем скъпи домати. Защо, не спират да питат по пазарите хората. На сергиите цената им тръгва от 3,60 и стига до 5,20 лева за килограм при розовите. Те са и най-предпочитани.\n\r\nДо средата на юли бяха по-евтини. Предлагаха ги в диапазон от 1,80 до 2,40 лв. Малко преди края на миналия месец цените тръгнаха главоломно нагоре. Търговци се оправдават, че минала някаква болест и ги унищожила, пише \n\r\n“Нищо подобно. Болестите и неприятелите са обичайни и се овладяват. Няма такава опасност да връхлети доматите, каквато е африканската чума по свинете, че да караме хората насила да ги изкореняват”, категорична е директорката на института по зеленчукови култури “Марица” доц. Даниела Ганева.\n                    \n                    \n                \r\n                \r\n                \r\n                \r\nПо думите ѝ има голям избор от разрешени ефикасни препарати. Но те трябва да се ползват разумно, така че и доматите да са здрави, и хората.\n\r\nСпоред нея причината за поскъпването е, че досега пазарът се е снабдявал с ранно оранжерийно производство. Стопаните масово го предпочитали, защото предпазва растенията от дъждове, а оттам и от болести. Вече зреели и средноранните сортове.\n\r\n“Оранжерийните са на приключване, а от тези, които са по полето, тепърва се очакват добиви след 5-10 август”, казва тя. И смята, че тогава би било редно и цената да падне, ако има достатъчни количества. Цените по принцип са добри, защото производителите си покриват разходите. Но най-голямата далавера е за прекупвачите, които, без да сеят и отглеждат, трупат печалба на гърба на стопаните и крайните потребители.\n\r\nОсвен в Пловдивско големи производители на домати са районите около Петрич и Сандански. Отглеждат се и в Пазарджишко, Старозагорско, дори и в Северна България. “Доста хора имат в дворовете си за лична консумация. Едни пръскат редовно след всеки дъжд срещу брашнеста мана, други - не чак толкова, и така бактериозите и вирусите се разпространяват”, обяснява доц. Ганева.\n\r\nХитовете това лято са сортовете “Розова магия”, “Роза лукс”, “Роза макс” и “Розов гигант”. Те са с местен произход, месести и сочни. “Едните са едри и кръгли, другите имат сърцевидна форма. При розовия гигант плодовете са около 350 г, а някои стигат и до половин килограм.\n\r\n“Българинът харесва този вкус, свикнал е с него и с аромата. Нашите домати са с по-нежна кожица и с по-малко семена. Имат добър балансиран вкус на захарност и киселини. Самата консистенция е много приятна, няма целулоза. Единственото е, че не могат да траят дълго. Трябва да се консумират най-много до седмица. Не можеш да ги сложиш в торба и да ги пренасяш, защото се мачкат”, казва доц. Ганева.\n\r\n“Биволското сърце” също е стар изпитан сорт, но при него добивът бил по-нисък и затова хората предпочитали вече по-нови варианти.\n\r\nНо не са малко и производителите, които се оплакват от домати с дебела люспа, а като ги разрежеш, вътре има дебел чеп. “Понякога се получава така при неправилно торене и поливане. Но това си е и сортова особеност. Това е селекция, създадена за транспортиране и по-голяма трайност”, обяснява шефката на институт “Марица”.\n\r\nТя е категорична, че август е апогеят на слънчевите домати. И съветва хората да ядат на корем, ако имат такава възможност. “Наличието на ликопен и витамин С ги прави изключително полезни”, допълва доц. Ганева. Убедена е, че постепенно българинът ще започне да отглежда и по-непознати сортове, които поддържа генофондът на института. Това са жълти, оранжеви и розово-кафяви. Различават се по цвят и едрина на плода. Засега обаче ги ползвали предимно любители.\n\r\nГанева напомня, че август е времето да се правят и консерви, а не да чакаме вносните домати, които изглеждат като пластмасови и се белят подобно на ябълка.\n\r\nВсеизвестно е, че българските са най-вкусни и превъзхождат гръцките, турските и италианските. Това се дължи на уникалния климат у нас, на\r\nпочвите и начина на отглеждане.\n\r\nНяма чужденец, който да е опитал наш домат и да не е останал възхитен.\n\r\nШефката на институт “Марица” припомня, че чужди сортове, които иначе не са толкова вкусни, когато се отглеждат у нас, значително подобряват качествата си. Това се дължи на природо-географските условия, в които се намира страната ни. Но освен климатичните условия много важни били и агротехническите мероприятия, като подхранване на почвата, което влияе както на химико-технологичните вкусови качества, така и на външния вид на плодовете.\r\n ", "date": "2019.08.03", "title": "В разгара на лятото ядем скъпи домати. Защо?"}
{"url": "https://www.dnes.bg/world/2019/08/03/kndr-potvyrdi-izpitva-nova-raketna-sistema.418462", "text": "Севернокорейската информационна агенция КЦТА съобщи тази сутрин, че в нощта срещу 2 август е било извършено изпитание на нова реактивна система за залпов огън с управляеми ракети, което е било инспектирано от севернокорейския лидер Ким Чен Ун, предадоха световните агенции.\r\n\n\r\nСъобщението беше направено ден, след като южнокорейските военни информираха, че са засекли изстрелването от Северна Корея на два неидентифицирани снаряда в морето източно от бреговете й - трето пробно изстрелване на ракети в рамките на седмица, отбелязва Асошиейтед прес.\n\r\n                    \n                    \n                \r\n                \r\n                \r\n                Целта на изпитанието е била да се проучат техническите характеристики на нови \"едрокалибрени управляеми ракети за системи за залпов огън\", посочва ТАСС, цитирана от БТА. Според КЦТА Ким Чен Ун бил доволен от резултатите.\n\r\nЮжнокорейските военни смятат, че Пхенян е извършил изпитание на същия тип балистични ракети с малък обсег като при двете предишни пробни изстрелвания - на 25 и 31 юли. В четвъртък КЦТА съобщи, че на 31 юли е тествала \"най-новата си едрокалибрена многоцелева ракетна система\".\r\n ", "date": "2019.08.03", "title": "КНДР потвърди: Изпитва нова ракетна система"}
{"url": "https://www.dnes.bg/stranata/2019/08/03/razhlajda-se-shte-gyrmi-i-shte-vali-na-mesta-intenzivno.418463", "text": "През страната днес ще премине добре изразен студен атмосферен фронт. Валежите ще обхванат и източните райони, на отделни места ще има значителни количества и градушки. След обяд от северозапад валежите ще спират и облачността ще се разкъсва. \n\r\nВятърът ще се ориентира от запад-северозапад и ще е до умерен, в Дунавската равнина и Горнотракийската низина ще се усили до временно силен. С него ще нахлува хладен въздух и максималните температури ще са между 27° и 32°, в крайните югоизточни райони до 35°. \n\r\nАтмосферното налягане ще се понижи и ще бъде по-ниско от средното за месеца, след обяд ще започне да се повишава, съобщиха от НИМХ.\n\r\nНад Черноморието ще се развива купеста и купесто-дъждовна облачност. Ще има краткотрайни валежи, главно в следобедните часове интензивни и значителни по количество, придружени с гръмотевици и временно усилване на вятъра. Ще има условия за градушки. Ще духа слаб до умерен югоизточен вятър, който до края на деня ще се ориентира от запад-северозапад и ще се усили. Максимални температури на въздуха: 28°-30°. Температурата на морската вода е 27-28°. Вълнението на морето ще бъде около 2 бала.\n                    \n                    \n                \r\n                \r\n                \r\n                \r\nНад планините ще се развива купеста и купесто-дъждовна облачност и ще има краткотрайни, на места интензивни валежи дъжд с гръмотевични бури. Ще има условия за градушки. Вятърът ще се ориентира от запад-северозапад и ще е силен. Максимална температура на 1200 метра около 23°, на 2000 метра - около 15°.\r\n ", "date": "2019.08.03", "title": "Разхлажда се, ще гърми и ще вали - на места интензивно"}
{"url": "https://www.dnes.bg/world/2019/08/03/panama-otkri-treti-most-nad-panamskiia-kanal.418464", "text": "Панама откри тържествено трети мост, който свързва източната и западната част на страната над Панамския канал, предаде Асошиейтед прес.\r\n\r\nСъоръжението на стойност 380 милиона долара, построено от правителствената агенция Администрация на Панамския канал 20 години след като САЩ предадоха контрола върху канала на панамските власти, сега дава възможност движението между източната и западната част на Панама да бъде постоянно.\r\n\r\nОт десетилетия жителите на карибското крайбрежие на Панама трябваше да разчитат на фериботи и еднопосочни морски коридори, които можеха да се ползват само когато шлюзовете са затворени, пише БТА.\r\n\r\nПанамският президент Лаурентино Кортисо произхожда от района и вчера си припомни колко мъчително е било чакането да преминеш от едната на другата страна, особено при нужда от спешна медицинска помощ. Президентът заяви, че новият мост е огромна придобивка за местните жители.\r\n ", "date": "2019.08.03", "title": "Панама откри трети мост над Панамския канал"}
{"url": "https://www.dnes.bg/sofia/2019/08/03/myj-zagina-jena-e-ranena-ot-padnalo-dyrvo-krai-dolni-bogrov.418468", "text": "Един мъж загина, а жена е в тежко състояние след бурите снощи в Софийско.\r\nИнцидентът е станал край водоем близо до село Долни Богров около 22.40 ч. Това съобщи Нова тв, като се позова на Спешна помощ. Жената е откарана в болница \"Света Анна\".\r\nСигналът за бедстващи хора в Долни Богров е получен късно снощи, като две линейки са тръгнали веднага към мястото - едно от езерата в близост до селото.\n\r\nТам са установени мъж и жена, които са били на палатка. 55-годишния мъж е починал на място, а 50-годишната жена е в тежко състояние.\n\r\nБури с поройни дъждове, гръмотевици и ураганен вятър преминаха над страната.\n\r\nВ Перник, Кюстендил и София имаше паднали дървета. В квартал \"Нови Искър\" в столицата токът спря и в събота къщи осъмнаха на тъмно. След силния вятър на много места в града има паднали клони и саксии. \n                    \n                    \n                \r\n                \r\n                \r\n                \r\nВ Пернишко имаше наводнени улици, а някои райони останаха без електричество. Заради паднало дърво временно беше прекъснато движението на влаковете по жп коридора от София към „Кулата” и Солун.\n\r\nОчаква се днес през деня да бъдат възстановени щетите по електрозахванването. Службите по чистотата ще се захванат с премахването на падналите дървета и клони.\n\r\nПаднали клони и дървета блокираха пътища в Западна България - за часове остана затворен през нощта пътят между Драгичево и Кладница, но към този момент шосето е разчистено.\n\r\n184 000 мълнии са паднали за последното денонощие на Балканския полуостров. Значителна част от тях - над България в късните часове в петък вечерта. Гръмотевичните бури са резултат от преминаването на студения атмосферен фронт от запад на изток.\r\n \r\n \r\n", "date": "2019.08.03", "title": "Мъж загина, жена е ранена от паднало дърво край Долни Богров"}
{"url": "https://www.dnes.bg/world/2019/08/03/kitai-e-gotov-za-bitka-sys-sasht-v-tyrgoviiata.418465", "text": "Новият китайски постоянен представител в ООН Чжан Цзюн каза, че ако САЩ искат да водят битка с Китай в търговията, тогава ще има битка, и предупреди, че Пекин е готов да вземе ответни мерки заради новите американски мита, предаде Ройтерс.\n\r\nПрезидентът на САЩ Доналд Тръмп обеща да наложи 10-процентно мито върху китайски внос на стойност 300 милиарда долара от следващия месец, изостряйки още повече търговския спор между двете най-големи икономики в света.\n\r\nЧжан определи решението на Тръмп като \"неразумна, безотговорна постъпка\" и призова САЩ да \"се върнат на правилния път\".\n\r\n\"Позицията на Китай е много ясна: ако САЩ желаят да разговаряме, тогава ще разговаряме; ако искат да водим борба, тогава ще воюваме\", каза китайският дипломат пред репортери в централата на ООН.\n                    \n                    \n                \r\n                \r\n                \r\n                \r\n\"Определено ще вземем всякакви необходими ответни мерки, за да защитим основното си право, а също така призоваваме САЩ да се върнат на правилния път, като намерят правилното решение по правилния начин\", заяви той.\n\r\nПреди да стане посланик в ООН тази седмица, Чжан беше помощник-министър на външните работи.\n\r\nЗапитан дали търговските отношения на Китай със САЩ могат да навредят на сътрудничеството между двете страни по въпроса за Северна Корея, той отговори, че е трудно да се предскаже.\n\r\n\"Ще е трудно да си представим, че от една страна търсиш сътрудничеството на своя партньор, а от друга вредиш на интересите на своя партньор\", каза Чжан.\r\n ", "date": "2019.08.03", "title": "Китай е готов за битка със САЩ в търговията"}
{"url": "https://www.dnes.bg/mish-mash/2019/08/03/rols-rois-yt-na-elizabet-teilyr-na-tyrg-za-2-mln.418466", "text": "Автомобилът \"Ролс-Ройс\", който е бил собственост на холивудската легенда Eлизабет Тейлър, ще бъде предложен на търг в Ню Йорк на 6 август, предава ТАСС.\n\r\nАукционната къща \"Гърнсис\" го оферира с първоначална оценка 1-2 милиона долара. Моделът е изработен по поръчка и е бил доставен на актрисата и на съпруга й, певеца Еди Фишър, през 1960 година. \n\r\nЦветът на возилото е със зелен цвят, съответстващ на този на очите на холивудската прима. Автомобилът е със свалящ се покрив и повдигащи се с бутон стъкла. Обемът на двигателя е 6,2 литра, а на постелките са възпроизведени инициалите на имената на съпрузите.\n\r\nСпоред аукционната къща Тейлър е ползвала колата по време на снимките на филма \"Клеопатра\" /1963/ в Рим. Именно тук започва любовният роман на актрисата с екранния й партньор Ричард Бъртън. Фишър е бил четвъртият поред съпруг на Лиз. Бъртън се жени за нея през 1964 година, развежда се, и пак я взема за съпруга през 1975 година. Повторният брак на Тейлър с Ричард се оказва краткотраен и продължава само 9 месеца.\r\n /БТА/\r\n  \r\n                    \n                    \n                \r\n                \r\n                \r\n                ", "date": "2019.08.03", "title": "\"Ролс-Ройс\"-ът на Елизабет Тейлър на търг за $2 млн."}
{"url": "https://www.dnes.bg/sport/2019/08/03/voleibolistkite-zapochnaha-s-uspeh-kvalifikaciite-za-tokio.418469", "text": "Волейболистките на България победиха Аржентина с 3:1 (24:26, 25:9, 25:18, 25:20) на турнира в Група С от олимпийските квалификации за Токио 2020.\r\n\r\nМомичетата на селекционера Иван Петков стигнаха до обрат пред около 3000 зрители в зала \"Сенчъри Линк Сентър\" в Шривпорт-Боссер Сити (САЩ). В другата среща от групата САЩ надигра категорично Казахстан с 3:0 (25:17, 25:10, 25:10).\r\n\r\nУтре (4 август) българските ще излязат за втория си двубой в групата срещу американките, а след това Аржентина ще играе с Казахстан.\r\n\r\nНай-полезна за България бе звездата и капитанка на тима Елица Василева с 18 точки (4 блока, 1 ас и 33% ефективност в атака) за победата. Мирослава Паскова (3 блока, 2 аса и 37% ефективност в атака) и Гергана Димитрова (3 аса и 36% ефективност в атака) добавиха 16 и 15 точки за успеха.\r\n/БТА/\r\n ", "date": "2019.08.03", "title": "Волейболистките започнаха с успех квалификациите за Токио "}
{"url": "https://www.dnes.bg/notifikacii/2019/08/03/goreshtata-vylna-v-zapadna-evropa-zaradi-klimatichnite-promeni.418470", "text": "Изследване свързва горещата вълна, накарала Западна Европа да се \"задъха\" в края на юли, с глобалното затопляне в резултат на човешката дейност, съобщават Асошиейтед прес и Франс прес.\r\n\r\nКато препратка учени от Уърлд Уедър Атрибюшън са използвали трите последователни дни с най-високи температури в края на миналия месец. Според тях \"екстремното\" време през този период се обяснява с глобалното затопляне. \r\n\r\nНа редица места в Западна Европа бяха отчетени температурни рекорди - 42,6 градуса Целзий в Париж и Линген, Германия, 41,8 градуса Целзий в Бегейнендейк, Белгия, 38,7 градуса Целзий в Ботаническата градина на Кембриджския университет, Англия.\r\n\r\n\"Ако не бяха климатичните промени в резултат на човешката дейност, температурите щяха да бъдат с между 1,5 и 3 градуса Целзий по-ниски\", отбелязват учените. \r\n \r\n/БТА/\r\n ", "date": "2019.08.03", "title": "Горещата вълна в Западна Европа - заради климатичните промени"}
{"url": "https://www.dnes.bg/sofia/2019/08/03/ogranicheniia-v-dvijenieto-zaradi-mach-na-vasil-levski.418471", "text": "Въвежда се временна организация на движението във връзка с провеждане на футболна среща на Национален стадион „Васил Левски\". Това съобщиха от пресцентъра на Столична община. \n\r\nОт 15.00 до 22.00 часа се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”.\n\r\nОт 19.00 часа до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:\r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;\r\n- бул. „Евлоги и Христо Георгиеви” между пл. „Орлов мост” и бул. „Черни връх”;\r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.\n                    \n                    \n                \r\n                \r\n                \r\n                \r\n ", "date": "2019.08.03", "title": "Ограничения в движението заради мач на \"Васил Левски\""}
{"url": "https://www.dnes.bg/stranata/2019/08/03/ministyr-dimov-za-ekokatastrofa-zaradi-chumata-ne-bi-triabvalo-da-govorim.418476", "text": "За екокатастрофа не би трябвало да говорим в момента. Това заяви министърът на околната среда и водите Нено Димов пред Нова тв.\n\r\n„Основната отговорност на Министерството на околната среда и водите и басейновите дирекции е да гарантираме да няма преминаване на водата, която се отделя при загробването на умъртвени прасета към подпочвени води“, каза Димов. \n\r\nСпоред него изгарянето на животните е по-добър вариант от загробването, но експертите трябва да дадат последно мнение.\n\n\r\n„Скоростта на решаването на проблема е гаранция за неразпространяването му. Надявам се гражданите ще разберат и да подпомогнат този процес“, коментира още министърът.\n                    \n                    \n                \r\n                \r\n                \r\n                \r\nПо думите му съществува европейска норма за намаляване на популацията в такива случаи, за да може да се минимизира възможността за пренасяне на заразата. \n\r\n„Очаква се и ловните стопанства, и горските стопанства, и ловните дружинки да се включат много активно. Министър Танева спомена, че вече има и финансов стимул“, обясни той, като добави, че това ще накара повече хора да се включат в умъртвяването.\n\r\nОтносно решението на Европейската комисия да съди отново България за мръсния въздух край Гълъбово, Нинов коментира: „Още на първите ни срещи, които ще имаме след лятната ваканция с текущата комисия, ще покажем напредъка, който сме направили. От тази година влезе в сила система за ранно предупреждение и за контролиране на нивата на замърсяване. Тя би трябвало да ги контролира така, че да няма превишавания на серните окиси. В района бяха направени много инвестиции в тази посока. Тенденцията е добра, но е факт, че за периода, за който ни съдят е имало превишавания на нормите”.\r\n ", "date": "2019.08.03", "title": "Министър Димов: За екокатастрофа заради чумата не би трябвало да говорим"}
{"url": "https://www.dnes.bg/sofia/2019/08/03/80-signala-za-padnali-dyrveta-v-sofiia-prez-noshtta.418478", "text": "\n\r\nОбстановката в София вече е нормална, няма проблеми с движението в градския транспорт. Това съобщи Красимир Димитров - директор на Дирекция \"Аварийна помощ\" към Столичната община, по БНТ.\n\r\nЦяла вечер екипи от Столичната община и пожарната са отговаряли на сигнали за паднали дървета в София.\n\r\nПо думите на Димитров, повечето от сигналите през нощта са получени от районите на Панчарево и Лозенец.\n\r\nОколо 80 сигнала са получени за паднали дървета, клони, маркировки и бализи на пътните платна.\n\r\nВ момента още 7 сигнала се обработват, има достатъчно екипи, допълни Димитров.\r\nПродължава разчистването на паднали клони и дървета вследствие на дъжда в София, Пловдив, Перник, информираха и от Гражданска защита.\r\n                    \n                    \n                \r\n                \r\n                \r\n                Единайсет литра на квадратен метър дъжд е паднал снощи в София при разразилата се гръмотевична буря, съобщи за БТА дежурният синоптик Красимир Стоев.\n\r\nНа Черни връх измереното количество е 21 л.на кв.м, в Пловдив - 20 л. на кв. м., Чирпан - 11 л. на кв. м., в останалите райони количествата са били между 1 и 10 л.на кв.м.\n\r\nДанните са за времето от 21.00 ч. на 2 август до 9.00 ч. на 3 август, като дъждът се е излял за по-малко от три часа, уточняват от НИМХ. Днес валежите ще продължат, има обявен жълт код за опасни явления в редица области.\n\r\n ", "date": "2019.08.03", "title": "80 сигнала за паднали дървета в София през нощта"}
{"url": "https://www.dnes.bg/kino/2019/08/03/golemiiat-podvig-na-obiknoveniia-voinik-v-te-se-srajavaha-za-rodinata.418025", "text": "Реверанс към подвига на обикновения войник прави Сергей Бондарчук с превърналия се във филмова класика \"Те се сражаваха за родината\" (1975 г).\r\nСюжетът ни връща към 1942 г. в разгара на Великата Отечествена война. Малка група войници се опитват да устоят на бомбардировките и нападения с танкове от немците край покрайнините на Сталинград.\r\nДокато са на фронта, покрай безмилостните боеве, мъжете успяват да размишляват за живота и мирното време. Макар да разказва за най-мрачния период от човешката история, режисьорът не лишава персонажите си от чувство за хумор.\r\nОт една страна Бондарчук прави събирателен образ на войника, а от друга - посочва различната индивидуалност у всеки герой. Хората, събрали се на фронта произхождат от различни фамилии, имат собствен темперамент, отделни търсения в живота.\r\n                    \n                    \n                \r\n                \r\n                \r\n                Филмът е екранизация на едноименния роман на Михаил Шолохов. Бондарчук снима военна драма, изпълнена с великолепни  батални бойни сцени, за чието заснемане не са били пощадени огромно количество пиротехника, а също участвие имат авиация и танкове.\r\nРолите са поверени на Василий Шукшин, Вячеслав Тихонов, Сергей Бондарчук, Георгий Бурков, Юрий Никулин, Иван Лапиков, Николай Губенко, Инокентий Смоктуновски, Ирина Скобцева и др\r\nГледайте \"Те се сражаваха за родината\" на 3 август от 22.30 часа по телевизия .", "date": "2019.08.03", "title": "Големият подвиг на обикновения войник в \"Те се сражаваха за родината\""}
{"url": "https://www.dnes.bg/stranata/2019/08/03/pytna-blokada-vypreki-obeshtanite-kompensacii-zaradi-chumata.418475", "text": "Продължава недоволството на различни места в страната заради превантивните мерки срещу африканската чума по свинете, предаде БНР. \n\r\nВчера изтече срокът, в който трябваше да бъдат убити домашните прасета в 20-километровите зони около 60 големи свинекомплекса.\n\r\nОтсрочка до 11 август получиха в Пазарджишка област, където премиерът Бойко Борисов разговаря с протестиращи кметове на села. \n\r\nТой обеща държавна помощ от 300 лева за всички стопани на домашни животни в санитарните зони в страната. Средствата ще се изразходват за дезинфекция на помещенията, в които се отглеждат животни.\r\n\n                    \n                    \n                \r\n                \r\n                \r\n                \r\n„С тези 300 лв., които ще дадем на двор, ще направят дезинфекции, ще им остане, ще им дадат и други прасета. Чума е, не ни е споходило нещо хубаво, чума е дошла. По-малко зло е, ще се измъкнем, дай Боже сравнително… да компенсираме хората“, каза Борисов на срещата.\n\r\nПремиерът Борисов призова кметовете да убеждават хората: „Идете, говорете, кажете – да се усвои месото, това, което има“.\n\r\nСпоред Бойко Борисов свинекомплексите ще снабдят частните стопани с прасета при новото зареждане.\n\r\nОбещанията на премиера не бяха приети от протестиращи в Сливенско, които останаха през цялата нощ на пътя Сливен - Ямбол край село Крушаре. Пътят продължава да бъде затворен заради протеста срещу избиването на домашни прасета.\n\r\nПротестиращите блокираха пътя вчера след 17,30 часа и решиха, че ще останат там, докато не бъдат изпълнени исканията им, а именно отмяната на заповедта на Министерство на земеделието.\n\r\nОколо 30 души са останали на пътя цяла нощ, съобщи организаторът на протеста Валентина Василева. Според нея хората, който са си тръгнали от мястото на блокадата, след това не са допускани от полицията. Тя твърди, че по посока Ямбол, на входа на автомагистрала „Тракия“ полицията  не допуска да преминава никой, както и в посока към село Крушаре от към Сливен. Според нея в района влизат само хора, които могат да докажат регистрация, че живеят в селото, а движението се  пренасочвало в друга посока. Към момента от полицията няма кой да потвърди тази информация.\n\r\nПротестът в село Крушаре продължава и пътя към автомагистрала „Тракия“ остава блокиран.\n\r\nНа протест срещу умъртвяването на животните и унищожаването на поминъка на дребните стопани излязоха и стопани от ямболското село Тенево, които настояват за отмяна на разпоредените мерки срещу чумата по свинете.\n\r\nС развети знамена и плакати „Няма да дадем нашите прасета“ и \"Частната собственост е неприкосновена\" жители на Тенево застанаха на входа на селото. Протестиращите се отказаха от първоначалното си намерение да блокират пътят към граничен пункт „Лесово“ и решиха да се присъединят към протестиращите в сливенското село Крушари.\n\r\nСобствениците не са съгласни с поставеният срок за унищожаването на животните и искат той да бъде удължен поне до ноември. Животновъдите са категорични, че прасетата им са здрави и няма да допуснат ветеринари да ги евтаназират. Не са съгласни и с размера на обезщетенията, предложен от премиера.\r\n ", "date": "2019.08.03", "title": "Пътна блокада въпреки обещаните компенсации заради чумата"}
{"url": "https://www.dnes.bg/crime/2019/08/03/petima-postradaha-pri-chelen-udar-v-plovdivsko.418481", "text": " Петима души са пострадали при катастрофа между лек автомобил и микробус на пътя между селата Скутаре и Войводиново, съобщиха от Областната дирекция на МВР.\r\n\r\nСигналът е от 8.45 часа тази сутрин. По първоначални данни сблъсъкът е челен. \r\n\r\nДо отработване на произшествието и изчакване на резултатите от медицинските прегледи движението в участъка е спряно. Полицейски екипи отклоняват автомобилите по обходни маршрути.\r\n\r\n\r\n ", "date": "2019.08.03", "title": "Петима пострадаха при челен удар в Пловдивско"}
{"url": "https://www.dnes.bg/zvezdi/2019/08/03/meso-riba-iadki-tainata-na-madona-za-hubava-kosa.418406", "text": "На червения килим звездите винаги впечатляват с перфектна визия, а когато става въпрос за косата – това е основна заслуга на стилистите им. Но пък у дома те също полагат грижи.\r\n \r\nЗащото всяка жена в днешно време е подложена на стрес, замърсяването на околната среда също дава своето отражение. И трябва да се грижим постоянно за външния си вид, включително и косата.\r\n \r\n\r\n \r\nЯжте правилно!\r\n \r\nТози съвет може би винаги е от значение, не само когато става въпрос за косата ни. Можем леко да завидим на косата на попзвездата, защото тя е подлагана през годините на какви ли не процедури, за да бъде част от нейния сценичен имидж. При всеки неин нов албум следват и визуалните промени, същото се отнася и за преди турнетата ѝ. И въпреки тези „мъчения“ за косата ѝ, дори на 60 години тя изглежда перфектно.\r\n \r\nВсеки знае, че Мадона е запалена по йога и яде само здравословни продукти. От това не само тялото ѝ е в отлична форма, но и кожата остарява по-бавно, а косата ѝ става по-силна.\r\n \r\nКосата има нужда от протеини, ненаситени мазнини и въглехидрати, така че ако искате да я видите здрава, не забравяйте да включите в диетата си месо, риба, ядки, бобови растения и соя. Също така си струва да се набавят повече витамини чрез плодове и зеленчуци.\r\n \r\n\r\n ", "date": "2019.08.03", "title": "Месо, риба, ядки - тайната на Мадона за хубава коса"}
{"url": "https://www.dnes.bg/obshtestvo/2019/08/03/bylgariia-edinstvena-v-es-za-5-g-dvoino-po-malko-bylgari-ne-si-pozvoliavat-pochivka.418467", "text": "Около 30 процента от населението у нас или почти всеки трети български гражданин не е могъл да си позволи през 2018 г. едноседмична почивка извън дома, показват данните на Евростат за тенденциите при пътуванията с цел туризъм и почивка на жителите на страните от ЕС през миналата година.\n\r\nДанните на Евростат показват, че 28,3 на сто от населението на ЕС на възраст 16 или повече години не е могло да си позволи едноседмична годишна почивка извън дома през въпросния период.\n\r\nАнализът на европейската статистика отчита обаче, че страната ни е единствена в ЕС, в която броят на хората, които не могат да си позволят почивка извън дома, е намалял близо два пъти за 5-годишен период.\n                    \n                    \n                \r\n                \r\n                \r\n                \r\nДокато през 2014 г. броят на българите, които не са могли да си позволят лукса да почиват, е бил цели 66 процента, то през 2018 г. техният брой е спаднал до 30 на сто.\n\r\nТака например през 2015 г. процентът на българите, които не са могли да почиват е бил 60 на сто, през 2016 г. - 56 на сто, през 2017 г. - 53 на сто, за да спадне почти два пъти през миналата година до 30 процента.\r\n\n\r\nТоест, почти двойно се е увеличил броят на сънародниците ни, които за 5 години са могли да си позволят да пътуват с цел туризъм или почивка поне една седмица у нас или в чужбина.\n\r\nЗа тези 5 години значително се увеличават и разходите, които отделят българите за пътувания с цел туризъм или почивка: през 2014 г. - 1,2 млрд. лева, следващите две години - по 1,1 млрд. лева, през 2017 г. - 1,8 млрд. лева и през миналата година - също 1,8 млрд. лева като разходи за туризъм у нас или в чужбина.\n\r\nПрез миналата година българинът е похарчил за туристически пътувания в страната около 1,2 млрд. лева, докато разходите на сънародниците ни за туризъм в чужбина са били малко над 600 млн. лева.\n\r\n\n\r\nСпоред данните на Евростат 28,3 на сто от хората в ЕС на 16 и повече години не са могли да си позволят през миналата година едноседмична ваканция с цел туризъм или почивка. През 2014 г. делът на европейците с подобни негативни възможности е бил около 40 на сто, тоест отчитат се 12 пункта в посока подобряване възможностите на европейците да почиват.\n\r\nСред 28-те членки на ЕС, страните, които през миналата година са регистрирали най-висок дял лица в ситуация да не могат да си позволят едноседмична почивка, са следните: Румъния - 59 процента, Хърватия, Гърция и Кипър - по 51 процента, Унгария и Италия - по 43 процента не са могли да си позволят едноседмична ваканция, пише БТА.\n\r\nНа обратния полюс Топ 5 на страните в Европа, в които най-малко жители изпитват финансови притеснения с цел туризъм и почивка са: Швейцария - 6 на сто, Швеция - 9 на сто, Люксембург - 10 на сто, Австрия и Дания - по 12 на сто.\n\r\nПри съседите ни също се наблюдават значителни аномалии при задоволяване финансовите потребности за едноседмична почивка извън дома: в Република Северна Македония - 62 на сто, в Турция - 60 на сто и в Сърбия - 57 на сто от жителите на тези страни не могат да си позволят 7-дневна почивка извън дома. Данните за Румъния са - 59 на сто и за Гърция - 51 на сто, отчита Евростат.\n\r\nЮжната ни съседка е и единствената страна в ЕС, в която делът на хората, които не могат да си позволят почивка извън дома, нараства за 5-годишен период от 49 на сто през 2014 г. - до 51 на сто през миналата година. \r\n ", "date": "2019.08.03", "title": "България единствена в ЕС: За 5 г. двойно по-малко българи не си позволяват почивка"}
{"url": "https://www.dnes.bg/index/2019/08/03/shte-se-okaje-li-velika-britaniia-edin-den-malka-britaniia.418473", "text": "При \"твърд\" Brexit а ла Борис Джонсън Шотландия и Северна Ирландия могат да кажат \"сбогом\" на Обединеното кралство. Центробежните сили растат. \"Велика Британия\" един ден може да се окаже \"Малка Британия\", пише \n\r\nКак ще се промени положението на съюза след “твърд” Brexit без сделка, към който се стреми премиерът Борис Джонсън? Става дума не за Европейския съюз, а за обединението между Англия, Уелс, Шотландия и Северна Ирландия, познато днес като “Обединено кралство Великобритания и Северна Ирландия”. \n\r\nОбединено - но докога? В Шотландия и Уелс все повече хора настояват за независимост от Обединеното кралство, най-вече заради неблагоприятните икономически последици от напускането на ЕС без сделка. В Северна Ирландия, чиято граница с Ирландия би станала външна граница на ЕС, призивите за обединение с Република Ирландия стават все по-гръмки.\n\n\n\r\r\n                \r\n                \r\n                Британският премиер Джонсън вече приключи първите си официални посещения в Уелс, Шотландия и Северна Ирландия, но навсякъде беше посрещнат крайно резервирано. Каква е ситуацията във всяка една част на Обединеното кралство?\n\r\n\n\r\nПрез 1921 г. Южна Ирландия (съставена от 26 графства) се отделя от Обединеното кралство и Ирландия след войната за независимост. Останалите шест графства в северната част на Ирландия остават в Обединеното кралство. По-голямата част от населението са протестанти, които се възприемат като британци и искат да останат в кралството. Малцинството са католици и се определят като ирландци. Засега обаче само малка част от католиците настояват за обединение с Ирландия.\r\n\r\nОт 60-те години на 20 век между двете религиозни групи постоянно има сблъсъци, терористични атаки и нападения срещу британски войници и полицаи. За да бъдат уредени т. нар. „неприятности“ между двете религиозни групи, през 1998 г. е сключено Белфасткото споразумение, познато още като споразумението от Разпети петък. Оттогава е премахната границата между Северна Ирландия и Република Ирландия, която се смята за ключов фактор в досегашното мирно съвместно съжителство.\n\r\nВ споразумението за излизането на Великобритания правителството на Тереза Мей и ЕС се договориха, че тази граница ще остане отворена, докато не се постигне окончателното решение след Brexit. Северна Ирландия трябва да остане в митнически съюз с Ирландия и по този начин в ЕС. Борис Джонсън иска да премахне тази клауза, тъй като това би означавало, че Северна Ирландия и останалата част от Обединеното кралство ще бъдат облагани с мита, различни от тези в другата част на ЕС.\n\r\nСред партиите в В Северна Ирландия има дълбоко разделение по темата.\n\r\nРепубликанските партии настояват за повторно обединение с Ирландия, докато т.нар. юнионисти не желаят да прекъсват връзката с Великобритания.\n\r\nБелфасткото споразумение предвижда Северна Ирландия да може да напусне Кралството с референдум при мнозинство. В случай на ‘“твърд” Brexit тази клауза може да бъде активирана. Ирландският премиер Лео Варадкар несъмнено може да си представи обединението със северната част на острова като възможност за оставане в ЕС. Дори либералните протестанти биха имали съмнения дали ще се чувстват у дома си в една бъдеща националистическа Великобритания, обяснява Вардакар.\n\r\n\n\r\nНовият премиер Борис Джонсън беше освиркан при посещението си в Шотландия в понеделник. Никола Стърджън, която ръководи правителството в автономната област, заплаши Джонсън с референдум за независимост в Шотландия в случай на Brexit без сделка. „По време на целия процес на Brexit Шотландия бе напълно игнорирана. Спрете да унищожавате страна ни“, призова Стърджън.\n\r\nПрез 2014 г. шотландците проведоха референдум, на който отхвърлиха независимостта на Шотландия и оттеглянето от Великобритания. Но сега ситуацията е съвсем различна, смята Никола Стърджън. По онова време много шотландци се обявиха против, защото независимостта означаваше, че ще трябва да напуснем и ЕС. Сега е обратното - ако останем в Обединеното кралство, автоматично излизаме от ЕС. Тъй като на референдума за Brexit от 2016 г. шотландците гласуваха “за” оставането в съюза, сега те трябва да създадат независима държава, за да могат да бъдат приети отново в ЕС.\n\r\nОт шотландска национална гледна точка обаче този план има един недостатък: новият референдум трябва да бъде одобрен от правителството на Борис Джонсън в Лондон. Вестник „Сънди Таймс“ публикува анкета през юни, според която привържениците на шотландската независимост биха спечелили следващия референдум с преднина от шест процента.\n\r\n\n\r\nВ Уелс, който принадлежи към Кралство Англия от 1282 г., винаги е съществувало съпротива срещу влиянието на Лондон. Според проучване на Би Би Си, по-малко от 10 процента от 3-милионното население на Уелс подкрепят идеята за независимост на държавата. Почти от 100 години съществува националистическа партия, която се бори за независимост. На последните парламентарни избори тя спечели 4 места. Лидерът й Адам Прайс наскоро обяви, че ако в края на октомври се стигне до Brexit без сделка, в Уелс ще се проведе референдум за независимост. „Парламентът в Лондон, а не в ЕС, изневери на хората от Уелс“, смята Прайс.\n\r\nУелс има ограничен автономен статут и собствен парламент. Първият министър на Уелс Марк Дрейкфорд критикува консервативния премиер Джонсън за това, че няма \"план\". Земеделските стопани в Уелс ще пострадат, ако от октомври ЕС спре да изплаща субсидии. Дрейкфорд определено не смята за сериозно неясното обещание на Джонсън за по-добра „сделка“. Нищо чудно, че новият британски премиер беше освиркан в Кардиф, Уелс. Дрейкфорд обаче не настоява за независимост като своя шотландски колега. Мнозинството от уелските граждани гласуваха “за” излизане от ЕС на референдума за Брекзит през 2016 година.\n\r\nДали кралицата ще загуби част от своите поданици при евентуален “твърд” Brexit заради това, че шотландците, северните ирландци или уелсите ще формират независими държави? На този въпрос е трудно да се отговори в момента, казва Кейти Хейуърд, социолог от Кралския университет в Белфаст, Северна Ирландия. \"Засега признаците за подобно развитие все още не се виждат на хоризонта, но след Brexit без сделка със сигурност всичко може да се промени\", смята Хейуърд.\r\n \r\n   ", "date": "2019.08.03", "title": " Ще се окаже ли \"Велика Британия\" един ден \"Малка Британия\"?"}
{"url": "https://www.dnes.bg/usa/2019/08/03/skalen-kys-se-sruti-vyrhu-plajuvashti-v-kaliforniia.418479", "text": "Десетметров къс от надвиснал над морския бряг скален клиф се откърти и рухна върху популярен плаж в край Грандвю бийч северно от Сан Диего в американския щат Калифорния, като уби трима плажуващи, предаде Асошиейтед прес.\n\r\nСпасители и други посетители на плажа веднага притичаха към мястото, където върху пясъка се стовариха десетки тонове скална маса, опитвайки се да разравят рухналите камъни и да помогнат на пострадалите. Очевидец, живеещ наблизо, разказа как видял хора, опитващи се да съживят жена с изкуствено дишане, но очевидно неуспешно, след което тялото й било покрито.\n\r\nЕдна жена е починала на място, а още двама души са починали в болница. Имената и възрастта на жертвите засега не се съобщават. И тримата са пълнолетни. Има и неколцина по-леко ранени.\n                    \n                    \n                \r\n                \r\n                \r\n                \r\nСпасители с обучени кучета търсят из отломките още пострадали, ако има такива. Те предупредиха, че клифът е нестабилен и може да има още срутвания, пише БТА.\n\r\nПлажът е достъпен чрез спускане по дървени стъпала от паркинга , намиращ се горе на високото. Той е популярен сред сърфистите, които поставят сърфовете си на брега, изправени край отвесната скала. На някои от плажовете в района има предупредителни надписи за възможност от срутвания в резултат на мощните приливи, които подкопават отвесния скален бряг.\r\n ", "date": "2019.08.03", "title": "Скален къс се срути върху плажуващи в Калифорния"}
{"url": "https://www.dnes.bg/index/2019/08/03/plodoviiat-zelenchuk-diniata-otkyde-idva-koi-sa-rodninite-i.418482", "text": "По случай днешния Световен ден на динята сайтът Whataboutwatermelon предлага няколко любопитни факта за растението, класифицирано като плодов зеленчук:\r\n- Динята съдържа 92 процента вода.\r\n- Дивите дини произхождат от Южна Африка.\r\n- Близки \"сродници\" на динята са тиквите и краставиците.\r\n- Дини се отглеждат в 96 страни по света.\r\n- Съществуват над 1200 динени разновидности.\r\n- Всички части на плодовия зеленчук са ядливи, в това число семките и кората.\r\n- Водещият производител на дини е Китай.\r\n- Според най-ранните свидетелства дини са отглеждани за първи път в Египет преди около 5000 години.\r\n- В Китай дини се отглеждат от десети век, а в Европа - от 13-и.\r\n- Научното наименование на динята е Citrullus Lanatus.\r\n- Динята е по-богат източник на ликопен от доматите.\r\n- Диненият сок облекчава мускулно напрежение.\r\n- Динята е богата на витамини А и С и калий.\r\n- Захарното съдържание в динята е едва шест процента.\r\n- Заради съдържанието на цитрулин динята е считана за естествена виагра.\r\n- Дините без семки не са генномодифицирани, те са \"стерилни\" хибриди.\r\n- Някои разновидности се нуждаят от 130 топли дни, за да узреят. Зреенето на повечето дини продължава между 85 и 100 дни.\r\n- Месото на динята невинаги е червено. Срещат се дини с оранжева, зелена, жълта и бяла \"плът\".\r\n- Динята е нискокалорична и не съдържа \"лоши\" мазнини и холестерол.\r\n- Сладостта на дините се измерва по скалата на Брикс. Повечето дини се оценяват с 9 или 10 по въпросната скала. Най-сладките получават оценка 11 или 12.\r\n- Рекордът на Гинес за диня с най-голямо тегло, поставен през 2013 г., е 159 килограма.\r\n- В САЩ има цял месец, посветен на дините.\r\n- В Китай и Япония гостите често носят диня като дар за домакинята.\r\n- В Древен Египет в гробниците са поставяни дини за храна на душите.\r\n- Идеята да се отглеждат квадратни дини се заражда в Япония.\r\n- В Египет и Израел е обичайна практика динята да се поднася със сирене фета.\r\n- Видният писател и хуморист Марк Твен е бил поклонник на дините и ги е наричал \"ангелска храна\". \r\n \r\r\n                \r\n                \r\n                /БТА/\r\n ", "date": "2019.08.03", "title": "Плодовият зеленчук динята – откъде идва, кои са \"роднините\" й..."}
{"url": "https://www.dnes.bg/rusia/2019/08/03/nad-600-selishta-zadimeni-ot-gorskite-pojari-v-rusiia.418483", "text": "В над 600 населени пункта в Сибир и руския Далечен изток остават задимени от незапомнените горски пожари в източните райони на Русия, съобщи руското министерство на извънредните ситуации, цитирано от ТАСС. Най-сложна е обстановката в Бурятия, Якутия, Забайкалския и Красноярския край и в Иркутска област.\n\r\nВоди се мониторинг за пределно допустимите концентрации на вредни вещества в атмосферния въздух.\n\r\nВ гасенето участват 10 000 души, 2800 единици техника и 70 летателни апарата. \n\r\nВ сряда по поръчение на руския президент Владимир Путин в борбата с огнената стихия се включиха и 10 самолета и 10 хеликоптера на министерството на отбраната. Сред тях са и шест огромни самолета Ил-86, излитащи от летището на Красноярск. Само за днешния ден те ще извършат не по-малко от 20 излитания. Те летят по двойки и всеки от тях се зарежда с по 42 тона вода при едно излитане, съобщи руското министерство на отбраната. До момента самолетите Ил-76 и вертолетите Ми-8са хвърлили над горящите масиви над 2000 тона вода.\n                    \n                    \n                \r\n                \r\n                \r\n                \r\nПо последни данни в момента в Русия горят над 3 млн. хектара гори, пише БТА.\n\r\nИталия е поредната страна, която предложи помощта си на Русия за справяне с бедствената ситуация. Това съобщи лично премиерът на страната Джузепе Конте в Тwitter. Рим е готов да изпрати там два специализирани професионални самолета \"Канадеър\", специално предназначени за гасене на пожари.\r\n ", "date": "2019.08.03", "title": "Над 600 селища задимени от горските пожари в Русия"}
{"url": "https://www.dnes.bg/football/2019/08/03/nepokorniiat-lionel-mesi-s-nakazanie-za-tri-meseca.418484", "text": "Лионел Меси получи забрана за участие в международни срещи на Аржентина за срок от три месеца.\r\n\r\nНаказанието идва след острите му думи по адрес на КОНМЕБОЛ, дошли след отпадането на аржентинците от Копа Америка.\r\n\r\nМеси обвини шефовете на южноамериканския футбол в корупция и заяви, че съдиите на турнира имат за цел да направят домакина Бразилия носител на трофея.\r\n\r\nМеси няма да може да играе за родината си в предстоящите три приятелски двубоя - срещу Чили, Мексико и Германия.\r\n\r\nЗвездата на Барселона ще трябва да плати и глоба от 50 000 долара на южноамериканската федерация.\r\n\r\n\r\n ", "date": "2019.08.03", "title": "Непокорният Лионел Меси с наказание за три месеца"}
{"url": "https://www.dnes.bg/index/2019/08/03/kristalina-georgieva-e-kandidatyt-na-es-za-mvf-a-shte-ia-podkrepiat-li-sasht.418480", "text": "Кристалина Георгиева бе посочена късно снощи за единен кандидат на Европейския съюз за следващ управляващ директор на Международния валутен фонд (МВФ).\n\r\nОпитен икономист и политик, тя е идеален кандидат да оглави МВФ, коментира германският бизнес всекидневник \"Ханделсблат\". Изданието припомня опита й на водещи позиции в Световната банка и Европейската комисия.\n\r\nСилно уважаван икономист, който пожъна аплодисменти за работата си в Световната банка, ако през октомври бъде назначена, тя ще стане първият източноевропеец, оглавил МВФ, отбелязва британският \"Файненшъл таймс\".\r\n\r\n                \r\n                \r\n                \r\nИзборът й обаче бе съпътстван от ожесточени спорове между финансовите министри на ЕС и хаотична процедура на тайно гласуване по имейл, припомня \"Ханделсблат\". От първоначалните петима кандидати в последния кръг на гласуването останаха само двама - Георгиева и холандецът Йерун Дейселблум. Франция отдавна бе изразила силна подкрепа за българката, както и редица южноевропейски страни, решени да попречат на Дейселблум, който като председател на Еврогрупата наложи на еврозоната строг курс на икономии в периода на кризата.\n\r\nГермания, северноевропейските страни и социалдемократическите правителства, от друга страна, застанаха зад холандеца, според вестника.\r\nСлед втория вот Георгиева събра подкрепата на 56 процента от страните членки, представляващи 57 процента от населението на ЕС. \n\r\nМакар първоначалното изискване да бе подкрепа на 65 процента от населението, според френския финансов министър Брюно Льо Мер, който бе натоварен да ръководи процеса, предпочитанието за Георгиева бе очевидно. След два часа на напрегнати телефонни разговори Дейселблум призна поражението си.\n\r\nРезултатът е поредна победа за френския президент Еманюел Макрон, след като Франция успя да спечели Европейската централна банка за досегашната ръководителка на МВФ Кристин Лагард и да осигури, че начело на Съвета на ЕС ще застане белгиец, коментира в. \"Файненшъл таймс\". Париж бе сред най-големите поддръжници на Георгиева, което го противопостави на съюзниците му в еврозоната Германия и Холандия, отбелязва изданието.\n\r\n\"Госпожа Георгиева има всички умения, опит и международно доверие, за да наследи Кристин Лагард и успешно да ръководи МВФ\", заяви Льо Мер.\r\nДо 6 септември други страни също имат възможност да издигат кандидати за поста.\n\r\nВеликобритания не номинира кандидат, оспори процеса като цяло и се въздържа в гласуванията. Британският премиер Борис Джонсън обмисля да предложи бившия министър на финансите Джордж Озбърн, който според Лондон е евентуално компромисен кандидат, посочва \"Файненшъл таймс\".\r\nДруго име, което се споменава, е гуверньорът на Банк ъв Ингланд (Bank of England) Марк Карни. Според някои европейски столици обаче той \"не е достатъчно европеец\", макар освен канадския си паспорт да има също британско и ирландско гражданство. Канадското министерство на финансите снощи изрази силна подкрепа за него, макар да се въздържа да посочи дали ще го номинира, допълва изданието.\n\r\nПодкрепата на САЩ също остава отворен въпрос, пише американският \"Ню Йорк таймс\". Има спекулации, че президентът Доналд Тръмп може да номинира американец за поста, отбелязва изданието и припомня интервю на министъра на финансите Стивън Мнучин от миналия месец, който заяви, че не е \"абсолютна даденост\", че начело на МВФ трябва да е европеец.\n\r\nМакар така да гласи \"джентълменското споразумение\" за ръководството на Фонда, тази неписана традиция е все по-силно оспорвана, най-вече от анбициозните страни с нововъзникващи пазари, според \"Ханделсблат\". Още при втория мандат на Лагард имаше съпротива и тази група държави се опита да издигне собствен кандидат. Те обаче имаха същия проблем като този, с който сега се сблъскаха европейците - не успяха да се обединят зад общ кандидат.\n\r\nЗа да застане Георгиева начело на МВФ, освен това, ще е необходимо да се заобиколи възрастовото ограничение от 65 години за ръководителя на организацията, тъй като тя скоро ще навърши 66. Според френското министерство на финансите обаче това няма да е проблем, а за заобикаляне на правилото изглежда има и негласното одобрение на Вашингтон, отбелязва германското издание.\n\r\nАко кандидатурата на Георгиева е успешна, тя ще застане начело на една силно променена организация, коментира германският в. \"Зюддойче\". МВФ бе създаден след края на Втората световна война заедно със Световната банка. Целта му е да стабилизира международната валутна система, да засича в ранен етап сигналите за предстоящи финансови кризи и да подпомага страните в затруднено финансово положение. \n\r\nДълго време той бе възприеман като студения юмрук на капитализма, отбелязва изданието. По време на азиатската криза през 90-те бе обвиняван, че предоставя помощ на засегнатите страни само при условие, че приемат жестоки програми за икономии и рестриктивна парична политика.\n\r\nПрез последните 20 години обаче организацията значително се промени. Тя все по-често се ангажира с въпроси, свързани с равноправието и неравенствата, и се застъпва за по-високи данъци за хората с високи доходи, за да се намали пропастта между бедни и богати. Тази идея е силно критикувана от застъпниците на либералния пазар.\n\r\nДруги критики към МВФ гласят, че той пренебрегва основната си роля. Фондът например не се опита да посредничи в търговския спор между САЩ и Китай. Организацията обаче печели всеобщо признание със задълбочените си икономически анализи, допълва вестникът. \r\n \r\n/БТА/\r\n ", "date": "2019.08.03", "title": "Кристалина Георгиева е кандидатът на ЕС за МВФ, а ще я подкрепят ли САЩ?"}
