{"url": "https://www.dnes.bg/notifikacii/2019/03/11/mestiat-letishteto-na-istanbul-v-nachaloto-na-april.404306", "text": "Преместването на летището на Истанбул е планирано за 5-6 април. Операцията ще започне в 03.00 часа през нощта на петък, 5 април, ще трае 45 часа и ще завърши в 23.59 часа в нощта на 6 април, съобщи ТРТ Хабер.\n\r\nЛетище Истанбул и летище Ататюрк ще бъдат затворени за редовни полети между 02.00 и 14.00 часа на 6 април. \n\r\nЩе бъде прехвърлено оборудване с обща маса 47 300 тона (тежестта на 5000 ТИР-а) от едната аерогара до другата. В транспортирането ще участват над 1800 работници и служители.\n\r\nОперацията по прехвърляне първоначално беше планирана за откриването на аеропорта, после отложена за нощта на Нова година. \n\r\nЩе бъдат разменени и международните авиационни кодове на двете летища. От 03.00 часа на 6 април новото летище Истанбул ще получи кода \"IST\", който по класификацията на IATA понастоящем се използва от летище Ататюрк, предаде БНР.\r\n                \n                Настоящият код на летище Истанбул \"ISL\" ще бъде прехвърлен на летище Ататюрк. То обслужва граждански полети от 1953 г. След промяната ще бъде използвано за тренировъчни и ВИП полети, авиационни изложения и други цели.", "date": "2019.03.11", "title": "Местят летището на Истанбул в началото на април "}
{"url": "https://www.dnes.bg/zvezdi/2019/03/11/kiit-flint-imal-vryzka-predi-da-se-samoubie.404286", "text": "Певецът Кийт Флинт е имал връзка с майката на три деца Файе Келби почти до смъртта си. 49-годишният певец излиза повече от 2 години с нея и макар двамата да се разделили седмици преди самоубийството му, поддържали връзка до последния момент. Двамата се запознали чрез близки приятели в Есекс.\r\n\"Файе е съсипана. През последните две години Кийт бе огромна част от живота ѝ и тя го обожаваше. Разделиха се, защото тя трудно преживяваше цялото това време, в което бяха далеч един от друг заради неговите ангажименти. В момента ѝ се иска да е знаела колко нещастен е бил той и какво му се е въртяло в главата. Но истината е, че Кийт беше решил да сложи край на всичко още преди седмици“, сподели близък до звездата пред The Sun.\r\n \r\nФайе, която има собствена дерматологична клиника бе забелязана обляна в сълзи миналата седмица, но отказа да коментира. Татуираният изпълнител, който стана известен в средата на 90-те като фронтмен на групата „Продиджи“ бе женен за японската диджейка Мауми Каи. Двамата се разделиха преди 3 години.\r\n \r\n", "date": "2019.03.11", "title": "Кийт Флинт имал връзка преди да се самоубие"}
{"url": "https://www.dnes.bg/stranata/2019/03/11/nai-chestoto-narushenie-na-pytia-vozim-se-bez-kolan.404293", "text": "Най-честото нарушение на шофьорите и пътниците е неизползването на предпазния колан.\r\nОт днес до 17 март ще бъде проведена акция на територията на цялата страна, както и в целия Европейски съюз, по установяване на нарушения, свързани с неизползване на предпазни колани, каски от страна на мотористите и на обезопасителни системи за деца.\r\nПо закон наказанието за подобни нарушения е глоба от 50 лв. и отнемане на 6 контролни точки, напомни Илия Георгиев, инспектор от отдел \"Пътна полиция\".\r\nГлобата е същата и когато водачът превозва пътник, който не е с предпазен колан, или дете, което не е в обезопасителна система или с предпазен колан. Същите са и санкциите за автобусите, в които има инсталирани обезопасителни колани, предаде \"Фокус\".\r\n                    \n                    \n                \"За миналата година в рамките на тази акция, която тогава се проведе от 12 до 18 март, са проверени приблизително 22 000 превозни средства. За съжаление при повече от половината случаи имаше нарушения\", подчерта той.\r\nНаблюденията обаче сочат, че водачите и пътниците се дисциплинират все повече и слагат колани и на задната седалка.\r\nОт \"Пътна полиция\" обясниха, че вписването на екокатегорията в талоните на автомобилите става само по желание на собствениците и не е задължително. По тази причина не се очаквало струпване в КАТ.\r\n ", "date": "2019.03.11", "title": "Най-честото нарушение на пътя - возим се без колан"}
{"url": "https://www.dnes.bg/akoshtete-vqrvaite/2019/03/11/5-kamyka-koito-premahvat-otricatelnata-energiia.404098", "text": "Древните култури използват от векове различни камъни за постигане на повече баланс, привличане на положителна енергия и елиминиране на негативната. В наши дни по-често носим разнообразни камъни под формата на бижута, но сякаш рядко ги избираме според силата, която носят. Залагаме най-вече на това те да са красиви.\r\n\r\n\r\nЗнаете ли, че има различни цветове кехлибар, като зелен, златистокафяв, дори и черен. Силата на кехлибара се използва от векове. Притежателят на черния кехлибар може да намали тревожността, депресията. Този камък спира прехвърлянето на негативна енергия, а всеки от нас, всекидневно се среща с много хора и не всички имат положителен заряд. Черният кехлибар създава вътрешна сила.\r\n                    \n                    \n                \r\nКамък с много интензивен цвят и енергия. Огненият ахат може да помогне на притежателя си да елиминира негативните енергии. Също така, носен като бижу или поставен в дома, насърчава позитивното мислене, повишава фокуса към хубавите неща, любовта към живота.\r\n", "date": "2019.03.11", "title": "5 камъка, които премахват отрицателната енергия "}
{"url": "https://www.dnes.bg/notifikacii/2019/03/11/prebiha-myj-i-go-zahvyrliha-v-reka-v-loveshko-selo.404299", "text": "28-годишен мъж е бил пребит и захвърлен в реката в ловешкото село Румянцево, задържани са трима души, съобщиха от МВР. \r\nАрестувани са от Румянцево, на възраст 53, 30 и 26 години (двамата по-млади са криминално проявени) и са задържани в РУ - Луковит.\r\nПребитият мъж е от същото село и също е криминално проявен.\r\nПо случая е образувано досъдебно производство, работата по изясняване на всички факти и обстоятелства продължава под наблюдението на Прокуратурата.", "date": "2019.03.11", "title": "Пребиха мъж и го захвърлиха в река в ловешко село"}
{"url": "https://www.dnes.bg/notifikacii/2019/03/11/luks-na-bosfora-arabski-apetit-kym-istanbulskite-palati.404275", "text": "\r\nПо бреговете на Босфора са накацали десетки палати. Плаването тук е като разходка в историята на Истанбул. \n\r\n\"Ялъ\" - така се наричат всички палати по брега на Босфора. Всички те са били построени в последните 300 години по поръчка на богаташи. \n\r\nДнес десетки от тях са за продан. \n\r\n\"Тези вили са сред най-скъпите и луксозни недвижими имоти в Истанбул и обикновено се виждат само от водата. Откакто Турция е в криза все повече собственици обявяват прелестните си палати за продан\", разказва кореспондентът на  Юлия Хан. \n                \n                \r\nЗа брокерите кризата е благословия, за богаташите от Персийския залив - също. \n\r\nБрокерът Тарик ал Фадел и Ухур Айхан, който представлява богаташи от арабския свят, азглеждат една скромна \"ялъ\". \n\r\nКъщата има 8 стаи, две кухни, два салона, а точно пред нея има и частен кей за яхти. Всичко това се продава за 130 млн. турски лири или 21 млн. евро. \n\r\nТарик ал Фадел обяснява, че от общо 600-те вили на брега на Босфора се продават около 60. \n\r\n\"Цените са доста изгодни, тъй като лирата загуби много от стойността си, затова и търсенето е голямо\", обяснява брокерът. \n\r\nУхур Айхан обяснява, че за много богаташи от Персийския залив инвестицията в \"ялъ\" си струва. \n\r\n\"Един ден турската икономика ще се съвземе и тогава инвестицията им ще се изплати. Много араби познават вилите от турските сериали\", казва той. \n\r\n \r\n", "date": "2019.03.11", "title": "Лукс на Босфора: Арабски апетит към истанбулските палати"}
{"url": "https://www.dnes.bg/blizak-iztok/2019/03/11/za-pryv-pyt-ot-celi-15-godini-v-irak-dnes-niama-voina-bunt.404279", "text": "Главният търговски район на Багдад е преживял повече атентати, отколкото жителите му могат да преброят. Смъртта стана част от всекидневието през войната, а най-ужасяващият бе самоубийственият атентат през 2015 г., взривил два търговски мола и отнел живота на 300 души.\n\r\nНо през изминалата близо една година жителите на Карада се почувстваха по-нормално, отколкото през последните десетилетия. Улици, отрупани със сергии с храни, са пълни с клиенти, кафенетата и ресторантите са запълнени до късно, а сивите циментови стени за защита от бомбени атентати са премахнати, пише Асошиейтед прес.\n\r\n\"Преди отивах само до училището и обратно в къщи\", казва Русул Мохсен, 33-годишен учител в средно училище. Седнал пред магазин, той отпива кафе и добавя: \"Когато отидех на ресторант, молех да седна в ъгъла най-далече от прозорците, защото се страхувах, че кола бомба може да счупи стъклата\".\n                    \n                    \n                \r\nЗа първи път от 15 години не се води голяма война и няма бунт в Ирак, а поражението на групировката \"Ислямска държава\" (ИД) в края на 2017 г. след разрушителна 4-годишна война даде на населението глътка облекчение. \n\r\nВъпреки големите предизвикателства, които предстоят, в столицата се усеща стаено чувство на надежда.\n\r\nВзривовете на коли бомби, станали част от всекидневието след водената от САЩ интервенция през 2003 г., които направиха иракската столица Багдад синоним на война, спряха - поне засега. Хиляди бетонни прегради, които опасваха целия град, като защита от самоубийствени атентати с коли бомби, бяха извозени с камиони и това облекчи уличното движение.\n\r\nГоворителят на иракската армия бригаден генерал Яхия Расул каза, че хиляди заграждения са извозени в парцел в покрайнините на града. Той отбеляза, че те биха могли да се използват в бъдеще, за да се огради Багдад за защита от опити за проникване.\n\r\nЧасти от силно укрепената \"Зелена зона\" на западния бряг на река Тигър бяха отворени за населението, включително бе осигурен публичен достъп до емблематичната \"Арка на победата\". Тя е висока 40 метра и се състои от два кръстосани меча, държани от два бронзови юмрука на Саддам Хюсеин, в памет на иранско-иракската война.\n\r\nСАЩ създадоха \"Зелената зона\" през 2003 г., за да обезопасят своето посолство и иракските правителствени институции. Но зоната се превърна в символ на неравнопоставеността за страната, като подхранваше възприятието на иракчаните, че правителството се е изолирало от тях.\n\r\nОт другата страна на реката прочутата в Багдад улица \"Рашид\", най-старата столична улица и културен център, известна с порутените стари иракски къщи, също бе отворена за коли и пешеходци, след като 15 години беше затворена поради рискове за сигурността.\n\r\nНовата сграда на Централната банка, извисяваща се на отсрещния бряг на река Тигър, проектирана от покойния роден в Ирак архитект Заха Хадид, в момента е в строеж и се очаква да бъде завършена догодина.\n\r\n\"Багдад сега изглежда по-добре от всякога след 2003 г.\", отбеляза западен дипломат от кариерата в Багдад.\n\r\nВъпреки това страната е изправена пред огромни предизвикателства.\n\r\nИД, която е на път да загуби последното си късче земя в съседна Сирия, търси убежище в Ирак, като засилва атаките в партизански стил в райони извън Багдад и в северната част от страната. Десетки хиляди хора остават разселени, а голяма част от страна е в руини. Държавата е обхваната от корупция и в богатия на петрол, но изложен на суши Юг нееднократно избухват безредици срещу лошите условия на живот.\n\r\nВ Багдад, древен мегаполис с 8-милионно население, който някога е бил културен център на арабския свят, всичко функционира зле заради разрушената инфраструктура. Въоръжени милиции, които се биеха срещу ИД заедно с иракската армия, кръстосват улиците, възприемани от мнозина като последната заплаха за страната, на фона на твърдения за отвличания за откуп и всеобщо беззаконие. Безработицата, бедността и отчаянието сред младежта са широко разпространени.\n\r\n\"Съществува голяма пропаст между исканията на хората и способността на правителството да ги изпълни\", каза западен дипломат, пожелал анонимност, за да говори свободно.\n\r\nВъпреки това мнозина се надяват, че след години на кръвопролития Ирак върви към по-добро.\n\r\nВ мола \"Хади център\" в Карада, където през 2015 г. самоубийствен атентат хвърли за часове хората в огнен ад и отне живота на 300 души, е пълно с клиенти и младежи, изпълнили щанда за храни. Разположеният в съседство мол \"Лаит център\" трябваше да бъде сринат до основи и построен наново. Сега той е почти завършен.\n\r\nАсим Гариб, собственик на магазин за сладкиши и сладоледи каза, че с години е трябвало да плаща на някого, за да наблюдава улицата отпред и да следи отвън да не паркират коли.\n\r\n\"Плашех се, когато наближи кола, защото си представях, че може да е самоубиец или кола бомба. Сега напротив се радвам, когато кола паркира пред магазина\", каза той.\n\r\nТази увереност не бе присъща на повечето иракчани през последните 15 години. Страната беше във война, в един или друг смисъл, за повече от едно поколение, като се започне от иранско-иракската, завършила през 1988 г., последвана от нахлуването на Ирак в Кувейт през 1990 г. и последвалата военна интервенция на САЩ.\n\r\nНай-голямото кръвопролитие настъпи с американската интервенция в Ирак през 2003 г., която отприщи водена от Ал Кайда съпротива и религиозно насилие, обхванали страната, които отнеха живота на десетки хиляди иракчани. Атентатите стигнаха до 10 на ден.\n\r\nКулминацията на насилието дойде с ИД - клон на Ал Кайда, завладял иракски градове и провъзгласил своя самозван \"Ислямски халифат\" в големи части от Ирак и Сирия. Това предизвика небивала бежанска криза в иракската история. Милиони хора напуснаха домовете си пред заплахата от бързия напредък на екстремистите. Други избягаха, когато иракските сили, подкрепяни от САЩ и Иран, контраатакуваха и накрая превзеха последния град от терористите в края на 2017 г.\n\r\nМалцина се осмеляват да се надяват, че сегашното спиране на насилието ще бъде трайно, а мнозина се страхуват от растящото влияние на въоръжените милиции, известни с общото название Сили за народна мобилизация. \r\n \r\n/БТА/", "date": "2019.03.11", "title": "За пръв път от цели 15 години: В Ирак днес няма война, бунт..."}
{"url": "https://www.dnes.bg/notifikacii/2019/03/11/irena-ot-tyrgovishte-sred-milionerite-pusnala-sluchaen-fish.404304", "text": "Ирена Йорданова от Търговище е първият милионер, заявил своята печалба от четиримата спечелили големия джакпот.\r\nПо време на тегленето на 20-ия тираж на \"Тото 2 – 6 от 49\" Ирена спечели 2 375 357 лв., съобщиха от тотализатора.\r\nПечелившият фиш за 5,65 лева тя е пуснала навръх рождения си ден, по настояване на своя съпруг. Двамата имат комбинация от 7 числа, с които играят вече 35 години. В този случай обаче Ирена е взела фиш с предварително попълнени числа.\r\nПо думите й късметлията в семейството им е съпругът й, защото е негова заслугата да купи щастливия фиш.\n\r\nИрена е на 53 години и заедно с мъжа си управлява счетоводен бизнес. Първото нещо, което ще си купи с парите от печалбата, е билет за Новогодишния концерт на Виенската филхармония. \n                \n                \r\nДа получи печалбата си от Втори тото шанс на играта \"Тото 2 - 6 от 49\" от Стара Загора пристигна и Кольо Колев. Той спечели 100 000 лв. и с парите планира да покрие кредити и да отиде на пътешествие в Дубай.\n\r\n ", "date": "2019.03.11", "title": "Ирена от Търговище сред милионерите, пуснала случаен фиш"}
{"url": "https://www.dnes.bg/stranata/2019/03/11/dobra-novina-spasiha-dete-ot-udaviane-v-karlovsko.404303", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        11-годишно дете е спасено от удавяне. Около 17.40 часа вчера е получен сигнал на тел. 112 за паднало дете във вир на водопад в землището на община Карлово.\r\nНа мястото полицейският екип установява двама мъже на 29 години от Карлово, които се борят за спасяване на живота на детето, което сами са извадили от водата. С тях са били и приятелките им, като една от тях е подала сигнала на спешния номер, съобщи на брифинг ст. комисар Атанас Илков, директор на ОДМВР-Пловдив.\r\nЕдиният от полицейските служители остава да окаже допълнително съдействие, а другият се връща обратно и посреща линейката. \"Не след дълго положените усилия довеждат до положителен резултат, като възвръщат жизнените функции на детето“, каза още ст. комисар Илков.\r\n                    \n                    \n                По думите му детето е транспортирано в болницата в Карлово, където му е оказана допълнителна медицинска помощ и впоследствие е транспортирано в УМБАЛ \"Св. Георги\"-Пловдив.\r\nДетето е в добро здравословно състояние, без травматични увреждания.\r\nДруги две деца пък са свалени благополучно от опасна скала в района.\r\n ", "date": "2019.03.11", "title": "Добра новина: Спасиха дете от удавяне в Карловско"}
{"url": "https://www.dnes.bg/sofia/2019/03/11/niakolko-koli-se-udariha-krai-vladaia-ima-ranen.404307", "text": "Катастрофа между няколко автомобила е станал на пътя София-Перник в района след Владая, съобщават от пресцентъра на МВР.\r\nПо първоначални данни няма загинали, вероятно има тежко пострадал. Екипи на Пътна полиция, Спешна помощ и пожарната са на мястото на инцидента.     Той е станал към 18.50 часа. \r\nДвижението по основния път временно е преустановено до освобождаването на пътните платна и е пренасочено през Владая.", "date": "2019.03.11", "title": "Няколко коли се удариха край Владая, има ранен "}
{"url": "https://www.dnes.bg/akoshtete-vqrvaite/2019/03/11/leidi-gaga-socialnite-mreji-sa-toaletnata.404262", "text": "Лейди Гага нарече социалните мрежи \"тоалетната на интернет\". Певицата заклейми сайтове като Twitter, защото те позволяват на хората лесно да разпространяват грешна информация, като слуховете, че Гага има връзка с Брадли Купър. Купър е женен за модела Ирина Шейк, а двамата дори имат 2-годишна дъщеря - Леа.\r\nЛейги Гага и Брадлу Купър участват във филма \"A Star Is Born\" и там играят влюбена двойка. Двамата изпълниха песента от филма по време на раздаването на наградите \"Оскар\". Потребителите на социалните мрежи бързо започнаха да разпространяват информацията, че химията между двамата не е само на екран, а те наистина били влюбени един в друг.\r\n \r\n", "date": "2019.03.11", "title": "Лейди Гага: Социалните мрежи са тоалетната "}
{"url": "https://www.dnes.bg/politika/2019/03/11/podozirat-fancy-bear-za-kiberatakata-sreshtu-cik-i-mvr-prez-2015-ta.404291", "text": "Руската хакерска група Fancy bear е заподозряна за кибератаките срещу сайтовете на ЦИК, МВР и няколко други институции по време на местните изборите в България през 2015 г. Това каза Явор Колев, началник на отдел \"Компютърни престъпления\" към ГДБОП, на конференцията \"Киберсигурността в Европейския съюз: начини да отговорим на все по-нарастващите заплахи\".\r\n\"Групата е свързана с военното разузнаване на Русия и е заподозряна в атаките към български сайтове през 2015 г. по време на изборния процес, а също така и с манипулациите на изборния процес в САЩ, където те са заподозрени в това, че са подслушвали кореспонденцията на представители на Демократическата партия\", обясни Колев, цитиран от БНТ.\n                    \n                    \n                \r\nДругата група е от служители на Китайската народната армия. Те са обвинени от ФБР в различни киберпрестъпления, заяви Колев.\r\nПо думите му в повечето случаи този вид престъпления са трансгранични и огромна част от тях се координират и уговарят в тъмната част на интернет, в затворени форуми, за да не станат обект на проникване от страна на правоохранителните органи.\r\n ", "date": "2019.03.11", "title": "Подозират Fancy bear за кибератаката срещу ЦИК и МВР през 2015-та"}
{"url": "https://www.dnes.bg/usa/2019/03/11/sasht-nachelo-po-prodadeni-oryjiia-1-3-ot-vsichki-ot-tam.404231", "text": "Една трета от продадените по света оръжия за последните 5 години са  били доставени от САЩ. Така Америка затвърждава водеищата си позиция  като най-голям продавач на оръжие в света, сочи доклад на Стокхолмския  международен институт за изследвания на проблемите на мира (СИПРИ),  цитиран от ДПА.\n\r\nГлобалните продажби на оръжие са нараснали с близо 8 на сто в периода от  2014 до 2018 г. в сравнение с предишните пет години. САЩ са доставили  36 на сто от тях, в сравнение с 30 на сто за предишните пет години,  предаде БТА.\n\r\nНай-малко 98 страни са закупили оръжие от САЩ, което е повече от всеки  друг доставчик, отбелязва СИПРИ. Малко над половината от доставените от  Вашингтон оръжия са били закупени от страни от Близкия изток. Саудитска  Арабия е закупила 22 на сто от продадените от САЩ оръжия, което я прави  най-важната им единична клиентка. Общо Рияд е внесъл 12 на сто от  световните продажби на оръжие, като освен от САЩ е закупувал оръжия от  Франция и Великобритания.\n                    \n                    \n                \r\nИзносът за Близкия изток е нараснал близо два пъти за последните пет  години в сравнение с предишния период. Други важни регионални купувачи  са Египет, Обединените арабски емирства и Ирак.\n\r\nРусия е вторият най-голям износител на оръжие, като е доставила една  пета от продадените по света оръжия на общо 48 страни. Половината от  руските оръжия са били продадени на Индия, Китай и Виетнам. Руският  износ на оръжие обаче е спаднал със 17 на сто в сравнение с периода  2009-2013 г., отбелязва СИПРИ.\n\r\nСлед САЩ и Русия се нареждат Франция, Германия и Китай, които общо  държат над 75 на сто от доставките. Саудитска Арабия, Индия, Египет,  Австралия и Алжир са закупили общо една трета от продадените по света  оръжия.\r\n ", "date": "2019.03.11", "title": "САЩ начело... По продадени оръжия! 1/3 от всички от там"}
{"url": "https://www.dnes.bg/cars/2019/03/11/nissan-pokaza-bydeshteto-na-qashqai.404255", "text": "Сегашното второ поколение на Nissan Qashqai се произвежда от 2014 г., а през 2017 г. беше обновено. В японската компания обаче вече работят върху новата генерация на популярния кросоувър, а в Женева показаха прототипа IMQ, който трябва да ни покаже как ще изглежда автомобилът.\n\r\nКонцепцията е разработена от дизйнерския център на Nissan в Лондон, като дължината на автомобила е 4600 мм. Той е \"качен\" на 22-цолови джани и е поучил врати, които се отварят една срещу друга. Вероятно обаче това решение ще отпадне при серийнията версия на модела. Тя обаче ще запази решетката на радиатора във V-образен стил.\r\nИнтериорът е минималистичен, като японците залагат на 4 отделни седалки и голям централен тунел. Традиционните прибори са заменени от 840-милиметров дисплей, интегриран в предния панел. В салона е използвана специално създадена тъкан\n                    \n                    \n                \r\nNissan IMQ се задвижва от агрегат e-Power от ново поколение (сегашната версия се използва в Япония от моделите Nissan Note и Serena). Той включва 1,5-литров бензинов турбодвигател, два електромотора и високоволтова батерия.\r\n", "date": "2019.03.11", "title": "Nissan показа бъдещето на Qashqai"}
{"url": "https://www.dnes.bg/eu/2019/03/11/v-rumyniia-zabraniha-toaletnite-v-dvora-inache-globa.404296", "text": "Външните тоалетни вече са забранени в Румъния в населените места, където съществува канализация, а румънците, които не се съобразят с разпоредбите, са заплашени от глоби до 4000 леи (1650 лева), съобщава информационният сайт Зиаре. \n\n\r\nСпоред циркулярно писмо, изпратено от министерството на регионалното развитие и публичната администрация до кметовете на населените места, потребителите - физически и юридически лица, включително такива, които имат собствена водоснабдителна система, са задължени да се свържат към обществената канализационна система, предава БТА.\n\r\nМинистерството напомня, че страната рискува срещу нея да бъде стартирана наказателна процедура за неспазване на европейска директива, предвиждаща всички домакинства в населени места с над 2000 жители да бъдат свързани към канализационна система. Срокът за прилагане на тези разпоредби е бил 31 декември 2018 г.\n                    \n                    \n                \r\nЦитираният източник уточнява, че в случай на неспазване на закона се предвиждат глоби между 2000 и 4000 леи.\n\r\nСпоред Евростат в Румъния има 8,89 милиона жилища, от които 3,98 милиона са в селата. От тях 2,9 милиона имат достъп до канализация, но само 2,2 милиона са свързани към нея, което означава, че близо 1,8 милиона жилища продължават да използват тоалетни на двора.", "date": "2019.03.11", "title": "В Румъния забраниха тоалетните в двора, иначе – глоба"}
{"url": "https://www.dnes.bg/akoshtete-vqrvaite/2019/03/11/revnost-mychi-viktoriia-bekym-zalita-kym-modeli.404265", "text": "Виктория Бекъм се подразни, че съпругът ѝ, Дейвид, започнал да става все по-близък с бившия топмодел Хелена Кристенсен. В края на миналата година 50-годишната Хелена постна селфи с бившия футболист от парти в Маями.\r\nА преди дни Бекъм беше засечен да купонясва с 22-годишната манекенка Бела Хадид в същия град. Въпреки че Бела има връзка с рапъра The Weekend, Пош Спайс изревнувала и от нея.\r\n \r\n\"Виктория често се притеснява от приятелствата на Дейвид с известни жени - показва ревност, тъй като иска да прекарва повече време със съпруга си\", казал е източник на \"The Sun\". Хелена и Дейвид се запознали на партито миналия декември, но двамата все още поддържат връзка, твърдят запознати.\r\n \r\n\r\n ", "date": "2019.03.11", "title": "Ревност мъчи Виктория, Бекъм залита към модели"}
{"url": "https://www.dnes.bg/notifikacii/2019/03/11/sled-policeisko-presledvane-prostreliaha-kriminalno-proiaven.404273", "text": "30-годишен мъж е прострелян в ръката след полицейско преследване в Девня, съобщиха от Областната дирекция на МВР във Варна.\r\nВ събота около обяд полицейски екип забелязал лек автомобил без табели на улица в града, който паркирал пред частен дом. Униформените се насочили към шофьора за проверка, но при вида на полицаите шофьорът рязко потеглил.\r\nАвтомобилът е открит в района на жп гарата в Девня, а водачът му слиза и побягва. Последват предупреждения от страна на полицейските служители и призиви да спре, но мъжът не се съобразява Един от полицейските служители произвежда два изстрела във въздуха, но мъжът продължил да бяга. След двата предупредителни изстрела полицаят стрелял отново и ранил мъжа в ръката.\r\n                \n                Лицето отново не спира, а се укрива на покрива на изоставена постройка. Малко след това е задържан, оказало се, че е добре познат на органите на реда, неправоспособен и многократно осъждан. Същият е отведен в болнично заведение, където е прегледан, установено е, че няма тежки травми и е освободен.\r\nПо случая е образувано бързо полицейско производство, материалите са докладвани в Районна прокуратура – Варна. Мъжът е задържан за срок до 24 часа. Образувано е също следствено дело. \r\n \r\n \r\n ", "date": "2019.03.11", "title": "След полицейско преследване: Простреляха криминално проявен "}
{"url": "https://www.dnes.bg/notifikacii/2019/03/11/kitai-prizemi-boeing-737-max-etiopiia-syshto-sys-zabrana.404246", "text": "Boeing се отказа да представя най-новото попълнение в редиците си - самолета 777 Х, след вчерашната катастрофа в Етиопия. Тържественото представяне на новия самолет на американската компания е отложено, предаде БНР. \n\r\nАмериканската компания подчерта, че в момента вниманието е насочено към оказване на подкрепа на Ethiopian Airlines, след като вчера самолет Boeing 737 MAX се разби минути след излитане.\n\n\n\n\r\nПо-рано днес Етиопия и Китай решиха техните самолети Boeing 737 МАКС 8 (Boeing 737 MAX 8) да останат на земята до второ нареждане.\n\r\n\"Въпреки че засега не знаем причините за катастрофата, решихме да спрем полетите на този конкретен модел като допълнителна предпазна мярка\", каза говорител на етиопските авиолинии.\n                \n                \r\nПарламентът на Етиопия обяви понеделник за ден на национален траур. Знамената на сгради на ООН и агенции на организацията ще бъдат спуснати наполовина в знак на траур за 19-те служители на световната организация, загинали при вчерашната катастрофа на самолет в Етиопия.\n\r\nКитай пък преустанови полетите на самолетите Boeing, като забраната влиза в сила от 18 часа местно време. \n\r\nВ момента в Китай оперират около 60 подобни самолета, според китайската агенция \"Цайцзин\". Според агенцията полетите, които е трябвало да бъдат изпълнени от Boeing 737 MAX ще бъдат заменени с модел 737-800. \n\r\n\r\n ", "date": "2019.03.11", "title": "Китай \"приземи\" Boeing 737 MAX, Етиопия също със забрана"}
{"url": "https://www.dnes.bg/stranata/2019/03/11/trima-bratia-obraha-1583-leva-ot-pluvci-vyv-varna.404278", "text": "Трима братя подписаха в съда споразумение с Окръжна прокуратура Варна, след като признаха вината си за грабеж. Двама влизат в затвора, а третият получи условна присъда. Споразуменият влизат в сила веднага, пише \"\". \n\n\n\r\n34-годишният Здравко ще остане зад решетките 4 години при строг режим. 33-годишният му брат Ивайло ще излежи 2 години, отново при строг режим. По време на извършването на грабежа на 12 август 2014 г. двамата са действали в условията на опасен рецидив.\n\r\nТретият брат – 27-годишният Росен, който е неосъждан, получи наказание 2 години условно с 4-годишен изпитателен срок.\n                    \n                    \n                \r\nНа 12-и август 2014-а година братята видели трима мъже на плажа във Варна. След като влезли да се изкъпят, те отворили колата им и задигнали каквото намерили вътре - лични вещи, дрехи, мобилни телефони, бижута на обща стойност 1583 лева. Случаен минувач обаче забелязал крадците и казал на мъжете. Така тримата братя били заварени на мястото на произшествието. Здравко и Ивайло са осъждани многократно. В момента най-големият брат изтърпява друга присъда в затвора", "date": "2019.03.11", "title": "Трима братя обраха 1583 лева от плувци във Варна "}
{"url": "https://www.dnes.bg/temida/2019/03/11/obviniha-kmeta-na-sozopol-za-prisvoiavane-na-blizo-2-mln-lv.404283", "text": "Софийската градска прокуратура повдигна обвинение на Панайот Рейзи – кмет на Община Созопол, за извършено от него длъжностно присвояване в особено големи размери, представляващо особено тежък случай. Престъплението е осъществено в съучастие, съобщиха от пресцентъра на Прокуратурата на България.\n\n\nПанайот Рейзи е привлечен към наказателна отговорност, затова че в периода от 29 август 2014 г. до 27 март 2017 г. в град Созопол, е присвоил чужди пари в общ размер 1 989 474,08 лв. (собственост на Община Созопол). Парите са му били поверени, за да бъдат управлявани от нуждите на Общината. \n\r\nЗа улесняване на присвояването Панайот Рейзи е извършил и документни престъпления, като  съзнателно се ползвал от неистински частни документи – договори и фактури.\r\n                    \n                    \n                Според прокуратурата престъплението на Панайот Рейзи се изразява с изплащането на суми от бюджета на Община Созопол по фактури за извършени строително-монтажни работи. Като основание за банковия превод се сочели договори за извършени строително-монтажни работи, но сумите постъпвали по сметка на физическо лице, нямащо нищо общо с фирмата изпълнител. Самите фактури и договори не произхождали от лицата, сочени за техни автори.\r\nСпрямо Панайот Рейзи е взета мярка за неотклонение \"Подписка\".\n\r\nАко бъде признат за виновен по повдигнатото му обвинение, той може получи наказание лишаване на свобода от 10 до 20 години, както и конфискация на част или цялото му имущество.", "date": "2019.03.11", "title": "Обвиниха кмета на Созопол за присвояване на близо 2 млн.лв."}
{"url": "https://www.dnes.bg/akoshtete-vqrvaite/2019/03/11/3-zodiakalni-znaka-koito-ne-revnuvat.404270", "text": "Когато станат свидетели на сцени на ревност, някои хора се чувстват объркани и им е неудобно. Те не могат да разберат защо се стига до обвинения, крещене, злобни коментари и т.н. Странно им е, че някои хора са мнителни и че приемат тежко флиртовете и изневерите. За тях това е загуба на енергия и време. Ето и кои са зодиите, които рядко ревнуват.\r\n\r\n \r\nТе много ценят свободата и независимостта си, затова не проявяват ревност. Усещат, че нямат право да ревнуват, когато самите те са флиртаджии и като прекарват много време с приятели и в пътувания, а не само с половинката. Не искат да се чувстват ограничени, някой да ги задушава. Не понасят да изпълняват команди или да се съобразяват с някакви рестрикции. Случвало им се е да изревнуват леко, но не го превръщат в голяма драма и знаят, че самите те също дават поводи за ревност. Те бавно създават романтични връзки, често не искат да определят каква е връзката им с един човек, докато не излизат поне 4-5 месеца. А и невинаги търсят сериозна връзка.\r\n\r\n\r\n \r\nТе не са особено сантиментални и емоционални, затова няма как ревността да ги трогне и засегне. Впечатляват се повече от идеи, технологии, каузи, а не толкова от чувства. Излизат доста и общуват с различни хора, така че не търпят ограниченията и скандалите. Не ревнуват своя партньор, освен ако самият партньор не прекалява и не си постави за цел наистина да предизвика ревност у Водолея. Тогава тези знаци просто изоставят партньора, защото не търпят такова отношение и неуважение. Дават свобода на половинката и не искат да доминират. Мразят изневярата, но и не искат да се затормозяват и да следят гаджето.\r\n \r\n\r\n \r\n ", "date": "2019.03.11", "title": "3 зодиакални знака, които не ревнуват"}
{"url": "https://www.dnes.bg/notifikacii/2019/03/11/udari-s-bradva-nojove-sysedska-svada-v-sopot.404281", "text": "51-годишен мъж е бил ударен с брадва и намушкан с нож в тялото пред кафене в Сопот, съобщиха от пловдивската полиция.\r\nСигналът за свадата пред заведението е постъпил около 16 ч. в събота.\r\nПострадалият е бил ударен с брадва по главата и намушкан с нож в тялото от свой 47-годишен съсед. \r\nМъжът е настанен в пловдивска болница с черепна травма и две порезни рани в областта на гърдите. Според лекарите няма опасност за живота му. \r\nНападателят е задържан за срок до 24 часа в полицейския арест. \r\nПо първоначални данни по време на случилото се и двамата мъже били под въздействие на алкохол, а в основата на скарването били влошени междусъседски взаимоотношения. \r\nСлед докладване на случая в Районна прокуратура – Карлово е образувано досъдебно производство.", "date": "2019.03.11", "title": "Удари с брадва, ножове... Съседска свада в Сопот"}
{"url": "https://www.dnes.bg/index/2019/03/11/opasni-li-sa-avtonomnite-avtomobili-na-tesla.404272", "text": "Прекалено амбициозните и оптимистични виждания на Мъск за автопилота на Tesla, може да доведе до смъртта на много хора, твърдят от Ars technica. Изданието твърди, че стратегията за развитие на автономните автомобили на компанията е неефективна, стара и на практика превръща клиентите на Tesla в тест пилоти. \n\n\r\nВсичко започва през 2016 година, когато Илон Мъск смело обещава: \"Ще можете да извикате своята Tesla откъдето и да е“, а после добавя, че до две години автомобилите ще могат да пропътуват от единия до другия край на САЩ напълно сами, а шофьорът, или по-скоро пътникът, ще може да спи или да чете книга. \r\nДве години минаха, но Tesla все още не пътуват сами, а едва сега страницата, описваща технологията, бе обновена, за да отразява реалността – от \"напълно самостоятелно управление“ към \"бъдещето на самостоятелното управление“.\r\n                \n                Въпреки обещанието на Мъск, автопилотът все още е само система, която изисква пълното внимание на шофьора. И това ще продължи да е така в следващите няколко години.\r\nTesla все пак се опитва да подобрява своите коли, до момента, в който те наистина ще се движат сами. Но съществува и голям процент притеснение, че този процес няма да се размине без жертви, защото тя използва стратегия, която е изоставена от останалите автомобилни компании преди години.\r\nИ по-точно през 2014 година, когато Tesla пуска първия си модел кола с частичен автопилот. Компаниите осъзнават, че е по-добре да отделят време и средства, за да създадат автомобили, които да оперират на определена територия, отколкото такива, които да могат да се движат по целия свят. По този начин действа Google, компанията, която е направила най-много в правилната посока за автопилота. Тя ще създаде такси, която да се движи само в центъра на Финикс.\r\nПо подобен начин Waymo ще осигурят транспорта на Сан Франциско, а Volkswagen и Hyundai също следват този пример, създавайки таксита.\r\nПрез това време Tesla се придържа към старата си технология, която обаче не е оптимална – датчиците, които трябва да засичат светофари, ленти и хора ще направят колата прекалено скъпа и непосилна за обикновения гражданин. А и тези автомобили се нуждаят от пълна и точна карта, по която да се движат. Лесно се създава такава за определен район, но е изключително трудно, когато трябва да се картографира всяка една маркировка по целия свят.\r\nЗа компанията \"напълно автономна“ всъщност значи, че е нужно вниманието на шофьора, а това е заблудило не един или двама потребители на Tesla.\r\nСъвсем наскоро мъж бе заснет да спи зад волана, а през 2018 година некачествена маркировка обърка системата на Model X, чийто водач бил зает с нещо друго. Колата се разби в бетонна стена, убивайки собственика си.\r\nНо Мъск е категоричен, че \"безопасно автономно пътуване, купувачите на Tesla ще получат до края на годината“. Ала това изглежда като поредното прекалено оптимистично заключение на футориста. \n\r\n ", "date": "2019.03.11", "title": "Опасни ли са автономните автомобили на Tesla? "}
{"url": "https://www.dnes.bg/pop/2019/03/11/dve-hubavi-ochi-na-iavorov-pee-mariana-popova.404285", "text": "Емблематичното стихотворение на Пейо Яворов \"Две хубави очи\" ще стане част от музикалнта визитка на Мариана Попова. Тя е готова с едноименната си нова песен, а видеопремиерата ще бъде на 13 март. Композицията ще бъде част от нейния трети албум, по който е почнала работа.\n\r\nСъздаването на тази песен има своята история. Тя е дълга, лична, нищо в нея не е самоцелно. Преди много години мелодията се появила  в ума на Стоян Стоянов. Стоян или Течо, както го наричат приятелите му, не е композитор, нито музикант. Той отглежда рози и продава скъпоценното розово масло по целия свят. Със спечеленото не само си плаща данъците, но и строи, създава красота тук в родината ни (негово дело е великолепния етнографски комплекс Дамасцена). \n                    \n                    \n                \r\nПо примера на старите успели в живота  български патриоти г-н Стоянов дава стипендии на талантливи и умни млади българи да се изучат в чужбина с уговорката, че ще се върнат после да работят за родната страна. А той им помага и в това – да започнат работа тук, не някъде далеч като емигранти.\n\r\nПесента, подобно на всичко, което прави Течо в живота си е израз на личната му житейска философия. Темата за емиграцията вълнува дълбоко тази възрожденска личност. Неслучайно е застъпена и във видеоклипа на \"Две хубави очи\", където с Веселин Плачков водят един изключително силен диалог.\r\n ", "date": "2019.03.11", "title": "\"Две хубави очи\" на Яворов... Пее Мариана Попова"}
{"url": "https://www.dnes.bg/obrazovanie/2019/03/11/mon-iska-sankcii-ako-deteto-ne-hodi-na-uchilishte.404280", "text": "Говорим, че липсват достатъчно инструменти за принуда родителите да изпращат децата си редовно в училище. Това, което със сигурност ще направим съгласувано с народните представители, е, да се внесат предложения за изменение на Закона за социалното подпомагане и Закона за семейните помощи за деца, така че в по-дълъг период да се спират семейните помощи. Това съобщи министърът на образованието и науката Красимир Вълчев на форум в Хасково, цитиран от БТА.\r\nПредвиждаме и в Закона за социалното подпомагане и други помощи да бъдат обвързани с посещаемостта в училище, така че да засилим мерките за принуда, с които разполагаме, добави Вълчев. Той уточни, че е факт, че сегашните глоби по Закона за предучилищното и училищното образование невинаги се налагат. Кметовете понякога се въздържат. Винаги съм апелирал към тях да не се въздържат, за да се чувства неизбежността на санкциите, обясни Вълчев и добави, че понякога глобите са и несъбираеми.\r\n                    \n                    \n                Говорим включително и за обвързване на тези глоби с други права, но това е по-трудният разговор, посочи министърът на образованието. По негови думи няма как задължителното образование да се реализира без принуда, но тези мерки са всъщност в интерес на децата.\r\nОбхващането и включването на всяко едно дете в образователната система е едно от основните предизвикателства пред социално-икономическото ни развитие, оцени Вълчев. Той каза, че има и скрито отпадане от системата - деца, които не са отписани, но не успяват да придобият достатъчно знания или т. нар.ключови компетентности.\r\nВълчев припомни, че по действащия Механизъм за съвместна работа на институциите по обхващане и задържане в образователната система на деца и ученици са били сформирани над 1100 екипа с 11 000 души, благодарение на които допълнително в училище са били записани над 40 000 деца. Резултатите са колосални като усилия, обобщи той като изтъкна, че механизмът трябва да се префокусира върху ежедневната посещаемост в училище, а не усилията да бъдат насочени само в началото на учебната година.\r\nМинистър Вълчев засегна в изложението си и много други аспекти от приоритет за образователната система. Сред тях той открои даването на по-голяма свобода на учителите и насърчаването на тяхната креативност. Вълчев изрази надежда, че догодина ще има повече средства училища да реализират собствени проекти, свързани с иновации. Той акцентира и върху развитието на професионалното образование.\r\nКрасимир Вълчев, депутати, евродепутатът Ева Майдел, областният управител на Хасково Станислав Дечев, директори на учебни заведения от Хасково област, учители и синдикалисти участваха в широката дискусия \"Европа в нашия дом\", посветена на образованието. Начална педагожка от селско училище с преобладаващи деца от малцинствата предложи учениците от началното образование да не могат да преминават в по-горен клас, ако не са ограмотени.\r\n ", "date": "2019.03.11", "title": "МОН иска: Санкции, ако детето не ходи на училище"}
{"url": "https://www.dnes.bg/zvezdi/2019/03/11/nikol-shercinger-i-tainite-na-perfektnoto-i-tialo.404263", "text": "Никол Шерцингер сподели, че тайната за изваяната ѝ фигура е, че не хапва нищо след 19 часа. Певицата не се подава на изкушения и никога не яде нощем.\r\n\"Опитвам да не ям след 19 ч. Някои хора се провалят точно защото ядат вечер. Затова аз избягват тези допълнителни калории\", каза тя пред списание \"Closer\". \r\n \r\nНо Никол призна, че не се лишава от храни, които ѝ се ядат през другото време. Тя смята, че едно от най-важните неща е редовно да се правят упражнения.\r\n\r\n", "date": "2019.03.11", "title": "Никол Шерцингер и тайните на перфектното й тяло"}
{"url": "https://www.dnes.bg/notifikacii/2019/03/11/myj-ot-tyrgovishte-si-kaparira-radiatori-za-1080-lv-i-500.404276", "text": "Възрастен мъж от Търговище си капарирал радиатори на изгодни, подмамен от телефонни изманици, съобщиха от Областната дирекция на МВР.\r\nИзмаменият дал 1080 лв. и 500 евро, подмамен, че ще помогне на роднина. Познатата схема била приложена в събота по обед в града, когато на телефона на 79-годишният се обадил непознат. Убедил го, че роднина е поръчал радиаторите, но го нямало в момента, а трябвало спешно да се капарират, защото били на изгодна цена. Възрастният дал парите, а впоследствие установил, че роднината въобще нямал намерение да купува радиатори.\r\nПо случая е образувано досъдебно производство по Наказателния кодекс.", "date": "2019.03.11", "title": "Мъж от Търговище си капарира радиатори за 1080 лв. и €500 "}
{"url": "https://www.dnes.bg/blizak-iztok/2019/03/11/govori-ferhunde-da-spasiavash-jivoti-v-nai-opasnoto-miasto-na-sveta.404290", "text": "Животът в Кабул, столицата на Афганистан, никак не е лесен. Взривове ехтят почти всекидневно. Когато хората напуснат домовете си сутрин, не знаят дали ще се приберат вечерта.\r\nНо животът е още по-тежък за хората, работещи в спешната помощ на Кабул. Техен дълг е да помагат на ранените, докато рискуват собствените си животи. А очите им са виждали какво ли не.\r\n\"Никой не е в безопасност в Афганистан“, казва пред BBC младата Ферхунде. Тя е сестра в Спешната помощ на Кабул.\r\n\"Нашата работа е подобна на тази в армията. Така, както войниците се втурват към предните линии, така и ние се втурваме към нашите пациенти“, споделя младата жена.\r\n\"Трябва да се справяме с много проблеми свързани със сигурността тук. Органите на реда постоянно спират линейките ни за да ни проверят“, обяснява Ферхунде.\r\n                    \n                    \n                По време на една от нейните смени се получава сигнал за раждаща жена. Екипът тръгва веднага, но на връщане към болницата бусът е спрян за проверка на един от пунктовете. Дори бъдещата майка е претърсена за експлозиви от полицаите, докато стене заради родилните си болки. Претърсват и медиците.\r\nСлед атентата през 2018 г., когато талибаните взривяват линейка на един от пунктовете за проверка от полицията и убиват близо 100 души, всяко едно медицинско превозно средство се спира.\r\nМежду 10 и 20 минути протича проверката на полицията. Властите претърсват цялата линейка, проверяват дали пациента е истински и ако е, дали не крие нещо под себе си или дрехите си. Това е закъснение, което може да е смъртоносно и в без това опасния град. Много хора започват да предпочитат услугите на таксита, за да стигнат до болницата.\r\nНо медиците са изправени и пред още проблеми. Населението на Кабул е близо 5 милиона души, но в града оперират само 22 линейки  - по една на всеки 225 хил. човека.\r\n\"Наскоро имаше голяма експлозия с много ранени. С мен в линейката бяха около 10-12 жени и деца. Нямаше достатъчно място дори да им помогна“, разказва Ферхунде. Това е първата голяма атака за 2019 година. Жертвите са 4, ранените - близо 100.\r\n\"Колко още тези хора ще трябва да страдат? Да бъдат ранявани и убивани? Да гледат как домовете им се рушат? Или да се страхуват да не станат жертва на експлозия и това да унищожава психическото им здраве? Изглежда никой няма отговор на този въпрос“ възмущава се младото момиче.\r\nСамо през 2018 година жертвите са 3800, а 927 от тях са деца. Това е нов рекорд за страната. Най-тежките дни за центъра по спешна помощ, естествено, са тези, в които има експлозии.\r\n\"В Кабул веднага можеш да различиш приятеля от врага. Тук постоянно избухват бомби“, споделя  Сеид Рахман. Той работи като медик в спешната помощ на Кабул от 15 години. Казва, че най-често медиците за заплашени от вторичен взрив.\r\n\"Имаме само три минути да напуснем центъра с линейките. В момента, в който тръгнем – вече сме изложени на риск. Но моите хора имат нужда от мен. Мисля, че съм спасил някъде около 500 живота“, разказва мъжът. Той е изгубил двамата си братя и един от колегите си във войната.\r\n\"Семейството ми много се притеснява. Понякога оставям на страна опасните детайли около работата ми, когато говоря с тях“, споделя Рахман. И си спомня за най-тежката гледка, която се е разкрила пред него.\r\n\"Най-голям шок преживях след атаката над студенти. Всички те бяха толкова млади.“ Той все още не може да изтрие ужасяващата картина от главата си.\r\n\"Направих всичко възможно да ги спася. Чувствах се длъжен към бъдещето на страната си.“\r\nТравмата го кара да потърси помощ при психолог. Изписват му медикаменти, които да му помогнат.\r\n\"Направих всичко възможно да остана силен“, категоричен е Рахман.\r\nРанените се отвеждат в специална болница, отворена в началото на войната през 2001 година.  Една трета от пациентите са деца, а броят на лекуваните там расте всяка година.\r\nСред тях е 12-годишният Закула.  Кракът му е зле ранен след атаката на Талибаните през януари.\r\nДетето решава да посети магазина на баща си заедно с брат си и двамата си чичовци. Докато вървят, един от тях казва: \"Това е опасна зона. Дано не ни застигне някоя експлозия“. Бомбата избухва, когато момчето поема обратно съм дома си.\r\nСега Закула иска само едно: \"Моля се правителството да спре тази война и да донесе мир. Това ще е достатъчно“.", "date": "2019.03.11", "title": "Говори Ферхунде: Да спасяваш животи в най-опасното място на света"}
{"url": "https://www.dnes.bg/obshtestvo/2019/03/11/noviiat-ni-f-16-celi-20-misheni-ot-raz-i-izbiagva-sblysyk-sys-zemiata.404302", "text": "Изтребителят F-16 блок 70, за доставката на който преговарят правителствата на България и САЩ, поразява 20 мишени едновременно. Той притежава уникална система за избягване на сблъсък със земята, ако пилотът изпадне в безсъзнание или е в невъзможност да управлява, предаде .\n\nДругото голямо предимство на американския изтребител е, че има 12 000 летателни часа живот на двигателя преди основен ремонт вместо 8000, какъвто е при други конкурентни машини. Това заяви в Пловдив Джим Робинсън от компанията производител \"Локхийд Мартин\".\r\nПо думите му F-16 блок 70 е с много подобрения - по-добра товароносимост и безопасност, както и с по-бързо ускорение. В момента е най-добрият едномоторен боен самолет в света и ще може да се използва десетилетия напред.\n                    \n                    \n                \r\n\"Надяваме се началото на юни или юли т.г. да бъде достигната някаква договореност между двете страни и производството на самолетите за България да започне през 2023-а\", посочи Робинсън. Изтребителите ще се произвеждат в новоизграждащата се база на \"Локхийд Мартин\" в Южна Каролина.\r\nОт фирмата са категорични, че цялата машина ще се прави в САЩ. Единствено поддръжката щяла да се извършва у нас. Ако отделни компоненти се изработвали в България, то цената на изтребителя щяла да бъде много по-висока.\n\r\nРобинсън уточни, че става въпрос за пакетна цена за 8 изтребителя. В сумата се включват оръжейни системи, подготовка на летателния състав, инфраструктура за машините. От 9 до 12 месеца ще бъдат необходими за обучение на опитните ни пилотите в САЩ.\n\r\nСъщият боен самолет са поръчали Бахрейн и Словакия.\n\r\n\r\n ", "date": "2019.03.11", "title": "Новият ни F-16 цели 20 мишени от раз и избягва сблъсък със земята"}
{"url": "https://www.dnes.bg/evroizbori-19/2019/03/11/priznanie-ot-gerb-gabriel-s-nai-mnogo-nominacii-za-evrovota.404277", "text": "Еврокомисарят Мария Габриел е получила най-много номинации за евролистата на ГЕРБ за предстоящите през май избори за европейски парламент, призна шефът на ПГ на партията Цветан Цветанов. \n\n\r\nТя има над 10 000 номинации от 232 общини, изтъкна силният човек на ГЕРБ в българския парламент. Цветанов допълни, че когато окончателно бъде готова листата с решение на Изпълнителната комисия на ГЕРБ, тя ще бъде обявена. \r\nВ коментар за законопроекта на Закона за вероизповеданията Цветан Цветанов каза, че ГЕРБ ще продължи да разговаря с коалиционните си партньори и да обсъжда възможните варианти между първо и второ четене. Като заяви, че не очаква да има промяна в гласуването на парламентарната група на ГЕРБ.\r\n ", "date": "2019.03.11", "title": "Признание от ГЕРБ: Габриел с най-много номинации за евровота"}
{"url": "https://www.dnes.bg/temida/2019/03/11/kmeticata-na-zlatica-go-zakysa-obviniha-ia-za-izmami-nad-1-mln-lv.404260", "text": "Софийската градска прокуратура обвини кмета на Златица - Магдалена Иванова, за документно престъпление и длъжностно присвояване в особено големи размери, съобщиха от прокуратурата.\r\nСпоред обвинението през януари 2014 г. тя изготвила декларация с неверни обстоятелства за ремонт на училището в града. Различните етапи от проекта, на обща стойност над 100 000 лв., били финансирани и изпълнени по договор между общината и частно дружество.\r\nИванова изготвила официалния документ с невярно съдържание с цел да бъде използван пред Областния управител и така да бъде платено двойно за ремонта, твърди прокуратурата.\r\nВторото обвинение се отнася за действията й в периода юли - демекври 2014 г.\r\n                    \n                    \n                Държавното обвинение привлякло Иванова за длъжностно присвояване за 1 милион лева. Средствата били отпуснати като целеви субсидии за капиталови разходи, а Иванова се разпоредила със сумата, като наредила плащане по фактура за извършени ремонти. Според прокуратурата във фактурите били отразени многократно по-високи стойности от реално дължимите.\n\r\nЗа самото съставяне на официални документи с невярно съдържание не може да се търси наказателна отговорност от кмета, тъй като не е участвала в изготвянето им, но е била запозната с неверността на отразените в тях обстоятелства, допълват от институцията. Спрямо кмета на Златица е взета мярка за неотклонение \"подписка\".\n\r\nАко бъде призната за виновна по двете обвинения, Иванова може да получи наказание \"лишаване от свобода“ от 10 до 20 години, както и конфискация на част или цялото имущество на осъдения, и лишаване от право да заема определена държавна или обществена длъжност и лишаване от право да упражнява определена професия или дейност“.\n\r\n ", "date": "2019.03.11", "title": "Кметицата на Златица го закъса, обвиниха я за измами над 1 млн. лв."}
{"url": "https://www.dnes.bg/obshtestvo/2019/03/11/stroej-ili-kafeta-i-chatove-remontyt-na-grafa-lazi-po-nervite-na-stolichani.404236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИсторическият ремонт на столичната улица \"Граф Игнатиев\" отново вся раздор сред гражданите. Първо бяха ограничителите по трасетата на трамваите, а после криво наредените плочки, стърчащи кабели и тръби. Сега гражданите се оплакват от това, че строителите не работят. \r\nПотърпевшите хора, които живеят на ул. \"Граф Игнатиев\" споделиха пред  , че работниците идват късно, почват да си пият кафетата на слънце и да си гледат телефоните.\r\nПреди дни група младежи порицаха ремонтната дейност на улицата, като разпънаха плажни чадъри и шезлонги до голяма купчина с пясък. Темата за смяната на името на улицата също стана повод за бурни реакции. \n                    \n                    \n                \r\n\"Беше обявено обществено обсъждане на проекта. Зададох въпроса на какъв етап е инвестиционният процес. Главният архитект Здравко Здравков отговори, че е влязло разрешение за строеж. За какво обсъждане говорим, щом вече има решение? На 7 май започна безобразието, а не ремонтът. Цял живот се занимавам със строителство. Не съм виждал по-голямо строително безобразие. Няма такова нещо като пешеходна зона с трамваи. Къде са тротоарите? Отводняването също е огромен проблем. Главният архитект явно не е ходил по \"Графа\" по време на дъжд. Минават кабели под бетона, които за да се сменят трябва всичко да се изкърти\", обясни един от живущите в района Петър Ненов.\n\r\n ", "date": "2019.03.11", "title": "Строеж или кафета и чатове? Ремонтът на \"Графа\" лази по нервите на столичани"}
{"url": "https://www.dnes.bg/sofia/2019/03/11/spirat-vodata-v-chasti-ot-sofiia-na-12-mart-vijte-kyde.404233", "text": "На 12 март 2019 г. (вторник), във връзка с изграждане на сградно водопроводно отклонение на ул.\"Цар Самуил\" жк.\"Банишора\", се налага спиране на водоподаването от 09:30 до 19:30 часа на клиентите на\"Софийска вода”, живеещи в района на: ул.\"Козлодуй\"  от  ул.\"Цар Самуил\"  до  бул.\"Княгиня Мария Луйза\", ул.\"Цар Самуил\"  от  ул.\"Селиолу\" до ул.„Козлодуй\".\n\r\nПри продължителност на строително-ремонтните дейности над 12 часа\"Софийска вода” ще осигури алтернативно водоснабдяване с водоноска на адрес: ул.\"Козлодуй\" ъгъла с ул.\"Цар Самуил\".\n                    \n                    \n                \r\nНа 12 март 2019 г. (вторник), във връзка с подмяна на сградно водопроводно отклонение на ул.\"Граф Игнатиев\" Център, се налага спиране на водоподаването от 09:00 до 18:00 часа на клиентите на\"Софийска вода”, живеещи в района на: ул.\"6 – ти септември\"  от  ул.\"Хан Крум\"  до  ул.\"Граф Игнатиев\".\n\r\nПри продължителност на строително-ремонтните дейности над 12 часа\"Софийска вода” ще осигури алтернативно водоснабдяване с водоноска на адрес: ул.\"„6 – ти септември\" ъгъла с ул.\"Хан Крум\".\n\r\nНа 12 март 2019 г. (вторник), във връзка с изпълнение на инвестиционен проект за реконструкция на уличен водопровод на ул.\"Трети март\" кв.\"Филиповци\", се налага спиране на водоподаването от 09:00  до 19:00 часа на клиентите на\"Софийска вода”, живеещи в района на: ул.\"Трети март\" в участъка от ул.\"Поручик Хранов\" до ул.\"Извор\"; ул.\"Кутлина\" в участъка от ул.\"Поручик Хранов\" до ул.\"Трети март\"; ул.\"Крайречна\" в участъка от ул.\"Поручик Хранов\" до ул.\"Извор\"; ул.\"Страцин\", ул.\"Драва\" и ул.\"Ален мак\".\n\r\nПри продължителност на строително-ремонтните дейности над 12 часа\"Софийска вода” ще осигури алтернативно водоснабдяване с водоноска на адрес: ул.\"Братя Найденови\" 14, пред кметството.\n\r\nСлед възстановяване на водоснабдяването е възможно временно повишаване  мътността на водата.\n\r\nСлед реализацията на този инвестиционен проект клиентите на\"Софийска вода” живеещи в района ще почувстват значително подобреното качество на предоставяните услуги.\n\r\nНа 12 март 2019 г. (вторник), във връзка с монтаж на спирателен кран на ул.\"Незабравка\" с. Чепинци, се налага спиране на водоподаването от 09:00 до 19:00 часа на клиентите на\"Софийска вода”, живеещи в района на: ул. \"Георги Никифоров\", ул. \"Свежест\", ул. \"Кокиче\", ул. \"Училищна\", ул. \"Искър\", ул. \"Офрей\", ул. \"Реката\".\n\r\nПри продължителност на строително-ремонтните дейности над 12 часа\"Софийска вода” ще осигури алтернативно водоснабдяване с водоноска на адрес: ул.\"Георги Никифоров\" ъгъла с ул.\"Свежест\".\r\nНа 12 март 2019 г. (вторник), във връзка с подмяна на сградно водопроводно отклонение на ул.\"Зора\" кв.\"Гниляне\" община\"Нови Искър\", се налага спиране на водоподаването от 09:30 до 14:30 часа на клиентите на\"Софийска вода”, живеещи в района на: ул.\"Христо Ботев\", ул.\"Пенчо Славейков\" , ул.\"Тополите\", ул.\"Враня\".\n\r\nПри продължителност на строително-ремонтните дейности над 12 часа\"Софийска вода” ще осигури алтернативно водоснабдяване с водоноска на адрес: ул.\"Христо Ботев\" ъгъла с ул.\"Зора\".\n\r\nНа 12 март 2019 г. (вторник), във връзка с ремонт на уличен водопровод на бул.\"Александър Малинов\" жк.\"Младост\" 4, се налага спиране на водоподаването от 10:00  до 22:00 часа на клиентите на\"Софийска вода”, живеещи в района на: ул.\"Бизнес парк София\"№ 3 и № 5 , ул. Околовръстен път от № 253  до  ул.\"Бизнес парк София\".\n\r\nВъзможно понижено налягане на водата на високите етажи в района на ул.\"Самара\" , ул\"Проф. Александър Танев\" , ул. Околовръстен път\"  и  бул.\"Александър Малинов\".\n\r\nПри продължителност на строително-ремонтните дейности над 12 часа\"Софийска вода” ще осигури алтернативно водоснабдяване с водоноска на адрес: ул.\"Бизнес парк София\" срещу кино\"Арена\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.03.11", "title": "Спират водата в части от София на 12 март, вижте къде"}
{"url": "https://www.dnes.bg/notifikacii/2019/03/11/ethiopian-i-lion-air-dve-katastrofi-dve-aviolinii-samoletyt-boeing-737.404232", "text": "От дебюта си през 2017 година Boeing 737 МАХ, последният масов пътнически самолет на компанията, се справяше доста успешно с безопасното транспортиране на хора от точка А до точка Б. \n\r\nНо след вчерашната катастрофа на Ethiopian Airlines, в която именно Boeing 737 се разби 8 минути след излитането си, сигурността на самолета започва да става доста съмнителна. Това е втората катастрофа с Boeing 737 само за пет месеца, отбелязват експерти в сигурността на въздушния трафик.\n\n\n\n\n\r\nДоста е рано да се правят заключения, но има доста прилики между вчерашната катастрофа със самолета на Етиопските авиолинии и трагедията, която сподетя полет 610 на Lion Air. На 29 октомври миналата година Boeing 737 се разби в морето край Индонезия, минути след излитането си. Всички 189 души на борда загинаха. \n                \n                \r\nПриликите между двете катастрофи са много. \n\r\nВ семейството на Boeing 737 има 4 различни версии - MAX 7, MAX 8, MAX 9 и MAX 10, по ред на големината си. От компанията са доставили най-много самолети Boeing 737 МАХ 8. \n\r\nОт 31 януари насам от компанията имат потвърдени поръчки за над 5000 самолета МАХ. Доставени са 350, а два от тях вече се разбиха. \n\r\nПолет 610 на Lion Air се разби 13 минути след излитането. За полет 302 на Етиопските авиолинии фаталната минута беше 8-та. Трябва да се отбележи, че излитането и кацането са най-рисковите при всеки полет и тогава се случват повечето инциденти. \r\nВсе още няма изчерпателни доклади за нито една от двете катастрофи, но от предварителните дани става ясно, че излитането и на двата самолета не е било плавно. \n\r\nМалко вероятно е това да е причината и за двете катастрофи, но е интересен факт, че и двата инцидента са се случили при първия за денят полет за самолета. \n\r\nВремето... не е фактор. \r\nАтмосферните условия изглежда не са фактор за инцидентите на Lion Air и Етиопските авиолинии. И в двата случая самолетите са излетели при ясно време и добра видимост.", "date": "2019.03.11", "title": "Ethiopian и Lion Air: Две катастрофи, две авиолинии... Самолетът – Boeing 737"}
{"url": "https://www.dnes.bg/obshtestvo/2019/03/11/martensko-vreme-dnes-toplo-utre-ni-chakat-valeji.404230", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед приятните топли дни, съвсем нормално за месец март, времето ще застудее. Днес облачността ще се увеличава и вплътнява и след обяд вече ще е значителна. Минималните температури ще са между 5° и 10°.\r\nПривечер ще започнат слаби валежи от дъжд първо в Западна България, а до полунощ и на места в Централна България, прогнозира синоптикът на \n\r\nЩе духа умерен до силен вятър от запад-северозапад, с него ще нахлува и по-студен въздух. Максималните температури ще са между 13 и 15° в Северозападна България до 19 – 21° на места в Горнотракийската низина. Атмосферното налягане ще се понижи и ще е по-ниско от средното за месеца, информира още той.\n                    \n                    \n                \r\nПо Черноморието облачността ще е значителна, с повече слънце в часовете преди обяд. Ще остане почти без валежи.\n\r\nНад планините облачността ще е значителна и след обяд в масивите от Западна България, а до полунощ и в Централна, ще има валежи от дъжд, над около 1800 метра - от слаб сняг.\n\r\nВъв вторник валежите ще обхванат цялата страна. Застудяването ще продължи и през деня температурите ще се понижават. По високите полета на Западна България, в Предбалкана и в североизточните райони дъждът ще премине в сняг. В останалите райони ще вали дъжд, отбеляза Матев.\n\r\nКъм края на работната седмица валежите ще спрат, а вятърът ще отслабне. Облачността временно ще започва да се разкъсва и ще намалее, като през уикенда температурите отново ще се повишат.", "date": "2019.03.11", "title": "Мартенско време: Днес топло, утре ни чакат валежи"}
{"url": "https://www.dnes.bg/obshtestvo/2019/03/11/lipsata-na-arhivi-vratichka-za-zloupotrebi-v-noi.404239", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрима от задържаните за схемата с фалшиви пенсии в Силистра остават за постоянно в ареста, реши Специализираният наказателен съд. Според прокуратурата директорът на НОИ в Силистра Милен Пенчев, както и Стоянка Симеонова и Тодор Тодоров, са участвали в организирана престъпна група за неправомерно отпускане на максимални пенсии чрез фалшиви документи. Разследващите са установили около 20 случая на отпуснати по този начин пенсии през последните 2 години. \n\n\nВаня Григорова от КТ \"Подкрепа\" и Добрин Иванов, изпълнителен директор на Асоциацията на индустриалния капитал в България, коментираха в ефира на \"България сутрин\", че прокуратурата трябва да е сигурна в своите доказателства, за да докаже тази схема и фалшивите документи.\n                    \n                    \n                \r\n\"Как се доказва един фалшив документ, при положение, че липсват архиви? Между 10 и 15 % са само предадените архиви в НОИ. Можем да си представим за какви липси става въпрос\", обясни Добрин Иванов.\n\r\nПо думите му няма гаранции, че категорийните работници, които имат право на по-висока пенсия и по-ранно пенсиониране, ще получат необходимите им документи от предприятията, където са полагали своя труд, защото не е сигурно колко са истински самите удостоверения за времето преди 1997 година, преди въвеждането на персонален регистър в НОИ.\n\r\n\"В България имаме огромен проблем и той ще става все по-видим с годините. Това са случаите, които не са малко и в които архиви просто няма. Хората просто няма как да докажат стаж. Това, което се говори, не стана ясно за кой период е трудовият стаж. Ако е преди 2000 година, има съвсем реален шанс тези хора наистина да са работили някъде и да нямат документи\", \n\r\nСпоред нея именно липсата на архиви отваря възможност за подобна схема за злоупотреби и от двете страни - работници, които не са работили никъде и държава, която репресира пенсионерите, за да свие разходите.\n\r\nГригорова каза също, че схемата в НОИ-Силистра може и да действа, защото хората търсят друг начин, за да си осигурят необходимите документи за труд, който действително са полагали.\n\r\nДобрин Иванов пък допълни, че трябва строго да се преследват подобни престъпления с фондове, в които се внася от всички, но се ползват от по-малко хора.", "date": "2019.03.11", "title": "Липсата на архиви - вратичка за злоупотреби в НОИ"}
{"url": "https://www.dnes.bg/politika/2019/03/11/oproshtavaneto-na-dylgovete-na-miuftiistvoto-opasen-precedent.404240", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПремиерът Бойко Борисов ще приеме в кабинета си днес главата на Българската православна църква Патриарх Неофит и главния мюфтия Мустафа Хаджи. Причината е решението на парламента от петък да бъдат опростени дългове за над 8 милиона лева на Главното мюфтийство. За решението гласуваха ГЕРБ и ДПС, а БСП ги обвиниха в съглашателство. Партньорите в мнозинството от ОП остро се противопоставиха. Може ли това да предизвика нов конфликт в управляващата коалиция?\n\n\n\n\r\n\"Евроатлантическите ценности не могат да заменят истинските християнски ценности. Опрощаването на дълговете на вероизповеданията касае само Главното мюфтийство. Тези промени в закона не касаят Православната църква, защото тя е изплатила всичките си дългове. Други вероизповедания също не бяха съгласни с тези текстове. Тези дългове има как да бъдат отложени. Този прецедент е опасен за националната ни сигурност, защото могат и други субекти да се позоват на него. Така може да се опрощават дългове на болници, БДЖ, фирми\", подчерта \r\nдепутатът от \"Обединени патриоти\" и член на ръководството на \"Атака\" Павел Шопов.\r\nдепутатът от \"Обединени патриоти\" и член на ръководството на \"Атака\" Павел Шопов.\n                    \n                    \r\nдепутатът от \"Обединени патриоти\" и член на ръководството на \"Атака\" Павел Шопов.\n\r\nдепутатът от \"Обединени патриоти\" и член на ръководството на \"Атака\" Павел Шопов.\n\r\nдепутатът от \"Обединени патриоти\" и член на ръководството на \"Атака\" Павел Шопов.\n\r\n\r\nГостът изтъкна в \"България сутрин\", че според правилника на Народното събрание са направени нарушения с гласуването на промените.\n\r\n\"Не беше сезирана финансово-бюджетната комисия. Не беше изяснена самата структура на тези задължения. Никой не знае откъде са тези задължения. Проблемите в коалицията се натрупват. Различните казуси могат да повлияят. Притеснителен беше полукриминалният начин, по който се прокарват такива текстове в закона. Оценяваме усилията на правителството към вероизповеданията\", посочи Павел Шопов пред .", "date": "2019.03.11", "title": "Опрощаването на дълговете на Мюфтийството - опасен прецедент"}
{"url": "https://www.dnes.bg/notifikacii/2019/03/11/levski-i-cska-igraiat-otnovo-na-lazarovden-ili-cvetnica.404243", "text": "Макар до края на редовния сезон да има още един кръг, плюс мача между Берое и Витоша Бистрица, който затваря този, отборите в първата шестица на родната Първа лига са ясни.\r\nЛудогорец, ЦСКА, Левски, Ботев Пловдив, Берое и Черно море ще продължат борбата за титлата и евротурнирите, а програмата за втората фаза се поизяснява.\r\nЛудогорец вече спечели редов­ния сезон в Първа лига, след като с успе­ха над Левски на \"Герена\" разградчани водят с 5 точки пред втория ЦСКА кръг преди края и с 8 пред сините.\n\r\nСъс сигурност \"червените\" и \"сините\" ще са втори и трети, като остава само да се види как ще завършат след последния кръг. В него армейците приемат Берое, а сините гос­туват на Верея. Вечните съ­перници могат само да сме­нят мястото си в подрежда­нето, но няма как да са по-на­пред от второто и по-назад от третото.\n                \n                \r\nТова означава, че вечните дербита в плей­офите ще са в 30-ия и 35-ия кръг., пише \"Тема спорт\".\r\nКато дати по предвари­телния разчет на БФС това са 20-21 април, когато са големите празници Лазаровден и Цветница, както и 25-26 май (събота, неде­ля). ЦСКА вероятно ще е домакин в пър­вото дерби, а Левски във второто. Ако оба­че \"сините\" завършат втори, то домакинствата ще се раз­менят.\n\r\nИнтересното е, че на 3 ап­рил Лудогорец приема армей­ците в четвъртфинал за купа­та. А ако възпитаниците на Любо Пенев са втори, то ще гостуват в Разград няколко дни по-късно - на 6 или 7 април, този път за първенство.\r\nОсвен това, ако ЦСКА и Берое запазят своите места към този момент и след редовния сезон завършат втори и пети, двата отбора ще играят един срещу друг в 2 последователни кръга на стадион \"Българска армия\". Двата отбора ще се срещнат в събота в последните си мачове от редовния сезон, а след това най-вероятно ще открият и втората фаза на първата шестица.\r\n\r\n ", "date": "2019.03.11", "title": "Левски и ЦСКА играят отново на Лазаровден или Цветница"}
{"url": "https://www.dnes.bg/stranata/2019/03/11/myj-se-blysna-v-kamion-i-zagina-na-miasto.404244", "text": "Мъж на 63 години от Монтана загина при катастрофа с лек автомобил в село Медовница, съобщават от Областната дирекция на МВР. \nИнцидентът е станала в неделя около 13.00 часа на ул.\"Първа\" в селото. \r\nЛек автомобил \"Мицубиши\", пътуващ от Монтана към Видин и управляван от 63-годишен мъж, при движение с несъобразена скорост се е блъснал в насрещно движещ се товарен автомобил, шофиран от 57-годишен македонски гражданин. Шофьорът на леката кола е починал, пише БТА.  \r\nВодачът на товарния автомобил е тестван с дрегер, пробата не е отчела наличие на алкохол. Това е трети случай на загинал при пътно-транспортно произшествие в област Видин от началото на годината.", "date": "2019.03.11", "title": "Мъж се блъсна в камион и загина на място "}
{"url": "https://www.dnes.bg/notifikacii/2019/03/11/arestuvaha-shef-na-avtomorga-zaradi-razfasovana-kradena-kola.404251", "text": "Полицията задържа собственик на автоморга след открити части за автомобили, обявени за издирване, съобщава БТА.\r\nПри проведени специализирани полицейски действия в частна автоморга в с. Големо село, община Бобов дол, полицаи са открили раздробен на части лизингов автомобил \"Ауди\" А5, съобщиха от полицията. \r\nАвтомобилът е бил обявен за издирване от столицата. В обекта са открити и части от други автомобили, обявени за международно издирване.\r\nСобственикът на автоморгата - 42-годишен мъж от Дупница, е задържан за 24 часа в полицейския арест. Започнати са досъдебни производства в РУ Бобов дол, уведомен е и дежурен прокурор.", "date": "2019.03.11", "title": "Арестуваха шеф на автоморга заради разфасована крадена кола"}
{"url": "https://www.dnes.bg/sofia/2019/03/11/bg-mama-biseri-nevejestvo-no-i-polezni-syveti.404242", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"БГ мама\" е онлайн форум, създаден преди години и който цели да се разискват важни теми при майчинството и бременността, да се споделя опит в различни насоки и взаимна помощ.\n\n\n\r\nТам се разискват реални теми, но в същото време има огромна колекция от бисери, някои от които бяха събрани от популярен сайт.\n\r\nПавел Владимиров отбеляза, че \"БГ мама\" е имало ефект на снежна топка, вече там всеки пише каквото поиска и дори изрази съмнение, че има и мъже, които се включват в онлайн дискусиите.\n\r\n\"Много мъже пишат там, дори се крият зад профилите на съпругите си\", каза той пред \n                    \n                    \n                \r\nМиглена Ангелова пък беше категорична, че бисерите не са само в \"БГ мама\". По думите ѝ там има също много невежи жени и майки.\n\r\n\"Невежеството вече не е само у нас. Много неща не се знаят за отглеждането на децата и за възпитанието им. Така е по цял свят. Жената, за да бъде полезна майка, трябва да чете много и да чете критично\", допълни тя и каза, че именно критичното мислене го няма.\n\r\nМиглена Ангелова и Павел Владимиров бяха категорични, че не трябва да се приема всичко в интернет за вярно.\r\n ", "date": "2019.03.11", "title": "\"БГ мама\" – бисери, невежество, но и полезни съвети"}
{"url": "https://www.dnes.bg/stranata/2019/03/11/27-godishen-tyrnovec-skochi-ot-terasa-s-opasnost-za-jivota-e.404247", "text": "27-годишен мъж от Велико Търново е с опасност за живота, след като е скочил от тераса, съобщиха от полицията.\n\r\nСлучката се разиграла в нощта срещу 9 март пред заведение в областния град. \r\nОт събраните до момента данни е изяснено, че мъжът е скочил през парапет на тераса върху покрив под нея, а след това е паднал от покрива. Пострадалият е откаран във великотърновската болница със съчетана травма и с опасност за живота.\r\nПо случая е образувано досъдебно производство по чл.127, ал.1 от НК.", "date": "2019.03.11", "title": "27-годишен търновец скочи от тераса, с опасност за живота е "}
{"url": "https://www.dnes.bg/notifikacii/2019/03/11/opravdaha-indoneziika-obvinena-v-ubiistvoto-na-brata-na-kim.404249", "text": "Индонезийка, обвинена, че е участвала в убийството на заварения брат на севернокорейския лидер Ким Чен Ун през 2017 г., беше оправдана от малайзийското правосъдие. Това бе неочакван обрат по делото, гледано в Малайзия, предаде Франс прес.\n\r\nПрокуратурата обяви, че снема обвиненията от Сити Айсях за убийството на Ким Чен Нам и я освободи. Сити беше обвинявана, че заедно с виетнамката Доан Тхи Хуонг е убила заварения брат на Ким Чен Ун. Двете жени бяха обвинени, че са плиснали в лицето на жертвата невротоксично вещество на международното летище в Куала Лумпур през февруари 2017 г.\n\r\nСъдията по делото Азин Арифин заяви днес: \"Сити Айсях е свободна\". Така той удовлетвори искането на прокуратурата да бъдат снети обвиненията, предявени на жената. Прокуратурата не мотивира искането си. Сега Сити ще може да напусне Малайзия.\n\n\r\n                \n                След освобождаването си тя заяви, че е много щастлива и че не е очаквала нещата да се развият по този начин. Посланикът на Индонезия в Малайзия Рушди Кирана също приветства решението на съда.\n\r\nКим Чен Нам беше нападнат, докато чакаше самолет за Макао. Двадесет минути след атаката той почина. Южна Корея обвини Северна Корея, че е организирала убийството. Пхенян отрича тези обвинения. Ким Чен Нам критикуваше режима в Пхенян и живееше в изгнание, припомня БТА.\n\r\nДвете жени, задържани за убийството, винаги са твърдели, че са невинни. В съда те казаха, че мислели, че участват в телевизионно шоу, снимано на летището в Куала Лумпур. Процесът срещу двете жени започна през октомври 2017 г. Днес той беше подновен след прекъсване от няколко месеца.\n\r\nЗа убийството бяха обвинени и четирима севернокорейци, но те успяха да избягат от Малайзия.\r\n ", "date": "2019.03.11", "title": "Оправдаха индонезийка, обвинена в убийството на брата на Ким"}
{"url": "https://www.dnes.bg/obshtestvo/2019/03/11/bez-strah-ot-bog-i-zakon-obirdjii-atakuvat-cyrkvi-v-sofiia.404241", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само за няколко дни се извърщиха серия от обири в столични храмове и всичките с един почерк.\r\nОт началото на 2019 година пък са били ударени най-малко осем църкви. Престъпниците действат идентично. Нахлуват в църквата и за минути задигат каквото им се изпречи пред очите - от кутии с дарения, метални свещници... до прибори за извършване на църковни служби, дори свещените книги.\n\r\nРепортер на посети храма \"Свети Николай Мириклийски - Чудотворец\" в столичния район \"Връбница\", който от началото на годината е бил обиран два пъти. Първият грабеж е станал в края на месец януари, а вторият - на Националния ни празник 3 март.\n\n\n                    \n                    \n                \r\n\"От нашата църква бяха откраднати единствено пари. Други вещи не липсват. Иззетите суми не са ясни, но те служат за месечната издръжка на храма - покриване на сметки и т.н. Миналата година през юни бяха задигнати дори дарителски каси за онкоболни\", разказа за \"България сутрин\" отец Методий Корчев.\n\r\n\"Тези хора нямат страх от нищо. Нямат вяра. Дори не мога да ги нарека хора, защото един истински човек не посяга на чуждото, а какво остава пък за онова, което е посветено на Бога. Все пак се надяваме да се вразумят и тези вандалски прояви да спрат\", допълни още той.\n\r\nПред юристът Николай Колев посочи, че във всяка столична църква, станала жертва на наглите обирджии, почеркът е един и същ. По думите му безспорно става въпрос за една и съща организирана група.\n\r\n\"Не си обяснявам в какво състояние е изпаднало обществото ни, за да се случват подобни неща. Много от храмовете се издържат трудно - това са даренията, които всички ние, миряните, оставяме\", подчерта той.\n\r\nИ отбеляза, че са били предоставени записи от охранителни камери от църквата в \"Овча купел\" - \"Св. Княз Борис\", на които се вижда как престъпниците нахлуват и изземват освен металните каси, и дървените поставки, на които стоят иконите, както и самите икони.\n\r\nЗа съжаление лицата на крадците са трудно разпознаваеми. А впоследствие иконите са били открити захвърлени близо до храма.\r\n ", "date": "2019.03.11", "title": "Без страх от Бог и закон: Обирджии атакуват църкви в София"}
{"url": "https://www.dnes.bg/index/2019/03/11/dizelyt-v-evropa-umira-a-u-nas-pali-s-pylna-sila.404245", "text": "Макар дизеловите автомобили да губят своята позиция в Европа, в България те все още са най-популярното средство за превоз. Оказва се, че търговците отчитат  сериозен ръст на вноса на стари дизелови коли от Западна Европа, съобщава Нова тв.\r\nВсяка трета кола от износа в Италия, попада в родните автокъщи. А причините са ясни -  забраните и ограниченията за каране на стари дизелови коли по пътищата на много градове в Западна Европа. Докато търсенето на нови автомобили на дизел в ЕС намалява с 18 % през миналата година, у нас то се запазва. По данни на търговците в Германия  – в автокъщите залежават около 350  000 коли на дизел със стандарт Евро 5 на стойност над 5 млрд. евро.  Средно всеки автомобил  престоява около 106 дни.\r\n                \n                У нас 1 210 000 са колите на дизел и 1 340 000 - на бензин.\r\n\"Дизелът в Италия умира и това не е само италиански проблем, а европейски. От 2018-та много региони тук, в Италия, забраниха достъпа до центъра на градовете за дизелови автомобили. Въпросът е - къде отиват старите дизелови коли – в Близкия Изток, третия свят и Източна Европа, където законите не са толкова строги по отношение на замърсяването”, коментира Джузепе Гамбакорта – автоексперт в Италия. Така той обоснява как дизелите в Италия се превърнаха от най-разпространеното средство за превоз, в най-нежеланото.\n\r\nА именно от Ботуша идва 80% от вноса на коли втора ръка у нас. Близо 140 000 автомобила,  65 % от тях на дизел са били доставени в България. По-голямата част от тях са стари - над 10-годишни.\n\r\n\"Засега вратата към нас е отворена – няма механизми, по които да се ограничат тези автомобили да дойдат”, каза Цветелина Цанева от Асоциация на вносителите на автомобили.\r\n\"И това предразполага всичките тези евтини автомобили, които замърсяват  въздуха в Германия – да идват към България. Хората гледат да се отърват  от тези автомобили и рано или късно ще дойде моментът, в който ще се  подаряват такива автомобили, тъй като голяма част от тях няма да могат  да напуснат на собствен ход територията на Германия”, коментира и  Румен  Дунев.\r\nСпоред шофьорът Антон Антонов, от значение са и средствата, с които разполага българинът. Той също залага на дизел, заради по-ниския разход и твърди, че е от значение не вида на горивото, а подръжката на автомобила:\r\n\"Според мен ако един дизел е поддържан с всичките филтри, катализатори – работи напълно оптимално”, казва Антонов.\n\r\nЕкспертите не изключват и българските шофьори да спечелят от европейските забрани. Ако преди половин година автомобил, отговарящ на нормата Евро 6, се е продавал за 28 000 евро, сега цената му в автокъщите в Германия и Италия трудно минава 21 000 евро. \"Това, което може да се случи – е някои от тези автомобили, да влязат на относително по-изгодна цена на българския пазар и това да подпомогне на някои от по-старите сегменти автомобили в България”, казва Александър Миланов.\n\r\n„Ако те дълго време стоят там, проблемът с тяхната техническа поддръжка ще доведе до драстично спадане на цените, което ще е добре дошло за българските търговци. Ако вкараме коли Евро 5 и 6 – България ще си обнови автопарка, а не да го състари”, коментира още Цветелина Цанева.\n\r\n ", "date": "2019.03.11", "title": "Дизелът в Европа умира, а у нас \"пали\" с пълна сила"}
{"url": "https://www.dnes.bg/obshtestvo/2019/03/11/skok-na-goriva-tok-zaplati-po-skyp-leten-sezon-rystyt-na-cenite-11.404250", "text": "Цените за лeтния сезон по родното Черноморие ще нараснат със 7-11%, няма как да имаме спад, каза директорът на Институт за оценки и анализи в туризма Румен Драганов пред bTV. Според него това е така, защото имаме ред увеличения – на бензина, горивата, енергоносителите, както и увеличение на заплатите на персонала.\n\r\nТой посъветва да се замислим за ранно записване, където цената ще е с 30% по-ниска, а най-високата ще е на рецепция в сезона.\n\r\nНай-много туристи засега са се записали за нашето Черноморие от Германия и Русия.\n\r\nДраганов обясни, че това е предварителна статистика за сезона, защото в някои страни туристите са по-организирани относно почивката си, но ще има изменение, смята той.\n                    \n                    \n                \r\nИзключително занижени нива на брой туристи сочат анализаторите за този летен сезон. Според Драганов това обаче не може да се каже сега, понеже периодът е динамичен и има изкуствено забавяне с цел да се привлекат клиенти.\n\r\nПодготовката в най-големия курортен комплекс Слънчев бряг вече започна. За лятото обаче се търси многократно повече персонал и заплащането скача. Младежите от Aнглия, които пълнят улиците на курорта през лятото, тази година ще са значително по-малко. Хотелиерите си обясняват резкия спад на предварителните резервации с Brexit.\r\nПо данни на туроператори около 10% по-малко за заявените чартърни полети към морето за лятото. Най-голям е спадът на германски туристи - около 25%, а също и от Русия, където спадът е към 20%. Голям проблем е и намирането на персонал. Консеционери на плажове дори финансират обучението на спасители срещу условие - няколко сезона след това те да останат на работа при тях.\n\r\nДиректорът на Институт за оценки и анализи в туризма обаче смята, че именно \"разводът“ на Великобритания с ЕС може да доведе туристи от Англия у нас, понеже сме нискобюджетна дестинация.\n\r\nНай-нисък процент от нашите почиващи ще изберат културния туризъм, понеже той се рекламира много лошо, коментира директорът на Институт за оценки и анализи в туризма. Най-много, над 70%, ще почиват при роднини, а 38 на 100 вече са направили своята резервация още от миналата година.\n\r\nУвеличили са се и оплакванията не само у нас, но и от чуждите хотели, каза Игнат Арсенов, директор на Европейския потребителски център. Ако за миналата година са били 6%, сега са 10%.\n\r\nТой посъветва и да внимаваме с платформите, с които правим договора и плащаме за почивка, Трябва да се проучи хотелът – има отзиви на вече били там, рейтинг на курорта, можем да видим хотела на страницата, добави Арсенов.\n\r\nТой бе категоричен, че не е необходимо да правим скандали, ако нещо не е наред, а да съберем снимкови доказателства, както и да подадем жалби на рецепцията и към Европейския потребителски център.", "date": "2019.03.11", "title": "Скок на горива, ток, заплати = по-скъп летен сезон. Ръстът на цените - 11%"}
{"url": "https://www.dnes.bg/kino/2019/03/11/dimityr-marinov-holivudskiiat-bliasyk-mi-e-chujd.404248", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДимитър Маринов представи официално филма \"Зелената книга\" на \"София филм фест\". Лентата получи \"Оскар\" за най-добър филм преди две седмици в \"Dolby Theatre\". А Маринов остана в историята като единствения българин, който в едната ръка държи най-високото отличие на американската киноакадемия, а в другата - българското знаме. С него се сдобил в последния момент и до последно се колебаел дали да го покаже на целия свят.\n\n\n\n\n\r\nПред публиката в София Маринов разказа, че холвудският блясък му е чужд.\n\r\nИздаде и някои от тайните на филма \"Зелената книга\", който спечели 3 награди \"Оскар\" от 5-те си номинации.\n                    \n                    \n                \r\nФилмът е създаден по действителен случай. Дон Шърли е ямайско-американски класически и джаз пианист и композитор. Говори свободно осем езика и е бил талантлив художник. През 1962 г. Шърли изнася серия концерти в южните щати, а негов шофьор е Тони Лип. Двамата преминават през редица премеждия, породени от отношението към Дон заради цвета на кожата му. А героят на Димитър Маринов е част от бенда на Шърли.\n\r\nОсвен в \"Зелената книга\", българската публика ще може да види Димитър Маринов и в българската продукция \"Снимка с Юки\".\n\r\nАктьорът пожела да сподели \"тайна, с която много се гордее\" – от 9 март вече е избран за главен преподавател в \"Actor’s Studio\" в Лос Анджелис.\n\r\nВ изпита на младите таланти ще има 12 реплики на български. Нито един студент няма да мине изпита, без да ги е научил, предава .\r\n ", "date": "2019.03.11", "title": "Димитър Маринов: Холивудският блясък ми е чужд!"}
{"url": "https://www.dnes.bg/top-novini/2019/03/11/sluhovete-za-onecoin-kralicata-ruja-ot-sozopol-do-ne-e-sred-jivite.404216", "text": "Мрежата OneCoin е обхванала от 2014 г. над 3,3 млн. души на 4 континента, показват данните от различни източници. Действа на принципа на секта, като се организират презентации в градове по целия свят, на които Посланици продават \"образователни пакети\". \n\r\nУчастниците научават как да \"копаят\" уанкойни, как да търгуват помежду си с тях и какви бонуси ще получават, ако привлекат нови и нови членове. Включването в мрежата става със суми от 1100 евро, а цената на най-скъпите пакети надхвърля 55 000 евро.\n\nПрокуратурата в Манхатън предяви криминални обвинения към двамата българи, основатели на компанията \"OneCoin Ltd\". Според обвинителите зад океана Константин Игнатов (33 г.), който понастоящем ръководи компанията и сестра му Ружа Игнатова (38 г.), която е създател на OneCoin, са подвеждали инвеститорите, обещавайки им големи печалби при нисък риск в схема. \n                \n                \r\nКонстантин бе арестуван миналата седмица, а сестра му е в неизвестност от октомври 2017 г. По данни на разследващите е напуснала България с полет на Ryanair за Атина, но след това няма информация за нея.\n\r\nСрещу Ружа Игнатова, която се смята за лидер на схемата, са повдигнати пет обвинения. Четири от тях (присвояване, участие в организирана група за присвояване, измама с ценни книжа и пране на пари) се наказват всяко с максимум 20 години затвор, а петото (съучастие в измама с ценни книжа) може да й донесе до 5 години затвор, пише \"Труд\". Тя е обявена за издирване с международна заповед за арест от прокуратурата в Германия.\n\r\nНовини за Игнатова се споменават спорадично, след като започнаха разследванията срещу \"OneCoin Ltd\". Според свидетели през лятото била на яхтата си в Созопол. На тази яхта се организираха партита за отбрани хора. Самата Ружа бе носител на наградата \"Бизнес дама на годината\" през 2012 г. и 2014 г.\n\r\nИма слухове обаче, че вече не е сред живите.\n\r\n\"Килър командоси от българската мафия\" (Killerkommandos der Bulgarischen Maa) превзели бизнеса с криптовалутата уанкойн и е трябвало тя да бяга. Съществуват твърдения, че съдружници на Ружа Игнатова са си тръгнали с голямата част от парите и дори, че тя вече може и да не е между живите”. Това пише немскоезичният сайт \"Герлах репорт\", регистриран в САЩ. Интернет изданието се позовава на пост във фейсбук на Кари Валроос, наричан Европейски посланик на уанкойн. Сайтът подчертава, че Кари Валроос е наясно с всички тайни на \"мрежата за измами\" и с мрежата от корумпирани адвокати, които \"преследвали всеки клиент като дивеч\".\n\r\n\n\r\nОбвинението твърди, че OneCoin има над три милиона участници, които получават комисионни за привличането на нови членове, купуващи пакети от криптовалутата. Голяма част от идентифицираните 1,2 милиарда долара на инвеститорите са били изпрани в поне 21 държави. Според американската прокуратура за две години – до септември 2016 г., компанията на Игнатови има печалба от 2,23 милиарда евро.\n\r\nОбвиняемите са създали \"компания за криптовалута за милиарди долари, основаваща се изцяло на лъжа и измама\", се казва в изявлението на федералния прокурор за Манхатън Джефри Бърман. По думите му \"инвеститорите са били лъгани, а обвиняемите са забогатявали\".\n\r\nРужа Игнатова живее в Германия от 10-годишна с родителите си Пламен и Веска Игнатови. Започва кариерата си като консултант в международната компания \"Маккинзи енд Къмпани\", където работи с редица международни банки и финансови институции. Според германско списание \"Дер Шпигел\" Ружа и баща й Пламен до 2012 г. са имали металургичен завод в Бавария, който е фалирал дни, след като собствениците са го продали. Немското издание сочи, че дъщерята е била осъдена условно за това, че е забавила обявяването на несъстоятелност, а синдикът на дружеството обвинява семейството, че преди несъстоятелността са разглобили мощностите с цел да бъдат изнесени от завода. Игнатова е цитирана да твърди, че това е невярна интерпретация, а причината за фалита била световната криза. През 2015 г. представя концепцията за бъдещето на световните разплащания чрез криптовалути на форум, организиран от списание The Economist. \n\r\nВ Германия криптовалутата OneCoin е забранена. \r\n ", "date": "2019.03.11", "title": "Слуховете за OneCoin кралицата Ружа – от Созопол до \"не е сред живите\""}
{"url": "https://www.dnes.bg/notifikacii/2019/03/11/osyden-za-dvoino-ubiistvo-nevinen-sym-jali-se-v-1000-stranici.404217", "text": "Бившият полицай Венцеслав Караджов бе осъден миналия септември на първа инстанция за убийството на родителите си Божура и Цветан. Той получи доживотен затвор при специален режим, но както се очакваше присъдата бе обжалвана.\n\r\nВ Апелативния съд в Пловдив Венцеслав е депозирал близо 1000 страници ръкописно написана жалба. От своя страна адвокатката му Зоя Тошкова е изложила мотивите си пред въззивните магистрати на 60 страници, съобщава \"Монитор\". Още на фаза окръжен съд Венцеслав Караджов заяви: \"Невинен съм. Борбата продължава. Има и други инстанции\".\n\r\nАдвокат Тошкова продължава да е категорична, че няма нито едно пряко доказателство срещу клиента й. Оръжието на убийствата изобщо не е открито.\n                \n                \r\nБожура и Цветан Караджови са застреляни на 15 май 2016г. в дома си на ул. \"София\" в Пловдив. Двамата живеели много бедно до ж.п. линията и имали от години имотни спорове с единствения си син. \n\r\nИ те, и той, многократно се жалвали в полицията. Причината за кавгите между млади и стари била двуетажната къща, в която за кратко живеели подсъдимият и семейството му. Тя и земята под нея по документи се водели на бащата Цветан, въпреки че Венцеслав и Каля твърдят, че те са дали парите за имота. Средствата спечелили по време на гурбет в Англия.\n\r\nВенцеслав Караджов бе арестуван на 17 май 2016г. и обвинен за двойното убийство. Божура и Цветан били застреляни общо с 8 куршума. Според обвинението подсъдимият отишъл два дни по-рано с пистолет в дома на родителите си. Наблюдавал известно време поведението им и отвън, през прозореца, прострелял с два изстрела майка си Божура Караджова. След това с щанга счупил стъклото на входната врата. С трети изстрел прострелял в главата баща си Цветан Караджов. Влязъл в жилището и стрелял още няколко пъти в телата на родителите си, за да е сигурен, че са мъртви и напуснал имота.\n\r\nОт ареста си до момента синът на убитите твърди, че няма нищо общо със смъртта им. Процесът в апелативния съд в Пловдив е насрочен за 26 март т.г.", "date": "2019.03.11", "title": "Осъден за двойно убийство: Невинен съм! Жали се в 1000 страници"}
{"url": "https://www.dnes.bg/sofia/2019/03/11/gasiha-pojar-v-stolichnata-mestnost-kambanite.404221", "text": "Огнеборци потушиха пожар в местността Камбаните в столицата снощи. Той обхванал голям терен с ниска растителност и храсти. Четири противопожарни автомобила и техните екипи се справиха с огъня, който заплашваше жилищни кооперации в близост. \r\nВероятна причина за лумването на пламъци в тревата и храстите е пренесена от вятъра искра от недалеко запалените огньове за празника Сирни Заговезни, съобщава Булфото. ", "date": "2019.03.11", "title": "Гасиха пожар в столичната местност \"Камбаните\""}
{"url": "https://www.dnes.bg/obshtestvo/2019/03/11/zapochva-velikiiat-post-vreme-za-pokaianie-i-smirenie.404222", "text": "От днес - седем седмици преди Великден, след Сирни заговезни, започва Великият или Великденският пост.\n\r\nВеликият пост е най-важният от четирите постни периода през годината. През тази година Възкресение Христово или Великден е на 28 април.\n\r\nВеликият пост припомня за четирийсетдневния пост на Исус Христос в пустинята, въвежда в Страстната седмица и в най-светлия християнски празник Възкресение Христово - Великден.\n\r\nПостът не е просто диета - въздържанието от определени храни, най-вече на тези от животински произход, не е самоцелно. Идеята на поста е чрез лишаване на тялото, да се смири душата. Смята се, че когато пости и се моли, човек се доближава до Бога.\n\r\nВеликият пост е време за молитви и покаяние, като подготовката за него започва три седмици по-рано. Според православната традиция постът е най-строг през първата и последната седмица, особено през Страстната седмица и на Разпети петък. Първият ден, през който се разрешава риба, е Благовещение - на 25 март.\n                    \n                    \n                \r\nСтрогият пост не се препоръчва на болни, на малки деца, на възрастни хора, на бременни жени и кърмачки.\n\r\nПрез Великденския пост всяка седмица е посветена на някакво събитие или на личност, чиито дела призовават към смирение и покаяние. През първата седмица от поста ограниченията са по-строги, а богослуженията - по-продължителни. Тогава се освещава вареното жито, което се приготвя в памет на великомъченика Теодор Тирон и се празнува Тодоровден.\n\r\nПрез втората седмица от Великия пост се чества Св. Григорий Палама, който развил учението за поста и молитвата. Третата седмица е посветена на Светия Кръст, за да напомни на вярващите за страданията и смъртта на Спасителя. Неделята от четвъртата седмица се посвещава на Св. Йоан Лествичник, написал съчинение за добрите дела, които довеждат до Божия престол. В съботата от петата седмица се чества Пресвета Богородица, а в неделята - Преподобната Мария Египетска - ярък пример за покаяние.\n\r\nСъботата от шестата седмица (Лазаровден) на Великия пост е посветена на възкресението на Лазар. Исус Христос го извел от гроба и го върнал към живот.\n\r\nШестата неделя (Цветница или Връбница) е посветена на тържественото влизане на Исус Христос в Йерусалим в навечерието на еврейския празник Пасха.", "date": "2019.03.11", "title": "Започва Великият пост, време за покаяние и смирение"}
{"url": "https://www.dnes.bg/notifikacii/2019/03/11/zaginalite-v-samoletnata-katastrofa-ot-35-nacionalnosti.404227", "text": "Хора от 35 националности, включително 7 британци, 7 французи, 8 италианци и 18 канадци са сред 157-те жертви на днешната катастрофа на самолет на авиокомпания \"Етиопиън еърлайнс\", съобщи ДПА.\n\r\nТридесет и двама кенийци, 9 етиопци, 8 граждани на САЩ и 8 китайци също са загинали, каза пред журналисти главният изпълнителен директор на авиопревозвача Тиуолди Гебремариам.\n\r\nНикой от 149-те пътници и осемчленен екипаж на борда на самолета Boeing 737 MAX 8, който катастрофира на път от Адис Абеба за Найроби, не е оцелял.\n\r\nВероятно има и германски граждани сред жертвите, съобщи външното министерство на Германия, но не уточни колко е техният брой. Генералният секретар на ООН Антониу Гутериш каза в комюнике, че на борда е имало и служители на световната организация.\n                \n                \r\nМашината катастрофира малко след излитане, на около 50 км югоизточно от етиопската столица. Малко след излитането старшият пилот, който е работил за авиокомпанията от 2010 г., е изпратил сигнал за тревога и е получил разрешение да се върне. След това международното летище в Адис Абеба е загубило контакт с машината.\n\r\nПо информация на Гебремариам самолетът е купен през ноември. Оттогава е имал само 1200 летателни часа и за последно е преминал поддръжка на 4 февруари. \n\r\nМеждувременно Китай забрани на компаниите за въздушен транспорт да използват самолети Boeing 737 MAX, след катастрофата на самолет от същия модел на Етиопските авиолинии, предаде Франс прес.\n\r\nВ решението си Дирекцията по гражданска администрация на Китай се позовава на катастрофата в Етиопия и на катастрофата на друг самолет на индонезийската компания \"Лайън еър\" през октомври миналата година. Забраната влиза в сила от 18 часа местно време днес (10 ч. по Гринуич).\n\r\nВ момента китайски компании имат около 60 подобни самолета. ", "date": "2019.03.11", "title": "Загиналите в самолетната катастрофа – от 35 националности"}
{"url": "https://www.dnes.bg/world/2019/03/11/mitnicharite-vyv-venecuela-pishat-s-himikalki-niama-tok.404228", "text": "Големият недостиг на електроенергия, който парализира Венецуела от четвъртък, е принудил митничарите на летището в Каракас да записват ръчно пристигащите и заминаващите, а контролът е по-гъвкав, предаде Франс прес.\n\r\nИмената и номерата на паспортите се записват с химикалки на хартия, защото автоматизираните системи не работят, съобщава пътник, пристигнал рано снощи на летище \"Майкетия\" в Каракас. Към този момент скенерите на митницата не са работели. Пристигнал по-късно пътник съобщава, че скенерите работят и лентите за багаж се движат.\n\r\nПодаването на електроенергия във венецуелската столица постепенно се възстановява, предаде ТАСС, цитирана от БТА. \"Работата за постепенно възстановяване на електрозахранването се води едновременно в 22 -та района на града\", заяви Ерика Фариас, кмет на западните райони на Каракас.\n\n\n\r\n                    \n                    \n                Тя увери, че целта е пълно възстановяване на доставките на електричество, макар че работата тече постепенно и може да има прекъсвания. Служителите на венецуелската енергийна мрежа се стараят да върнат живота в цялата страна в нормалното му русло, подчерта Фариас.\n\r\nТя добави, че всички болници в Каракас разполагат с необходимото гориво за електрогенераторите си до пълното възстановяване на електроподаването.\n\r\nПо-рано правителството заяви, че в болниците не са умирали от 15 до 17 пациенти, както съобщи опозицията, припомня АФП. Пациентите просто са били преместени.\n\r\nНад 50 души са били задържани в Каракас за грабеж на супермаркет, докато електроподаването в града беше прекъснато, съобщава в. \"Насионал\", цитиран от ТАСС.\n\r\nВенецуелската армия е поела охраната на стратегическите енергийни обекти на страната, а линиите, по които се извършва подаване на електричество, се наблюдават от въздуха, заяви пред националната телевизия министърът на отбраната на Венецуела Владимир Падрино Лопес, предаде ТАСС. ", "date": "2019.03.11", "title": "Митничарите във Венецуела пишат с химикалки, няма ток"}
{"url": "https://www.dnes.bg/sofia/2019/03/11/zasnet-i-izdirvan-kradec-otmykna-detsko-kolelo.404229", "text": "Нагъл крадец открадна детско колело в столичния квартал \"Банишора\", а потърпевшите пуснаха видео и снимки от камера, която е заснела деянието. \r\nОбирът е станал посред бял ден, но и апашът е добре заснет и всеки, който го позволява, може да помогне. \r\n\"Този мъж открадна велосипеда на сина ми. Моля, ако някой познава лицето от снимките, нека сигнализира\", пише бащата на детето в социалните мрежи. \r\nКражбите на колела са едни от най-честите в столицата, като обикновено те се продават за \"жълти стотинки\" на заложни къщи.", "date": "2019.03.11", "title": "Заснет и издирван: Крадец отмъкна детско колело"}
{"url": "https://www.dnes.bg/notifikacii/2019/03/11/iaponiia-ispaniia-germaniia-tri-tragichni-godishnini-se-navyrshvat.404237", "text": "Светът си спомня за три трагични годишнини днес - годишнината от атентатите в Мадрид, годишнината от земетресението и цунамито в Япония и годишнината от масово убийство в Германия, предадоха ДПА и ТАСС.\n\r\nЦяла Япония отбелязва днес с минута мълчание и религиозни церемонии осмата годишнина от земетресението с магнитуд 9 и от последвалото го катастрофално цунами в префектура Фукушима, станали на 11 март 2011 г. предадоха ДПА и ТАСС. \n\r\nСтихията отне живота на 18 500 души, като повечето от половината от тях бяха жители на Мияги. \n\r\nДвете бедствия предизвикаха ядрената катастрофа в атомната централа Фукушима, която беше най-тежката след тази в Чернобил през 1986 г. и която породи дебати в много страни по света за ядрената енергетика. На една от възпоменателните церемонии днес в Токио присъстват премиерът на Япония Шиндзо Абе, членове на императорското семейство, близки на загиналите и оцелели от трагедията.\n                \n                \r\nИспания днес отдава почит на жертвите на атентатите в Мадрид, извършени преди 15 години, на 11 март 2004 г. Тогава сутринта в рамките на броени минути в два влака на мадридската гара Аточа и в още два влака на две столични гари бяха взривени 10 експлозивни устройства, задействани от терористите с помощта на мобилни телефони. Три бомби не се задействаха и полицията ги обезвреди. \n\r\nЗагинаха 191 души от 17 страни, включително България, припомня БТА. Над 1800 души бяха ранени, десетки останаха инвалиди. \n\r\nТова беше най-големият терористичен атентат в Испания и втори по брой на жертвите в Европа. \n\r\nРазследването показа, че извършителите са радикални ислямисти и че общо 12 души от Тунис, Мароко и други северноафрикански страни са изиграли роля в атентатите. Седем от тях се самовзривиха на 3 април 2007 г., когато бяха обкръжени от полицията в Леганасе южно от Мадрид. Двама от непосредствените извършители на нападенията, които са мароканци, както и още 29 заподозрени, които бяха граждани на Мароко, Сирия и Ливан, бяха обвинени и присъдата им беше огласена на 31 октомври 2007 г. Двамата непосредствени извършители бяха осъдени на доживотен затвор, а другите 18 подсъдими получиха присъди от 2 до 23 години. Осем подсъдими бяха оправдани. Смята се, че атентатите са били извършени като отмъщение за испанската подкрепа за военно присъствие на НАТО и САЩ в Близкия изток.\n\r\nГермания си спомня днес за жертвите на масовата стрелба в училище в град Виненден. Преди 10 години, на 11 март 2009 г., 17-годишно момче застреля 16 души в бившето си училище и в съседния град Вендлинген. Накрая нападателят се самоуби. Днес в двата града ще бият църковните камбани в памет на жертвите на масовото убийство. Ще има и мемориална служба близо до училището във Виненден, където ще бъдат прочетени имената на жертвите. Сред тях имаше девет ученици и трима учители. Трагичната годишнина поднови дебатите в Германия за законите за контрол на огнестрелните оръжия, които вече са доста строги. Зелените и полицейски синдикати искат още по-строги разпоредби.\r\n ", "date": "2019.03.11", "title": "Япония, Испания, Германия: Три трагични годишнини се навършват"}
{"url": "https://www.dnes.bg/sofia/2019/03/11/vladikata-ot-ednata-strana-hodjata-ot-drugata-niama-sdelki-s-viarata.404257", "text": "\nМинистър-председателят Бойко Борисов проведе среща с Негово Светейшество българския патриарх Неофит и главния мюфтия на мюсюлманите в България д-р Мустафа Хаджи. \n\r\n\"Благодаря ви, че сте тук. Както винаги, имали сме една цел - българските граждани да бъдат спокойни, всеки да си изповядва вярата\", с тези думи се обърна премиерът Борисов към патриарха и главния мюфтия.\r\nМинистър-председателят подчерта, че на проведени срещи и със  Светия Синод, и с патриарха, и с владиците, и с мюфтийството много ясно е заявено каква е целта на промените в Закона за вероизповеданията.\r\n                    \n                    \n                \"За българските вероизповедания, за вероизповеданията на България, българската държава да си плаща, да не плащат други държави. Това не е и обида към другите държави\", посочи премиерът Борисов. Той конкретизира, че по този начин няма да може чужди разузнавателни централи да работят по разединението на нашия народ.\r\n\"Така че целта е била да поставим всичко на чисто и оттук насетне държавата да си плаща за съответните вероизповедания. Вие – спазвайки закона, съответно да си водите своята отчетност. Това е целта на закона плюс всички останали неща, за които идвахме и на среща в Светия Синод, говорихме, така че ви моля да успокоите хората и вие, че думата сделка в случая няма нищо общо\", категоричен беше премиерът.\r\nПо време на разговора си с патриарха и главния мюфтия министър-председателят акцентира още веднъж, че целта на закона е - единна държава със сигурност на религиозната общност, уважение, толерантност. \"Много пъти сме го правили - владиката от едната страна, ходжата от другата. Всеки да прочете това, което мисли и съответно заедно да работят за единството на държавата\", каза още премиерът Борисов.\r\n\"Затова на днешния свят ден ви поканих. Патриархът с мюфтията, докато седят заедно и могат да си говорят, можем да сме спокойни за етническия мир и толерантност. Това ми е важно, всичко останало ще го наредим\", подчерта министър-председателят пред духовните водачи.\r\n\"Благодарим, че винаги откликвате на нашите нужди и се стараем да бъдем толерантни\", заяви българският патриарх Неофит по време на срещата в Министерския съвет. Той изрази надежда, че вниманието, което се отделя от правителството по темата, ще бъде полезно за всички вероизповедания и занапред.\r\nВ разговора главният мюфтия на мюсюлманите в България д-р Мустафа Хаджи коментира, че промените в Закона за вероизповеданията са закъснели. \"Затова благодаря на българското правителство, във Ваше лице, че вие намерихте сила и воля да направите това нещо. Необходимо е всички тези въпроси да бъдат решени овреме и ако бяха решени овреме, нямаше да се стигне до такива проблеми,\" заяви още д-р Хаджи. Той изрази надежда, че оттук нататък промените ще дадат положителен резултат.\r\n\"За да може всички хора в България да бъдат равноправни, за да може всички хора в България да изповядват свободно своята религия, независимо каква е тя, ние в крайна сметка всички сме български граждани и полагаме усилия за запазване на мира в нашето отечество - трябва да бъде ангажимент на всеки един от нас“, подчерта още по време на срещата главният мюфтия на мюсюлманите в България.\r\nМустафа Хаджи посочи още, че дълговете на мюфтийството са от 2005 година, голяма част от задълженията, които според експертни оценки са над 8 млн. лева, са лихви. Той допълни, че приходите на мюфтийството са недостатъчни, защото голяма част от вакъфските имоти са одържавени по време на комунистическото управление и след това не са върнати, пише БТА. \n\r\nБлагодарихме на премиера Борисов, че има добронамерено отношение към вероизповеданията, каза по-късно патриарх Неофит, който излезе около 20 минути по-късно от сградата на Министерския съвет.\n\r\nВинаги сме работили добре с правителството, каза главният секретар на Българската православна църква Мелнишкия епископ Герасим. Всички технически въпроси, свързани с реализирането на новоприетия закон за вероизповеданията могат да бъдат изчистени в парламентарните комисии. Очакваме бъдещи наши проекти като реставрацията на храм-паметника \"Св.Александър Невски\", Зографският манастир също има нужда от помощ.\r\nПравителството се отнася еднакво добре към всички вероизповедания, допълни той. Разбира се ние имаме специфични проблеми. Нашите братя, които изповядват ислям имат особени административни проблеми, които ние сме имали преди през годините и нашата църква успя да изчисти, посочи отец Герасим. Наистина трябва да се започне отначало за да се реализира така добре замисленият проект за промени в Закона за вероизповеданията и да се финансират те за текущи разходи и да се поемат възнагражденията на свещенослужителите от държавата. Така напълно ще се изключи възможността те да се финансират от други държави, каза Герасим.\n\r\nНа срещата с премиера казахме за необходимостта от реставрирането на патриаршеската катедрала и на много други храмове, допълни главният секретар на Българската православна църква.", "date": "2019.03.11", "title": "Владиката от едната страна, ходжата от другата... Няма сделки с вярата! "}
{"url": "https://www.dnes.bg/politika/2019/03/11/cvetanov-alarmira-ne-sme-gotovi-za-hibridni-ataki.404258", "text": "\n\r\nСтраната ни не е подготвена за тези хибридни атаки, които са част от ежедневната игра на някои държави извън ЕС, призна зам.-председателят на ГЕРБ и лидер на ПГ на партията Цветан Цветанов по време на конференция на тема \"Киберсигурността в ЕС: Начини да отговорим на все по-нарастващите заплахи\". \nТой уточни, че Русия е държавата, която най-често се споменава като такъв агресор, който би могъл да се намеси в процеса за избор на Европейски парламент.\n\r\nЦветанов каза още, че към настоящия момент страната ни не е разработила механизъм, с който да се противодейства на фалшивите новини и информационното облъчване, което получаваме ежедневно.\n                    \n                    \n                \r\nТой допълни още, че за предстоящите евроизбори трябва да се защити вотът на избирателя и да не допуснем да бъдат пробити системите за сигурност. По думите му трябва да се ограничи възможността за въздействие на европейските избори от трети страни, предаде БТА.\n\r\nПредседателят на Фондация \"Ханс Зайдел\" за България Ролан Фройденщайн заяви, че най-големите заплахи в сферата на киберсигурността идват от Русия. И отбеляза, че е необходим по-силен отговор от страна на западното общество в борбата с дезинформацията и киберпрестъпленията.\n\r\nЕврокомисарят по цифрова икономика и общество Мария Габриел посочи по време на форума, че 61 процента от европейските граждани ги е страх от кибератаки по време на предстоящите евроизбори. Като по думите й над 30 държави са източници на кибератаки. Тя допълни, че в Европа липсват 300 000 киберексперти.\n\r\nГабриел посочи още, че до края на този месец, на европейско ниво, ще бъде изградена система за ранно предупреждение между държавите-членки на ЕС. Всяка държава ще има своя точка за контакт, а целта на системата ще бъде в реално време да бъде обменяна информация за това дали има заплахи за интегритета на европейските избори и с какъв произход е тя - външен или вътрешен.\r\n ", "date": "2019.03.11", "title": "Цветанов алармира: Не сме готови за хибридни атаки!"}
{"url": "https://www.dnes.bg/usa/2019/03/11/na-kosym-ot-tragediiata-jena-probva-selfi-s-iaguar.404253", "text": "Ягуар одраска с нокти лявата ръка на посетителка, която прескочила буферната преграда, за да си направи селфи с него в зоологическата градина край Финикс, щата Аризона, предаде Ройтерс.\n\n\r\nЗоопаркът увери приятелите на животните, че ягуарът няма да бъде умъртвен заради инцидента в събота. На заснето с телефон видео се вижда как ранената жена се свива от болка и сяда на пода, предава БТА.\n\r\n\"Чух младата жена да вика: \"Помощ, помощ, помощ ...\", а ягуарът провря лапите си през решетките и заби нокти в ръката й,\" каза очевидецът Адам Уилкърсън.\n\r\nМайката на Уилкърсън разсеяла ягуара като хвърлила бутилка с вода в ограждението, а Уилкърсън издърпал посетителката. На друго видео се вижда как животното захапва пластмасовата бутилка с вода.\n                    \n                    \n                \r\nПотърпевшата - на възраст около 30 години - веднага била закарана в болница и получила медицинска помощ. След това се върнала в зоопарка да се извини за стореното.\n\r\n\"Тя е искала да си направи селфи или просто да снима ягуара. Поставила е ръката си твърде близо до заграждението и котката е успяла да я достигне,\" каза репортерка от местна медия.\n\r\nВ изявлението на зоопарка се отбелязва, че женският ягуар не е напускал заграждението и вече тече разследване на инцидента.\n\r\nБуферната зона преди заграждението е широка няколко метра. За да се озове в нея, човек трябва да се покатери и да прескочи преградата, което не е лесно.\n\r\n\"Това са диви животни и преградите се поставят по някаква причина,\" каза говорителката на зоологическата градина Кристи Моркъм.", "date": "2019.03.11", "title": "На косъм от трагедията: Жена пробва селфи с... ягуар"}
{"url": "https://www.dnes.bg/notifikacii/2019/03/11/molla-omar-jivial-godini-blizo-do-voenni-bazi-na-sasht.404259", "text": "Върховният лидер и основател на талибанското движение молла Мохамад Омар е живял в близост до американски военни бази в Южен Афганистан от 2001 до 2013 г., предаде ДПА.\n\r\nАгенцията цитира публикуваната неотдавна книга на холандската журналистка Бете Дам \"В търсене на врага\".\n\r\nТвърденията на Дам са в противоречие с тези на Вашингтон, че лидерът на талибаните е напуснал Афганистан и е умрял в Пакистан след падането на талибанския режим след предвожданата от САЩ военна интервенция в Афганистан през 2001 г.\n\r\nЖурналистката основава твърденията си на интервюта с източници от афганистанското правителство, служители на тайните служби и бодигарда на Мохамад Омар - Абдул Джабар Омари, който е задържан от афганистанските тайни служби.\n                \n                \r\nТалибаните управляваха Афганистан от 1996 до 2001 г.\n\r\nСпоред Дам Омар от 2001 до 2004 г. се е укривал в Калат, а от 2004 до смъртта си през април 2013 г. в окръг Шинкай.\n\r\nИ двете скривалища на талибанския лидер са били непосредствено до американски военни бази.\n\r\nРешението на Омар да остане в Афганистан е било провокирано от изключително силното му недоверие към Пакистан, пише холандската журналистка.\n\r\n\"Каквото и да се случи, няма да отида там\", казал Омар на бодигарда си след 11 септември 2001 г.\n\r\nСмъртта на Омар била пазена в тайна от ръководството на талибаните от страх да не се отрази негативно върху бойния дух на членовете на движението.\r\nТалибаните бяха принудени да признаят за смъртта на Мохамад Омар, след като афганистанското разузнаване разпространи информация, че той е умрял в болница в пакистанския град Карачи, припомня БТА.\n\r\n ", "date": "2019.03.11", "title": "Молла Омар живял години близо до военни бази на САЩ"}
{"url": "https://www.dnes.bg/notifikacii/2019/03/11/hubchev-vyrna-niki-mihailov-v-nacionalniia.404271", "text": "Селекционерът на България Петър Хубчев обяви разширения списък с футболисти, повикани за европейските квалификации с Черна гора на 22 март и с Косово три дни по-късно.\n\r\nВ групата за първи път са повикани младите таланти Мартин Минчев от Черно море (Варна) и Валентин Антов от ЦСКА-София. След дълго отсъствие се завръща и вратарят на Левски Николай Михайлов. \n\r\nСъщо така след дълго лечение на контузия в отбора е повикан отново Ивайло Чочев от италианския втородивизионен Палермо.\n\r\n\n\r\nВратари: Николай Михайлов (Левски), Пламен Илиев (Лудогорец), Димитър Евтимов (Акрингтън Стенли, Англия)\n\r\nЗащитници: Николай Бодуров (ЦСКА-София), Валентин Антов (ЦСКА-София), Васил Божиков (Слован Братислава), Камен Хаджиев (Академия Пушкаш, Унгария), Страхил Попов (Касъмпаша), Антон Недялков (Лудогорец), Петър Занев (Енисей Красноярск, Русия)\n                \n                \r\nПолузащитници и нападатели: Радослав Кирилов (Славия), Георги Костадинов (Арсенал Тула, Русия), Кристиян Малинов (ЦСКА-София), Симеон Славчев (Карабах), Ивайло Чочев (Палермо, Италия), Тодор Неделев (Ботев Пд), Антонио Вутов (Ботев Пд), Николай Димитров (Урал Екатеринбург, Русия), Галин Иванов (Халадаш), Мартин Минчев (Черно море), Радослав Василев (Черно море), Ивелин Попов (Ростов, Русия), Спас Делев (Погон, Полша), Кирил Десподов (Каляри)\n\r\nНационалите се събират на лагер в понеделник, 18 март, веднага след края на редовния сезон на Първа лига.", "date": "2019.03.11", "title": "Хубчев върна Ники Михайлов в националния"}
{"url": "https://www.dnes.bg/index/2019/03/11/receptata-dnes-pile-na-furna-s-kaisii.404024", "text": ":\r\n500 г пилешки гърди или бутчета, по избор\r\n1 чаша нарязани на половина кайсии или компот от кайсии\r\n2-3 супени лъжици готова италианска подправка\r\n1 кубче пилешки бульон\r\n100 мл вода\r\n \r\n:\r\n \r\nЗагрейте фурната на 180 градуса. В купа смесете нарязаните кайсии, подправката и стритото кубче бульон. Разбъркайте добре. Поставете пилето в намазнена тава за печене. Покрийте с получената смес от подправки и плодове. Залейте с вода. Покрийте с фолио и печете за един час. След това свалете фолиото и печете още до златиста коричка.\r\n\r\n\r\n \r\n ", "date": "2019.03.11", "title": "Рецептата Dnes: Пиле на фурна с кайсии"}
{"url": "https://www.dnes.bg/stranata/2019/03/11/akcii-kolan-i-kaska-kat-izliza-na-pytia.404252", "text": "От днес до 17 март е в ход специализирана полицейска операция за контрол на използването на обезопасителни средства от водачите и пътниците в моторните превозни средства. \n\r\nАкцията се провежда едновременно на територията на всички страни, членки на Европейската мрежа на службите на Пътна полиция - TISPOL, съобщават от пресцентъра на МВР.\r\nВ рамките на извършвания засилен контрол пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца.\r\nПо данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент, пише БТА.", "date": "2019.03.11", "title": "Акции \"Колан\" и \"Каска\", КАТ излиза на пътя"}
{"url": "https://www.dnes.bg/akoshtete-vqrvaite/2019/03/11/sedmichen-liuboven-horoskop-za-11-17-mart.404102", "text": "В период на ретрограден Меркурий, най-трудното нещо, с което ще трябва да се справим в любовния живот е комуникацията. Ще трябва да прозрем някои истини, които само ни пречат да продължим напред и да търсим щастие в любовта. За кои представители на зодията ситуациите ще са объркващи, вижте в любовния хороскоп на Az-jenata.bg\r\n\r\nИмате големи надежди относно любовта, но те ще отстъпят на объркващите ви усещания. Ще търсите отговори, но няма да получите всички и е възможно да осъзнаете, че сте били заблуждавани. Дали не сте били поставили някого, към когото сте имали силни чувства на пиедестал? Време е да видите реалността.\r\n\r\nКогато става въпрос за интимните моменти в спалнята, то тази седмица ще ви е силна, уважаеми Телци. Марс все още е във вашия знак и ще бъде в добра позиция към Сатурн. Това ще помогне много на сексуалния ви живот. Ако сте обвързани, заслужава си да говорите повече с любимия човек за любов. Ако сте необвързани и разочаровани в любовта, разговорите с приятели може допълнително да ви объркат.\r\n                    \n                    \n                \r\nАко в последно време сте почувствали липса на интимност с партньора си и това ви е разочаровало, накарало ви е да се отдалечите един от друг, то тази седмица нещата ще се променят. Колкото повече обичаш някого, толкова повече той има силата да те нарани. Това е неудобна истина за любовта. За щастие, ще може да се свържете отново един с друг с любимия човек и да подобрите нещата.\r\n", "date": "2019.03.11", "title": "Седмичен любовен хороскоп за 11 – 17 март "}
{"url": "https://www.dnes.bg/notifikacii/2019/03/11/nai-shtastliviiat-den-gryk-izpuska-fatalniia-etiopski-polet-za-2-minuti.404254", "text": "“Бях бесен, защото никой не ми помогна да стигна до гейта навреме”, така започва постът на Антинис Мавропулос във Facebook. Той е озаглавен \"Моят щастлив ден“ и с право, защото гръкът закъснява с едва 2 минути за своя полет, но не успява да се качи. \r\nМинути по-късно Боингът 737 на Етиопските авиолинии е разбит на парчета. \n\n\r\nМавропулос бягал, за да хване самолета си към Найроби, където трябвало да се проведе конференция на ООН, а той щял да присъства в качеството си на експерт от  Международната асоциация за твърди отпадъци.\r\nКогато пристигнал на гейта, последните пътници тъкмо влизали в тунела. Той се помолил да го пуснат, но служителите не му обърнали внимание. Всъщност, както разбрал по-късно, това се случило, защото пътувал само с ръчен багаж и в самолета не е имало натоварен куфар на негово име. Разтоварването би отнело на екипа около 40 минути, за това в случай, че собственика му не дойде в следващите 10-15 и  дори повече минути, те щели да го изчакат.\r\n                \n                Бесен, Мавропулос отива да запази място за следващия полет в 11:20 часа,  а служителите на летището са изключително мили към него. Дори му дават билет за първа класа.\r\nНо гръкът не успява да се качи и в него. В 10:50 ч. охраната на летището го отвежда в малка стаичка, за да му зададе няколко въпроса. Гневът отново напира в него.\r\n\"Един полицай ми каза да не се съпротивлявам, а да се моля на Бог, защото съм единственият човек, който не се е качил на полет ЕТ 302, с който е изгубена връзка\", пише Мавропулос. \r\nЦялото тяло на мъжа изтръпва, осъзнавайки какво се е случило. Разказва, че полицаите били любезни с него – просто искали да разберат кой е и защо не се е качил на самолета.  После го карат да чака във фоайето на летището, а през това време  Мавропулос търси какво се е случило с полет  ЕТ 302.\r\nРазбира за съдбата на 157-те пътници от СМС от негов приятел, в който пише, че самолета се е разбил.\r\n\"Тогава осъзнах какъв късметлия съм“, казва  Мавропулос и завършва поста си с: \"Може да съм прекалено стар за рок енд рол, но прекалено млад, за да умра.“ \n\r\nВ катастрофата в Етиопия вчера загинаха 157 души от 35 страни. Машината се разби малко след излитане, на около 50 км югоизточно от етиопската столица. Малко след излитането старшият пилот, който е работил за авиокомпанията от 2010 г., е изпратил сигнал за тревога и е получил разрешение да се върне. След това международното летище в Адис Абеба е загубило контакт с машината. \r\n ", "date": "2019.03.11", "title": "Най-щастливият ден – грък изпуска фаталния етиопски полет за 2 минути"}
{"url": "https://www.dnes.bg/notifikacii/2019/03/11/blizo-1000-leva-e-pragyt-na-bednostta-na-chovek-v-turciia.404238", "text": "Прагът на бедност в Турция надвишава три хиляди турски лири (960 лв.), сочат данни, огласени от турския в. \"Айдънлък\". Данните се базират на изчисления на турския синдикат Каму-Сен. Профсъюзът оповести индекса за минимални разходи за прехрана за месец февруари 2019 г..\n\r\nСпоред изследването прагът на бедност на работещ човек в Турция възлиза на 3113 турски лири (993 лв.), а на краен недоимък - 2404 турски лири (766 лв.). Границата на минималните разходи за прехрана на четиричленно семейство пък е изчислена на 6379 турски лири (2034 лв.), посочва още \"Айдънлък\".\n\r\nСъщото издание, позовавайки се на доклад за динамиката на заплатите в Турция, изготвен от експерти на Световната банка, твърди, че над 9 милиона души в страната живеят в бедност. Това са хора, които работят, но на минимална или на малко над минималната работна заплата. Докладът е изготвен на базата на данни от 2017 г.\n                \n                \r\nСпоред цитираните сведения над два милиона работещи в Турция преживяват с работна заплата под минималната. 9 223 000 души пък работят за минималното или малко над минималното възнаграждение в страната.\n\r\nВ. \"Ортадогу\" развива темата за нестабилните сгради в Турция, като отбелязва, че макар да са изминали 20 години от силното земетресение в района на Мраморно море, в град Измит, където стана трусът, все още не са срутени 20 тежко пострадали здания. Тези сгради са изправени пред риск да рухнат във всеки един момент и застрашават не само живеещите в тях, но и хората отвън, алармира вестникът, цитиран от БТА.\n\r\nИзданието припомня за унищожителното земетресение с магнитуд 7,4 по Рихтер, станало на 17 август 1999 г. в Северозападна Турция. Над 17 хиляди души загинаха тогава, а стотици хиляди останаха без дом. Трусът продължи 45 секунди и порази целия район Мармара, който включва и Истанбул.\n\r\n\"Ортадогу\" посочва, че междувременно в Анкара са се пропукали стените на четириетажен жилищен блок и полицията е евакуирала неговите обитатели. Тази информация идва след серия случаи на срутили се напоследък сгради в страната.\r\n ", "date": "2019.03.11", "title": "Близо 1000 лева е прагът на бедността на човек в Турция"}
{"url": "https://www.dnes.bg/stranata/2019/03/11/18-godishna-s-opasnost-za-jivota-sled-chelen-udar-krai-vylchi-dol.404267", "text": "18-годишно момиче е с опасност за живота след катастрофа на пътя за Вълчи дол, съобщиха от полицията във Варна. \r\nНа 10 март, около 15.00 часа, на пътя за Вълчи дол, 21-годишен шофьор загубил контрол над колата заради несъобразена скорост. Навлязъл е в лентата за насрещно движение и се сблъскал с друг автомобил.\r\nВследствие на инцидента са пострадали девет души. \r\nВодачът на първия автомобил и неговите спътници – мъж на 20 години и момиче на 18 години, са настанени за лечение в болнично заведение, като пътничката е получила черепно – мозъчна травма и има опасност за живота й. \r\nЧетирима са пострадалите от втория автомобил. Две жени – на 48 години и на 26 години и дете на 3 години, са настанени за лечение, без опасност за живота. \r\nОстаналите пострадали са освободени за домашно лечение. \r\nПо случая има образувано досъдебно производство.", "date": "2019.03.11", "title": "18-годишна с опасност за живота след челен удар край Вълчи дол"}
{"url": "https://www.dnes.bg/obshtestvo/2019/03/11/realnost-ili-predizboren-shum-bylgarinyt-za-koncepciiata-za-romite.404268", "text": "Вицепремиерът Красимир Каракачанов подготви наскоро стратегия с мерки за интеграция на ромите. Въпреки протестите на правозащитници, лидерът на ВМРО поиска концепцията му да бъде приета и дори заплаши, че ако това не стане, той е готов да подаде оставка и да мине в опозиция. \n\n\n\nСпоред военният министър стратегията му включва пакет от мерки за премахване на гетата, справяне с престъпността, обществено полезен труд, контрол над социалните помощи, спиране на детската раждаемост и още редица други механизми за реалната интеграция на маргинализираната част от този етнос.\n\r\n\"За справяне с всички тези проблеми ще привлечем онази част от циганите, които са се реализирали пълноценно в обществото и представляват авторитети в своите области\", посочи Каракачанов.\n                    \n                    \n                \r\nОт ГЕРБ пък коментираха, че вероятно ще подкрепят в някои части концепцията на Красимир Каракачанов за интеграцията на ромите, но някои текстове трябва да бъдат доста \"по-обрани\". Какво ще стане в крайна сметка предстои да разберем в близко бъдеще.\n\r\nИ докато решение по темата все още няма, екипът на Dnes.bg се обърна към своите читатели с въпроса:  В традиционната ни анкета гласуваха 3490 наши читатели.\n\r\nБолшинството от тях – точно 60%, напълно подкрепят идеята на вицепремиера, защото според тях именно гетата са най-големият проблем с интеграцията на ромите. Още 7% принципно подкрепят концепцията, но само ако тя се изчисти в движение от крайни и нарушаващи правата на хората искания.\n\r\nЕдва 2% от анкетираните категорично отхвърлят вижданията на лидера на ВМРО, защото според тях те са откровено расистки. Други 2% смятат, че нужда от подобна концепция няма, а трябва единствено да се работи реално за образоването на ромите.\n\r\nЗа почти всеки трети пък (29%), исканията на Красимир Каракачанов са прост шум преди избори и нищо няма да се приложи в действителност от тях.", "date": "2019.03.11", "title": "Реалност или предизборен шум? Българинът \"за\" концепцията за ромите"}
