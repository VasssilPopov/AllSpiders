{"url": "https://www.dnes.bg/obshtestvo/2019/10/03/maiki-ot-sistemata-ni-ubiva-iskat-sreshta-s-biser-petkov.424991", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Майките от \"Системата ни убива\" искат среща с министъра на труда и социалната политика Бисер Петков. Причините – неспазване на Закона за личната помощ в няколко направления от страна на социалните от Дирекция \"Социално подпомагане\" в Красно село, предава Bulgaria ON AIR.\r\n\r\nМайките от \"Системата ни убива\" разказват, че голяма част от тях чакат около 2 месеца социалните да посетят младежите и да направят оценка, за да имат те асистент. Установеният срок, според Закона за личната помощ, изтече преди повече от месец. \r\n\r\nВера Иванова подала нейното заявление на 16 август. Оттогава няма отговор. До вчера, когато получава обаждане от Дирекцията в Красно село. \r\n\r\nТова обачесе случва след като е пуснато прессъобщение с оплакване до медиите.\r\n ", "date": "2019.10.03", "title": "Майки от \"Системата ни убива\" искат среща с Бисер Петков"}
{"url": "https://www.dnes.bg/world/2019/10/03/jenite-v-sauditska-arabiia-veche-mogat-da-slujat-v-armiiata.424951", "text": "Саудитските власти за пръв път разрешиха жени да носят служба във въоръжените сили на страната, съобщи в. \"Аш Шарк ал Аусат\", цитиран от ТАСС.\n\r\nОтсега нататък жени ще могат да служат във всички родове войски със звания от редник до сержант.\n\r\nБившият шеф на оперативния център за гражданска защита в Саудитска Арабия Хасан аш Шахри, цитиран във вестника, нарича това решение \"напредничава стъпка във вярната посока\". Военната служба отваря \"широки възможности\" за жените, заявява той.\n\r\nДоскоро Саудитска Арабия бе смятана не само за най-затворената арабска страна в света, но и за най-консервативната в отношението към жените.\n\r\nСаудитското общество изискваше от тях да спазват нормите на пуританския ислям. Щом обаче властта бе поета от крал Салман бин Абдул Азиз Ал Сауд и от сина му принц Мохамед бин Салман Ал Сауд, нещата коренно се промениха. \n                    \n                    \n                \n                \n                \n                \r\nОсновен двигател на прогреса стана приетият план \"Визия-2030\" - комплекс от икономически и социални реформи, които засягат по-специално положението на жените и им дават възможност да станат пълноправни членове на обществото, напомня ТАСС, цитирана от БТА.\n\r\n\r\n ", "date": "2019.10.03", "title": "Жените в Саудитска Арабия вече могат да служат в армията"}
{"url": "https://www.dnes.bg/crime/2019/10/03/za-chasove-myj-vze-1600-lv-ot-7-kafe-mashini.424895", "text": "Крадец, обрал парите от 7 кафе автомата във Велико Търново, е заловен от полицията, съобщиха от Областната дирекция на МВР.\r\nКражбите са извършени в рамките на няколко часа. Работата по разследването е започнала, след като на 1 октомври в управлението е постъпила жалба от собственик на обрана кафе машина.\r\nОт проведените оперативно-издирвателни действия е установено, че извършител на деянието е 29-годишен мъж от областния град, известен на полицията и осъждан.\r\n\r\nОт проведените допълнителни действия по разследването е изяснено, че същия ден само за няколко часа той е извършил още 6 кражби на пари от кафе автомати на същия собственик, на обекти във Велико Търново, Дебелец и Горна Оряховица.\r\nОткрадната сума възлиза на 1600 лв. Парите са установени и иззети.\r\nСлед доклад на материалите в прокуратурата извършителят е привлечен, като обвиняем.\r\n ", "date": "2019.10.03", "title": "За часове: Мъж взе 1600 лв. от 7 кафе машини "}
{"url": "https://www.dnes.bg/index/2019/10/03/istoriiata-na-emili-bezdomnata-pevica-ot-metroto-koiato-stana-zvezda.424954", "text": "Късметът се усмихва на Емили Замурка след като нейно видео, как пее O mio babbino caro в метрото в Лос Анджелис се разпространи из мрежата.\r\nПреди 20 години Замурка мигрира от Русия в САЩ. В родината си тя се научила да свири на цигулка и пиано. Научила се да пее опера имитирайки изпълнителите, които гледала по телевизията.\r\nНа 24 години се преместила в Америка. Музиката останала на заден фон – за да не зависи от никого, тя работила в ресторанти и домове за възрастни хора.\r\nМести се във Ванкуър през 2000 година и започва да дава уроци по пиано на около 60 деца. Вече знаела и английски добре. Децата били щастливи. Тя също. И тогава дошла болестта.\r\nПрез 2005 година нейният черен дроб започнал да отказва. Приятели от Русия й помогнали да намери болница в Лос Анджелис. След дълго лутане тя била приета за лечение между декември 2007 г. и април 2008 г. Сметката за лечението й била висока. Приятели й помагали, но тъй като учениците намалели след като излязла от болницата, Замурка имала само един изход – да свири на улицата и да изкарва пари от случайните минувачи.\r\n                \n                \n                Ала преди две години  цигулката й, която струва близо 10 хил. долара е унищожена пред очите й от случаен минувач.\r\nВидео от злощастната нощ показва разплаканата Замурка.\r\n\"Когато изгубих цигулката, изгубих всичко“, разказва бездомната жена пред ABC7.\r\nМъжът грабва инструмента и тръгва да бяга. Няколко мъже се втурват след него, а приятели успокояват Емили, че ще го хванат и ще й върнат ценната вещ. Те успяват да го догонят, но приклещеният престъпник вдига високо цигулката и я удря в земята.\r\nЧрез инструмента тя изкарвала достатъчно пари свирейки на улицата, за да плаща сметките си. След инцидента, заменила скъпата цигулка с електрическа, но отново й се случило нещастие – някой я блъснал от автобуса. Тя паднала и си счупила китката. От тогава не е докосвала инструмента и останала бездомна.\r\n\"Никой не иска да живее на улицата. Тежко е. Била съм изплашена, била съм заплашвана. Не знаех къде да се скрия, за да съм в безопасност“, разказва Замурка. За да изкарва пари, тя започнала да пее.\r\nЖивотът е несправедлив към нея докато един ден полицай не публикува видеото, на което тя пее Пучини. Клипът се появява на страницата LAPD HQ  с описанието: \"4 милиона души наричат Лос Анджелис свой дом. 4 милиона истории. 4 милиона гласове... понякога трябва да спреш и да послушаш един, да чуеш нещо красиво.“\r\nМилиони гледат и споделят клипа. Настояват някой да даде работа на Емили. И чудото се случва. Продуцентът Джоел Даймънд вижда видеото и предлага на Замурка договор за поне един самостоятелен албум. Не е ясно дали Емили е приела, но със сигурност тя ще пее на друго събитие – откриването на Малката Италия, събитие, което отбелязва италианското наследство в големия американски град. А много кампании събират средства, с които да й помогнат да си намери жилище. \r\nНо Замурка за малко да се размине с чудото. Пред Los Angeles Times тя разказва, че когато вижда, че полицаят я снима, го помолила да не го прави.\r\n\"Какво очакваш от полицай, който те снима?“, пита тя. Но полицаят настоял и тя се съгласила, ала помолила видеото да не бъде пускано онлайн. За щастие, той не я послушал. Сега десетки хора се спират да я слушат, поздравяват я и дори искат да се снимат с нея.\r\n\"Искам да му благодаря, че го направи. Искам да благодаря и на Бог, че ме вдъхновява, казва Замурка. – Мечтите ми винаги са с мен, разбира се. Може би този път ще станат истина.“\r\n ", "date": "2019.10.03", "title": "Историята на Емили: Бездомната певица от метрото, която стана звезда "}
{"url": "https://www.dnes.bg/obshtestvo/2019/10/03/mosv-dava-200-000-lv-za-prechistvatelna-stanciia-na-antarktida.424964", "text": "Министерството на околната среда и водите (МОСВ) финансира с 200 000 лева изграждането на пречиствателна инсталация за отпадните води на Антарктида, каза проф. Христо Пимпирев, директор на Българския антарктически институт.\r\nПо думите му опазването на околната среда на ледения континент е приоритет на всички държави и Европейския съюз.\r\n\"Договорът беше подписан преди броени седмици. Проектът е в начален етап. Проектира се каква ще е станцията, избран е български изпълнител. Трябва да се закупят материали и най-сложното е да се пренесат с надуваеми лодки от кораба до брега. Трябва да е съобразен обемът и теглото на материалите. Пречиствателната станция ще бъде част от новата научна лаборатория, която започва да се строи тази година“, обясни още професорът.\r\n                    \n                    \n                \n                \n                \n                Той обясни, че научният център на Антарктида е лицето на България пред света. Нашата страна редовно се включва в изследванията и затова основно задължение е опазването на околната среда.\r\n\"Антарктида е най-чистият континент на Земята и ние трябва да го опазим. Останалите континенти са значително замърсени от човешката дейност и индустриалното развитие. Леденият континент е уникален със своята красота, животински и растителен свят, който е такъв от хиляди години, без да бъде нарушено неговото равновесие от намесата на човека“, коментира още проф. Пимпирев пред \"Фокус\".\r\nТой уточни още, че на Антарктида функционира и Комитет за опазването на околната среда на ледения континент. По думите му България отделя нищожна част от бюджета за Антарктида.\r\n\"Нашият бюджет е 500 000 лева за логистика. Това е за поддържането на цялата база и живота на българските полярници. В сравнение с бюджетите на другите страни, които са от порядъка на десетки и стотици милиони евро на година, нашият е несъизмерим“, отбеляза той.", "date": "2019.10.03", "title": "МОСВ дава 200 000 лв. за пречиствателна станция на Антарктида"}
{"url": "https://www.dnes.bg/world/2019/10/03/espch-otrichaneto-na-holokosta-ne-vliza-v-svobodata-na-slovoto.424978", "text": "Европейският съд по правата на човека /ЕСПЧ/, сезиран от бивш депутат от германска неонацистка партия, потвърди днес, че изявления, отричащи Холокоста, не попадат под защитата на свободата на изразяване, предаде Франс прес.\n\r\n\"Такива изявления не биха могли да получат защитата на свободата на изразяване, предложена от Европейската конвенция за правата на човека, тъй като са в противоречие със самата конвенция\", се казва в прессъобщение на ЕСПЧ, който потвърждава становище, изразено вече в редица подобни случаи, пише БТА.\n\r\nЕСПЧ - съдебният клон на Съвета на Европа, беше сезиран през 2014 г. от Удо Пастьорс - бивш депутат в регионален парламент от неонацистката Национал-демократическа партия на Германия.\n                    \n                    \n                \n                \n                \n                \r\nДо 2016 г. Пастьорс е бил депутат в германската провинция Мекленбург-Предна Померания. През 2012 г. той беше осъден в Германия за \"поругаване на паметта на загиналите и съзнателно оклеветяване на еврейския народ, \"заради негово изказване през 2010 г., в което говори за \"така наречения Холокост\".\n\r\n\"Жалбоподателят умишлено е изрекъл лъжи, за да оклевети евреите\", подчертава ЕСПЧ, отхвърляйки жалбата на Пастьорс.\n\r\nСедемте съдии са единодушни, че \"Пастьорс умишлено е заявил неистини, за да клевети евреите и преследването, на което са били подложени\" и, че отговорът, даден от германските съдилища, е бил \"пропорционален на преследваната и необходима цел в демократичното общество\".\n\r\nКъм ЕСПЧ може да се обръщат граждани на 47-те държави членки на Съвета на Европа, когато всички възможни жалби в собствената им страна са изчерпани.", "date": "2019.10.03", "title": "ЕСПЧ: Отричането на Холокоста не влиза в свободата на словото"}
{"url": "https://www.dnes.bg/balkani/2019/10/03/zaev-v-interes-na-bylgariia-e-da-sme-chlenove-na-nato-i-es.424988", "text": "В интерес на България е да сме членка на НАТО и да влезем в ЕС, заяви днес пред парламента македонският премиер Зоран Заев, съобщава в. \"Слободен печат\".\r\n\r\nИзданието посочва, че най-новите изявления от страна на държавното ръководство на България за историческите въпроси тревожат опозицията в Северна Македония.\r\n\r\nДепутатката от ВМРО-ДПМНЕ Магдалена Манаскова попита премиера дали има план Б, ако България блокира Македония и какво работят смесените комисии.\r\n\r\nПремиерът на Северна Македония Зоран Заев отбеляза, че по определени исторически въпроси и днес съществуват различни мнения.\r\n\r\n\"В интерес на България е да сме членка на НАТО и да влезем в ЕС. Носи икономически интерес за България, други интереси като култура, образование ... и със сигурност е в наш интерес\", заяви Заев, цитиран от в. \"Слободен печат\".\r\n\r\nМинистър-председателят изтъкна, че няма план Б, ако България реши да блокира европейския път на Македония.\r\n ", "date": "2019.10.03", "title": "Заев: В интерес на България е да сме членове на НАТО и ЕС!"}
{"url": "https://www.dnes.bg/stranata/2019/10/03/jylt-kod-za-dyjd-v-pochti-cialata-strana-mvr-shte-bdi.424989", "text": "За утре е обявен жълт код за валежи от дъжд, след обяд на места с гръмотевици. Количества до 20-30 л/кв.м, на места до 40 л/кв.м. за областите: София, София-област, Благоевград, Пловдив, Пазарджик, Перник, Кюстендил, Разград, Силистра, Стара Загора, Габрово, Ловеч, Плевен, Велико Търново, Русе, Смолян и Търговище, съобщиха от пресцентъра на МВР.\n\r\nВ други осем области Добрич, Варна, Шумен, Бургас, Сливен, Хасково, Ямбол и Кърджали е обявен оранжев код за интензивни валежи от дъжд! Сумарни количества валеж до 40-50 л/кв.м, на отделни места и повече.\n\r\nОт ГД „Пожарна безопасност и защита на населението“ са изпратени писма до областните управители на посочените области и директорите на дирекциите към ГДПБЗН с информация за предстоящите сериозни метеорологични промени и очаквани валежи и указания за информиране на изпълнителната и местната власт. На териториалните структури на ГДПБЗН е разпоредено стриктно следене на обстановката и повишаване при необходимост на готовността при възникване на извънредни ситуации или за въвеждане на плановете за действия при наводнение.\n                    \n                    \n                \n                \n                \n                \r\nСпоред прогнозата на НИМХ за следващото денонощие през страната ще премине добре изразен студен атмосферен фронт. От запад на изток ще има интензивни краткотрайни валежи от дъжд. \n\r\nПрез предстоящата нощ по-значителни ще са количествата в планинските райони и по високите полета на Западна България, а през деня – в централните райони. На места в Югоизточна България валежите ще са придружени с гръмотевични бури, има условия за градушки. \n\r\nСлед обяд от северозапад валежите ще започнат да спират и облачността да се разкъсва. В Дунавската равнина ще духа умерен, временно силен вятър, който постепенно ще отслабва. \n\r\nВ Източна България вятърът ще се ориентира от север-североизток и ще е умерен. Ще продължи да нахлува студен въздух. Минималните температури в по-голямата част от страната ще са между 7° и 12°, в източните райони: 10°-15° . Максималните температури също ще са в широк интервал: от 11°-16° в Западна България до 23°-25° в югоизточните райони. \n\r\nПрез нощта срещу събота, с изключение на северозападните райони, валежите ще продължат, по-интензивни ще са в Източна България.\r\n ", "date": "2019.10.03", "title": "Жълт код за дъжд в почти цялата страна, МВР ще бди"}
{"url": "https://www.dnes.bg/zvezdi/2019/10/03/dizainer-s-unikalen-podaryk-za-hari-i-megan.424973", "text": "Принц Хари и Меган Маркъл постоянно са под светлините на прожекторите. Двамата за известно време бяха разделени, покрай многото ангажименти, свързани с пътуването им в Южна Африка. Стана ясно, че херцозите на Съсекс ще са отново заедно след като Хари отпътува от Малави за РЮА, където ще се събере със съпругата си Меган Маркъл и 4-месечния им син Арчи в Йоханесбург, предаде ДПА.\r\n \r\nНа страницата на кралската двойка в Instagram бе качена информация, в която се казва, че Меган се е срещнала с местния дизайнер Чепо Молала. Той ѝ обяснил, че логото му изобразява трите жени, които са го отгледали.\r\n \r\nТой освен това изненадал херцогинята на Съсекс, поднасяйки ѝ джинси за бебето Арчи.\r\n \r\nКралската двойка ще приключи 10-дневната си визита в Южна Африка днес, след като посети община близо до Йоханесбург и се срещне с вдовицата на Нелсън Мандела Граса Машел и президента на РЮА Сирил Рамапоса.\r\n \r\nПринц Хари, Меган и Арчи ще отпътуват за Лондон от Йоханесбург вечерта.\r\n \r\n\r\n ", "date": "2019.10.03", "title": "Дизайнер с уникален подарък за Хари и Меган "}
{"url": "https://www.dnes.bg/obshtestvo/2019/10/03/nepylnoletni-iskat-da-rabotiat-razreshitelnite-s-12-nagore.424970", "text": "За поредна година броят на дадените разрешения за работа на непълнолетни нараства спрямо предходната година, като за деветте месеца на 2019 г. надхвърля 8700, съобщиха от Главната инспекция по труда.\n\r\nЗа сравнение, за същия период през миналата година, са били 7720, като ръстът е повече от 12 на сто. Едва 159 са отказите - при 115 през 2018 г., което означава под 2 на сто от исканията. Традиционно икономическите дейности, в които се наемат непълнолетни, са хотелиерство, ресторантьорство и търговия. Най-активно те работят през лятната ваканция.\n\r\nЗа ученици, включени в дуална форма на обучение, са дадени над 600 разрешения за деветте месеца на тази година. Девет са случаите на отказ. Той се постановява, когато условията на труд на местата, определени за работа на учениците, не отговарят на законодателните изисквания за санитарно-хигиенните норми - превишени експозиции на шум, на прах, нормите за микроклимата и др., или застрашават физическото и психическото им здраве. \n                    \n                    \n                \n                \n                \n                \r\nВ тези случаи работодателите се насочват да определят други работни места в съответствие със закона, и когато го направят, получават разрешение за тях. \n\r\nЗаконодателството не прави разлика в изискванията за достъп до пазара на труда на непълнолетни, наемани в реалната икономика, и такива, наемани във връзка с дуалното обучение. С даването на разрешение се поема отговорност, че непълнолетните няма да работят, респективно да се обучават, във вредни условия. Поради това трябва да се прилагат Кодексът на труда и подзаконовите нормативни актове, касаещи закрилата на непълнолетните работници, еднакво за всички, ненавършили 18 години. Служителите на Агенцията обаче, съдействат с всички допустими от закона средства на работодателите и директорите на професионални гимназии, за да могат все повече ученици да се обучават в реална среда, допълват от Главната инспекция по труда.\n\r\nЕдинствено от работодателите зависи те да получат разрешение за наемане на непълнолетни, включително и в дуална форма на обучение, възможно най-бързо. Когато са представени всички необходими документи, служителите на дирекциите \"Инспекция по труда\" полагат усилие да се произнесат в рамките на три дни, въпреки че законовоустановеният срок е седем дни.\n\r\nДокументите, които се изискват от работодателя за работа на непълнолетни, са идентични с тези, които се изискват за всяко работно място. Разликата е, че когато са наети непълнолетни, документите се предоставят предварително, а когато хората са пълнолетни - при проверка.\n\r\nОт страна на Инспекцията по труда работодателите са максимално облекчени при администрирането на процедурата за наемане на непълнолетни, като е създадена възможност подаването на исканията, както и получаването на разрешението или отказа, да бъде по електронен път.", "date": "2019.10.03", "title": "Непълнолетни искат да работят: Разрешителните с 12% нагоре"}
{"url": "https://www.dnes.bg/index/2019/10/03/celta-pred-kitai-do-2049-g-silna-i-procyftiavashta-prechkata-sasht.424571", "text": "Президентът Си Цзинпин има амбициозната цел да извърши \"национално обновление\" и да утвърди Китай като силна и процъфтяваща страна до 2049 г., когато ще се навършат 100 години комунистическо управление. Само че има един проблем: Доналд Тръмп също иска да направи Съединените щати отново велики, пише Асошиейтед прес.\n\r\nЗадаващият се сблъсък между нова сила във възход и световния хегемон е основното от серия нови предизвикателства пред Китайската комунистическа партия, която чества 70 години, откакто е на власт.\n\r\nПартията почти сигурно ще управлява по-дълго, отколкото еквивалента й в Съветския съюз, останал на власт 74 години до неговото разпадане през 1991 г. под тежестта на икономическата стагнация. Точно обратното - Китайската комунистическа партия направи забележителен завой в политиката, извел милиони от бедността и превърнал страната в глобална икономическа сила. Всичко това става с цената на драконовски мерки срещу всякакво инакомислие.\n                \n                \n                \r\nНо тази формула, оказала се от голяма полза за партията през годините на двуцифрен растеж, се нуждае от реформа в момент, когато икономиката се забавя, населението остарява, а амбициите на Си както в икономическата, така и във военната сфера, се сблъскват с интересите на Америка. Като погледнем назад, колкото и изпълнени с предизвикателства да са изглеждали навремето, това бяха лесни години за Китай и те са към края си.\n\r\n\"През последните 30 години китайците знаеха отлично, че ще живеят добре, стига партията да осигурява силен икономически растеж, стига да се действа прагматично, да се поддържа стабилност у дома, да не се допускат големи грешки и да не се поемат големи големи рискове\", каза Минсин Пей, експерт по китайска политика от колежа \"Клермонт Макена\" в Калифорния. \"Днес не знаят\", добави той.\n\r\nПрез голяма част от периода, в който Китай бележеше солиден растеж, САЩ и други развити страни бяха склонни да помагат с технологии и инвестиции. \n\r\nМнозина вярваха, че докато Китай влиза във все по-голяма взаимна зависимост с останалия свят, ще бъде привлечен в доминираната от Запада система, управляваща международните отношения. Така Китай се присъедини към Световната търговска организация през 2001 г. и се съгласи да спазва нейните правила в замяна на по-голям достъп до външни пазари.\n\r\nДори тогава някои предупреждаваха, че Китай не бива да бъде допускан. Днес тези гласове - от САЩ до Австралия и части от Европа - излизат на преден план.\n\r\nПравителството на Тръмп възприема Китай за заплаха. То ограничи достъпа на китайски компании до американски технологии и наложи мита върху вноса на китайски стоки, а това подтикна Пекин да наложи ответни мита за американски продукти. Ескалиращата търговска война застрашава световната икономика.\n\r\nВъв военно отношение двете държави си играят на котка и мишка в Южнокитайско море, а китайските военноморски сили настъпват в територии, в които от дълги години патрулират американците. Китай смята, че САЩ, Индия и други страни са решени да възпрат неговия възход или - според схващането на китайските лидери - изконното му право да бъде доминираща сила в Азия, каквато е бил преди западните, а по-късно японските сили, да пристигнат през 19 век и да подложат Китай на \"век на унижение\".\n\r\n\"Китай ще продължи да решава проблемите си чрез сътрудничество с останалия свят, но трябва да бъде готов да използва пръчката, за да отстоява легитимните си права и да защити постигнатото през последните 70 години\", каза Ли Циншъ от пекинския университет \"Жънмин\".\n\r\nКитай върви по път, в който сблъсъкът със САЩ бе неизбежен. Освен това Си не крие амбициите си да превърне Китай в икономическа и военна сила, скъсвайки с подхода, чиито основи бяха положени от бившия лидер Дън Сяопин, да не привлича много внимание на международната сцена. Правителството му отхвърля исканията на САЩ в търговската сфера, увеличава присъствието си в Южнокитайско море и казва, че няма да се поддаде на заплахи.\n\r\nСпоред Пей промяната в подхода е започнала през 2008 г., четири години преди Си да дойде на власт, когато Китай направи дебюта си на световната сцена като домакин на олимпийските игри и когато излезе относително невредим от световната финансова криза. Това го насърчи към настъпателност, която се засили при управлението на Си. По мнението на Пей американските политически лидери са възприели по-твърда линия заради поведението на Китай, а не само заради увеличаването на икономическата и военната му сила.\n\r\nТази нова настъпателност на Китай ще бъде демонстрирана утре с танкове и ракети на голям военен парад, част от честванията на 70-ата годишнина. Това послание играе много положителна роля във вътрешен план, създавайки чувство на национална гордост, но в чужбина насажда страх от Китай и неговите намерения.\n\r\n\"Си дойде и каза: \"Достатъчно дълго се снижавахме\", каза Дейвид Цвайг, дългогодишен изследовател на Китай и хоноруван преподавател в Хонконгския научно-технологичен университет. \"Той чувства, че Китай сега е достатъчно силен, за да компенсира тези 100 години унижение, за които постоянно говори, и да бъде велика сила\".\n\r\nПартията е изправена и пред вътрешни предизвикателства. Дори преди търговската война бе ясно, че икономическият растеж ще се забави, когато страната достигна средни нива на доходи. Политиката да не се ражда повече от едно дете, въведена от партията около 1980 г. за контролиране на нарастването на населението, остави Китай с по-малко работници, отколкото е необходимо да се издържа застаряващо население. С увеличаването на доходите общественият фокус се насочи от чисто икономическото замогване към подобряване на качеството на живот - една от причините Си да направи свой приоритет опазването на околната среда.\n\r\nНикой не предрича скорошен край на Китайската комунистическа партия. Цвайг отбелязва, че Съветският съюз не постигна успехи в икономически план, но и въведе политически свободи, които дадоха възможност на хората да изразят негодувание от това.\n\r\nКитайските партийни лидери направиха обратното - отвориха икономиката и смазаха студентските протести на площад \"Тянанмън\" през 1989 година. Те изградиха модерна мрежа за следене и разузнаване, която им дава при необходимост значителен контрол над обществото и интернета.\n\r\n\"Те са много могъща държава\", каза Цвайг. За хората няма да е лесно да ги свалят от власт. Трябва да избухне някаква невъобразима криза, за да пропаднат\", добави Цвайг. \r\n \r\n/БТА/\r\n ", "date": "2019.10.03", "title": "Целта пред Китай: До 2049 г. силна и процъфтяваща. Пречката – САЩ!"}
{"url": "https://www.dnes.bg/obshtestvo/2019/10/03/dogovor-za-mashinite-za-suhopytnite-voiski-moje-bi-proletta.424976", "text": "Министърът на отбраната Красимир Каракачанов  очаква договор за новите бойни бронирани машини за Сухопътните войски да може да се подпише през пролетта.\nТой каза това пред журналисти след заседанието на ресорната парламентарна комисия, в която отговори на актуални въпроси.\r\nПо искане на някои от фирмите, участващи в конкурса, срокът за предоставяне на оферти е удължен до средата на декември, предаде БТА.\r\nОт военното ведомство са информирали компаниите, че с българското финансово министерство са съгласували промяна на схемата на изплащане на машините - срокът да бъде съкратен от общо 12 години в първоначалния вариант, на 8 години - съобразено с годините за придобиване на машините.\r\nВъв Военноморските сили се въвежда на въоръжение трети вертолет, след като загубихме един \"Пантер\" по време на учение. ВМС са получили вертолет \"Дофин\", който отговаря на изискванията им.", "date": "2019.10.03", "title": "Договор за машините за Сухопътните войски - може би пролетта"}
{"url": "https://www.dnes.bg/mish-mash/2019/10/03/iajte-kivi-bademi-pueshko-za-dobyr-syn.424945", "text": "Ползите за здравето от добрия сън са всеизвестни. Качествената почивка през нощта не само подобрява настроението, но и предпазва от стрес и редица заболявания, сред които болести на сърцето и диабет.\r\nПовечето хора се нуждаят от около осем часа качествен сън, за да функционират правилно, но често не успяват да си го набавят. Международни специалисти препоръчват няколко хранителни продукта, които могат да осигурят добра отмора през нощта, пише в. \"Дейли експрес\".\r\n\r\nБадемите са богати на полезни вещества, сред които фосфор, манган и рибофлавин. Изследвания показват, че въпросните ядки могат да подобрят качеството на съня, тъй като са богат източник на регулиращия го хормон мелатонин. Бадемите изобилстват и от магнезий, който също допринася за по-качествен сън.\r\n                    \n                    \n                \n                \n                \n                \r\nПуешкото месо е богат източник на протеини, витамини и минерали. Смята се, че протеините в него могат да причинят сънливост и съответно да улеснят заспиването. Въпреки че са необходими повече изследвания по темата, някои експерти препоръчват за добър сън вечер да се консумира пуешко.\r\n\r\nЧаят от лайка се радва на голяма популярност благодарение на редицата си ползи за здравето. Напитката стимулира имунната система, намалява тревожността и депресията, подобрява състоянието на кожата и качеството на съня. Чаят от лайка съдържа антиоксиданта апигенин, който се свързва с определени рецептори в мозъка, допринася за сънливост и намалява безсънието.\r\n\r\nКивито съдържа прилично количество фолиева киселина и калий и няколко микроелемента. Благодарение на богатото съдържание на фибри и каротиноиди, плодът подобрява здравето на храносмилателната система, намалява възпаленията и понижава холестерола. Според някои изследвания кивито има потенциал да подобрява и качеството на съня, което го прави подходяща храна преди лягане. (БТА)", "date": "2019.10.03", "title": "Яжте киви, бадеми, пуешко за добър сън"}
{"url": "https://www.dnes.bg/mish-mash/2019/10/03/kato-v-ekshyn-film-bivsha-deputatka-ot-bogota-biaga-ot-zatvora.424906", "text": "43-годишната депутатка от Богота Аида Мерлано получи присъда от 15 години заради купуване на гласове, изборни измами и дори незаконно притежание на оръжие. Но навярно още докато е чакала в стаята за задържане под стража в съда, е знаела, че няма да се предаде без битка.\r\nОхранителните камери на съда в колумбийската столица заснемат бягството на Аида. А то е като от екшън филм. Красавицата намира петметрово червено въже. Спуска го от прозореца на стаята, като преди това бързо се преоблича и си казва чао с хората в нея.\r\nАида се спука по него. Хората на улицата изглеждат объркани, когато я виждат, но преди да успеят да реагират, мотор спира на пътя, тя се качва на него и отпрашва към свободата.\r\nПолицията в Богота все още я издирва.\r\n", "date": "2019.10.03", "title": "Като в екшън филм – бивша депутатка от Богота бяга от затвора "}
{"url": "https://www.dnes.bg/cars/2019/10/03/prodavat-na-tyrg-unikalna-kolekciia-na-pol-uokyr.424968", "text": "Изминаха близо 6 години от трагичната гибел на американския актьор Пол Уокър, който стана световно известен с ролята си на Брайън О'Конър в култовата за всеки фен на автомобилите поредица \"Бързи и яростни\".\r\nСега уникалната му колекция от 21 коли и мотоциклети ще бъде продадена на търга на Barrett-Jackson - Scottsdale, който ще се проведе от 11 до 19 януари в Скотсдейл, щата Аризона. Изборът на автомобили е изключително богат - от състезателния Nissan GT-R R32 до Ford Bronco от 1995 г.\r\nАкцентът обаче е голямата колекция от BMW M3. Уокър притежаваше пет BMW M3 E36 Lightweight, които са изключително редки, защото от тях са произведени едва 125 бройки. Те имат по-агресивно задно крило, преден спойлер и уникална окраска с шарени флагчета. Те са наистина един от \"най-бързите и яростни\" M3, които могат да се купят.\r\n                    \n                    \n                \n                \n                \n                От аукциона споделят, това ще бъде най-големият брой BMW M3 E36 Lightweight, продадени на един търг. Компания им правят два BMW M3 E30.\r\nДруг автомобил, на който си заслужава да се обърне внимание, е състезателният Ford Mustang Boss 302S от 2013 г. Твърди се, че той никога не се е състезавал, така че \"кончето\" би трябвало да зарадва с дълъг живот новия си собственик. В колекцията на Уокър има и няколко \"обикновени\" автомобила, като GMC Sierra 1500, Toyota Tundra, както и няколко мотоциклета.\r\n", "date": "2019.10.03", "title": "Продават на търг уникална колекция на Пол Уокър"}
{"url": "https://www.dnes.bg/world/2019/10/03/prezidentyt-na-honduras-s-milioni-ot-narkotrafikanti.424941", "text": "Действащият президент на Хондурас Хуан Орландо Ернандес е получил подкупи от милиони долари от наркотрафиканти, включително от бившия шеф на мексиканския картел \"Синалоа\" Хоакин Гусман - Ел Чапо. Това заяви нюйоркски федерален прокурор, цитиран от Франс прес, при откриването на съдебен процес за трафик на наркотици срещу един от братята на президента.\n\r\n\"Обвиняемият е бил закрилян от настоящия президент (на Хондурас), който е получил подкупи от милиони долари от наркотрафиканти, в това число от Гусман\", каза във встъпителната си пледоария прокурорът.\n\r\nЕл Чапо \"лично е дал на обвиняемия един милион долара за брат му (президента)\", каза заместник-прокурорът Джейсън Ричман в първия ден от делото срещу Хуан Антонио Ернандес Алварадо – Тони.\n                    \n                    \n                \n                \n                \n                \r\nПрезидентът заяви в Тwitter, че обвиненията са \"100 процента фалшиви, абсурдни и смешни\". \"Това е по-несериозно от Алиса в страната на чудесата\", допълни той.\n\r\nВ документ, публикуван през август, обвинението вече съобщи, че хондураски наркотрафикант, чието име не бе назовано, е предоставил 1,5 млн. долара за предизборната кампания на Хуан Орландо Ернандес през 2013 г.\n\r\nОсновната част от парите е била похарчена за подкупване на местни политици, за да подкрепят кандидатурата на Ернандес, който по това време беше председател на хондураския парламент.\n\r\nВ речта си пред Общото събрание на ООН на 23 септември Ернандес, който беше преизбран през 2017 г., осъди \"клеветническата кампания от страна на наркотрафиканти, банди, корумпирани хора, убийци и дори политици\".\n\r\nВ Хондурас бяха организирани множество големи протести с искане на оставката на президента.\n\r\nЕрнандес е привилегирован партньор на американския президент Доналд Тръмп, с когото миналата седмица сключиха споразумение за сътрудничество при молбите за убежище. Целта на споразумението е да спре нелегалната имиграция, припомня АФП, цитирана от БТА.\r\n ", "date": "2019.10.03", "title": "Президентът на Хондурас с милиони от наркотрафиканти?"}
{"url": "https://www.dnes.bg/temida/2019/10/03/bashtata-na-shofiora-ubil-dvama-v-plovdiv-syshto-bez-knijka.424969", "text": "Бащата на младежа, причинил катастрофата в Пловдив с две жертви, също няма книжка.\r\nИскам малко свобода - да видя децата. Няма кой да ги храни и да им дава пари, заяви в пловдивския съд 46-годишният Митко Дебелаков.\n\nПред разследващите той твърди, че синът му Огнян сам е взел ключовете на колата.\r\n19-годишният младеж, шофирайки пиян, помете уличен стълб на бул. \"Марица-юг\" в Пловдив около 2 часа през нощта в неделя.\r\nПреди това младежите били на ромска сватба в \"Столипиново\". Огнян качил брат си и още трима спътници. На място загина 19-годишният Петър Илиев, а по-късно в река Марица бе открит трупът на 16-годишния Джанер Александров. Има и младеж със средна телесна повреда. Всички са от \"Столипиново\", предаде .\n                    \n                    \n                \n                \n                \n                \r\nМакар Митко Дебелаков да е неправоспособен шофьор, той закупил злополучния Опел от автокъща и броил част от парите за него. Мъжът призна, че няма основно образование и не се сети за годината, в която е роден.\n\r\nПри катастрофата Огнян е бил с 1,55 промила алкохол в кръвта.\r\nПрокурорът Георги Пенев настоя за постоянен арест на родителя, тъй като е независим извършител на престъплението. Имало опасност да се укрие и да извърши друго престъпление.\n\r\nСъдът уважи искането на прокуратурата.", "date": "2019.10.03", "title": "Бащата на шофьора, убил двама в Пловдив, също без книжка"}
{"url": "https://www.dnes.bg/crime/2019/10/03/mladoci-iskali-da-prodavat-falshivi-ancuzi-v-stara-zagora.424963", "text": "Фалшиви стоки иззеха полицаи в Стара Загора. Служители на Второ районно управление спрели лек автомобил \"Мерцедес\", управляван от 23-годишен мъж от Нова Загора, с когото пътувал и 20-годишен негов съгражданин.\n\r\n\r\nПри проверката на багажното отделение в колата, униформените установили 10 блузи и 85 комплекта анцузи, носещи защитени търговски марки, без да има правно основание за това.\r\n\r\nОбразувано е досъдебно производство по чл. 172 б, ал. 1 от НК. Двамата млади мъже са задържани за срок до 24 часа.", "date": "2019.10.03", "title": "Младоци искали да продават фалшиви анцузи в Стара Загора "}
{"url": "https://www.dnes.bg/akoshtete-vqrvaite/2019/10/03/deva-kozirog-zodiite-koito-si-misliat-che-razbirat-ot-vsichko.424922", "text": " Част от зодиакалните знаци дават съвети, без някой да им ги е поискал, коментират всяка тема, намесват се във всеки разговор около тях, мислят си, че са компетентни във всичко и че само тяхното мнение е от значение. Ето кои са те.\r\n\r\n \r\nТе вярват, че знаят много неща, че са научили всичко за живота, че имат достатъчно опит и са събрали всичката им необходима информация още на ранна възраст. Смятат, че се справят прекрасно с всяка една ситуация и че могат да приемат всяко предизвикателство. Затова винаги споделят мнението си, дори когато никой не ги е попитал. Искат да кажат своето мнение и всички наоколо да разберат какво мислят самите те. Коментират ситуации и проблеми на хора, които дори не познават добре. Девите са интелигентни и практични, но често говорят с такова самочувствие, сякаш разбират от всичко.\r\n \r\n\r\n \r\nКозирозите не правят това нарочно, не искат да се намесват в чужди ситуации. Те просто порастват много бързо и често хората им казват, че са много мъдри за годините си. Грижат се за финансите си от малки, поставят си много цели. Не могат да търпят безотговорното отношение, затова правят забележки и дават съвети. Мразят, когато хората около тях се държат детински и взимат глупави решения. Те просто се опитват да ги спрат и да им помогнат. Не разбират, че не всички са толкова дисциплинирани и предпазливи като тях.\r\n \r\n", "date": "2019.10.03", "title": "Дева, Козирог... Зодиите, които си мислят, че разбират от всичко"}
{"url": "https://www.dnes.bg/sofia/2019/10/03/astronomicheskata-observatoriia-na-su-s-vhod-svoboden.424931", "text": "Традиционно Астрономическата обсерватория на Софийския университет \"Св. Климент Охридски\" се включва в световния ден на астрономията с разнообразна програма за малки и големи посетители. Това съобщи пресцентърът на висшето училище.\n\n\r\n\n\r\nНа 5 октомври от 16.00 до 22.00 часа Астрономическата обсерватория на Софийския университет в Борисовата градина ще бъде със свободен вход и ще предложи разнообразна програма от кратки лекции на достъпен език, демонстрации, изложба и възможности за наблюдения при ясно небе.\n                    \n                    \n                \n                \n                \n                \r\nМежду 16.00 и 17.00 часа ще има наблюдения за посетителите с няколко телескопа на слънцето, а след 19.30 часа - на Сатурн и на луната.\n\r\nВ двора на обсерваторията от 16.00 до 18.00 часа ще бъде представена \"Космическата академия за деца\", с автор Тихомир Димитров, който е дипломиран магистър от иновативната програма \"Астрономия и популяризация на астрономията\", пише БТА. \n\r\nЩе има и \"вкусен макет на слънчевата система\", той като, ако смалим планетите от слънчевата система около 500 милиона пъти, то те биха били с размерите на добре познати ни плодове. Елате да видите кои са тези плодове, канят астрономите посетителите.\n\r\nВ двора на обсерваторията ще има и изложба с 30 красиви астрономически изображения, заснети с най-големите телескопи. Изложбата е изработена за Международната година на астрономията - 2009, с основен инициатор Астрономическата асоциация в София. Ще бъде показан и филмът \"50 години от стъпването на луната\".\n\r\nОт 17.00 часа започват кратките лекции на астрономите, които ще са по темите - \"Астрономическата обсерватория на Софийския университет - история\", \"Странното магнитно поле на Меркурий\"; \"Къде се раждат звездите?\", \"Тъмната Вселена\", \"Произходът на елементите\", \"Звездите в края на живота си\".", "date": "2019.10.03", "title": "Астрономическата обсерватория на СУ с вход свободен "}
{"url": "https://www.dnes.bg/obshtestvo/2019/10/03/petyk-idva-s-dyjdove-uikendyt-oblachen-no-bez-valeji.424948", "text": "Значително по-хладен и дъждовен ще бъде последният работен ден от тази седмица, показва прогнозата за времето на НИМХ.\n\r\nПрез следващото денонощие през страната ще премине добре изразен студен атмосферен фронт. От запад на изток ще има интензивни краткотрайни валежи от дъжд. \n\r\nПрез предстоящата нощ по-значителни ще са количествата в планинските райони и по високите полета на Западна България, а през деня - в централните райони. На места в Югоизточна България валежите ще са придружени с гръмотевични бури, ще има условия и за градушки. След обяд от северозапад валежите ще започнат да спират и облачността да се разкъсва. \n\r\nВ Дунавската равнина ще духа умерен, временно силен вятър, който постепенно ще отслабва. В Източна България вятърът ще се ориентира от север-североизток и ще е умерен. Ще продължи да нахлува студен въздух. \n                    \n                    \n                \n                \n                \n                \r\nМинималните температури в по-голямата част от страната ще са между 7 и 12 градуса, в източните райони - от 10 до 15 градуса. Максималните температури също ще са в широк интервал - от 11-16 градуса в Западна България, до 23-25 градуса в югоизточните райони. През нощта срещу събота, с изключение на северозападните райони, валежите ще продължат, по-интензивни ще са в Източна България.\n\r\nНад Черноморието ще бъде облачно. Ще има валежи от дъжд, които след обяд и вечерта ще са интензивни и на места по южното крайбрежие ще са придружени с гръмотевици и с временно усилване на вятъра. Ще духа умерен, по Северното Черноморие временно силен, северозападен вятър, който през деня ще отслабва и ще се ориентира от север-североизток. Максималните температури на въздуха ще се задържат все още високи, като ще между 18 и 23 градуса. Температура на морската вода ще е 21-22 градуса. Вълнението на морето ще бъде около 2 бала.\n\r\nНад планините ще бъде облачно с валежи от дъжд, над 2000-2200 метра от сняг. През предстоящата нощ значителни валежи ще има в масивите от Западна България, а през деня и през нощта срещу събота - в източната половина на Стара планина, в Източните Родопи и в Странджа-Сакар. Ще духа умерен, по високите и открити части силен югозападен вятър, който в масивите от Западна България постепенно ще се ориентира от северозапад. Температурите ще се понижават. Максималната температура на височина 1200 метра ще е около 12 градуса, на 2000 метра - около 5 градуса.\n\r\nВ събота, 5 октомври, вятърът ще отслабне. Облачността ще е променлива, по-често значителна. В източните райони сутринта все още ще превалява слабо, но валежите ще спират в цялата страна. \r\n \r\nПрез нощта срещу неделя, 6 октомври, вятърът от северозапад отново ще се усили. На места от запад на изток ще превали, но впоследствие ще започне разкъсване и намаление на облачността. В неделя ще бъде ветровито, с променлива облачност, почти без валежи. \n\r\nДневните температури слабо ще се повишат.", "date": "2019.10.03", "title": "Петък идва с дъждове, уикендът облачен, но без валежи"}
{"url": "https://www.dnes.bg/akoshtete-vqrvaite/2019/10/03/top-3-na-nai-modernite-aksesoari-za-kosa-prez-esenta.424913", "text": " Аксесоарите за коса ще останат актуални и модерни и през есента. Те придават на прическата по-разчупен вид и така правите впечатление със стила си. Ето и кои ще са най-хитовите аксесоари, на които да залагате през сезона.\r\n\r\n \r\nДиадемите от плат бяха истински хит през лятото, особено за плажа. Жената на принц Уилям - Кейт Мидълтън, е фенка на тези аксесоари и редовно се появява с тях. През есента също ще изглеждате елегантни и в крак с модата, ако носите диадеми. Но може да залагате на всякакви видове - и такива от плат, и такива с камъни и брокат, и кожени, и такива, наподобяващи корона. Диадемите са най-лесните за използване аксесоари за коса и винаги може да намерите такава, която ще ви отива.\r\n \r\n", "date": "2019.10.03", "title": "Топ 3 на най-модерните аксесоари за коса през есента"}
{"url": "https://www.dnes.bg/stranata/2019/10/03/myj-podkara-kola-s-3-promila-alkohol-v-kryvta.424926", "text": "45-годишен мъж е шофирал с 3,02 промила алкохол в Кърджали. Това съобщиха от полицията в областния град.\n\r\n\r\nОколо 16,30 часа вчера на бул. “Христо Ботев“ в Кърджали е бил проверен 45-годишен водач на „Опел“. Тестът за алкохол на шофьора отчел 3,02 промила. Издаден е талон за медицинско изследване, но е отказана кръвна проба за анализ. \r\n\r\nСектор „Охранителна полиция“ и разследващ полицай продължават работата по случая.", "date": "2019.10.03", "title": "Мъж подкара кола с 3 промила алкохол в кръвта "}
{"url": "https://www.dnes.bg/politika/2019/10/03/srednata-zaplata-za-medsestra-bila-1253-lv-ne-po-malko.424924", "text": "Към юли средната брутна работна заплата на професионалистите по здравни грижи в държавните болници е между 1100 и 1500 лева, като средната брутна работна заплата за страната към второто тримесечие е 1253 лв. Това съобщи здравният министър Кирил Ананиев, след като от БСП настояха да обясни дали наистина парите за увеличение на заплатите на сестрите са били намалени от 50 милиона на 6 милиона лева. \n\n\n\r\n\"Сумата, която е била предвидена за заплати е 86 млн. лв., от които 36 млн.лв. се осигуряват през бюджета на Министерството на здравеопазването и те са за отдалечени болници, за белодробните болници, за психиатричните болници и за спешна помощ\", обясни Ананиев, цитиран от БТА.\r\n \r\nОстаналите средства били от резерва на НЗОК. \n                    \n                    \n                \n                \n                \n                \r\nАнаниев отсече, че никога не е ставало въпрос за отпускане на суми в размер на два пъти по 50 млн. лв. и веднъж на 30 млн. лв. \n\r\n\"Дали парите са дадени от държавния бюджет или от бюджета на касата, това са публични средства, подчерта още министърът и добави, че са дадени целево за болнична помощ и отиват и за заплати на персонала. \"Винаги, когато сме желали да помогнем - и аз, и премиерът, и правителството, винаги сме се стремели това да бъде законосъобразно и никога не сме си позволявали да правим крачки, различни от спазването на закона\", допълни той. \n\r\n\"Ако ние бяхме дали всички 50 млн. лв., които гласува правителството на МЗ, ние щяхме да отидем на свръхнива на надфинансиране\", каза още Ананиев. \n\r\n\"Когато излезе първото постановление на МС - за 30 млн. лв., тогава правителството реши, че трябва да направи втора крачка, за да се успокоят медицинските сестри. Когато се вземат решения от днес за утре, винаги се слага някаква възможност, каквато позволява бюджетът и преценихме с Министерството на финансите, че границата, която можем да си позволим, е до 50 млн. лв. Анализите показаха, че можем да предоставим само 6 млн. лв.\", обясни още той.\n\r\nДо два дни болниците трябва да предоставят на МЗ информация за увеличението на заплатите на персонала. От следващия месец ежемесечно на интернет страницата на МЗ ще се публикуват данни за нивата на средните основни и брутни работни заплати във всяка държавна болница.", "date": "2019.10.03", "title": "Средната заплата за медсестра била 1253 лв., не по-малко  "}
{"url": "https://www.dnes.bg/index/2019/10/03/krai-na-retrogradniia-pluton-kakvo-vi-ochakva.424980", "text": "Ретроградният Плутон си отива. От 3 октомври планетата става директна, с което постепенно някои ще се разделят с хаоса.\r\nСпоред астролозите, дали планетата ще ни повлияе отрицателно или положително, зависи от отношението ни към нея. Една част от зодиите се опитват да ѝ се противопоставят, докато останалата просто се оставя тя да ги води.\r\nЖеланията на някои ще застанат на преден план, а определени зодии ще имат по-голям хъс за осъществяването им. Положението ще е – целеустременост за едни и страх от провал за други.\r\nСкорпионите, чиято управляваща планета е именно Плутон, ще се справят най-лесно с трансформациите, които им е подготвила съдбата. Най-тежко ще е на родените след 9 януари и хората с асцендент Козирог.\r\n                \n                \n                \r\n\r\nРодените под този знак ще използват следващите дни, за да осъзнаят грешките си и да си вземат поука от тях. Очаквайте промени в кариерното развитие, които зависят от вашата мотивация.\r\n\r\nХората от този знак най-сетне ще си отворят очите за някои истини в живота. Те ще преосмислят загубите си и ще добият увереност за започването на нещо ново.\r\n\r\nПрекалено дълго време сте емоционално свързани с хора, които ви използват. Спирането на ретроградната фаза на Плутон ще ви помогне да се освободите от токсичните връзки и приятелства и да помислите повече за себе си.\r\n\r\n ", "date": "2019.10.03", "title": "Край на ретроградния Плутон – какво ви очаква? "}
{"url": "https://www.dnes.bg/stranata/2019/10/03/pochinaloto-bebe-v-plovdiv-imalo-kyrma-v-drobovete.424987", "text": "Бебе на 8 дни е издъхнало в университетската болница \"Св. Георги\" в Пловдив, само час след като е било докарано с линейка. Трагедията се е разиграла на 29 септември. Същия ден момиченцето на име Атанаска от с. Болярци е постъпило в спешното отделение на асеновградската лечебница. Медици оттам твърдят, че е било почти умряло, едва дишало, пише \"\".\n\r\nПеленачето е интубирано и от белите му дробове е извадена над 50 милилитра кърма. Медиците успели да го стабилизират и го качили на реаномобил за УМБАЛ \"Св. Георги\".\n\n\r\n\"Детето е постъпило с влошени показатели. Въпреки всички необходими реанимационни действия е починало. Аутопсията е направена в понеделник, но все още няма резултати. Чака се и хистологичното изследване\", обясниха от здравното заведение.\n                    \n                    \n                \n                \n                \n                \r\nМомиченцето на име Атанаска се е родило в АГ отделението на болницата в Асеновград и изписано напълно здраво. То е първа рожба на семейство от ромски произход.\n\r\n\"Родителите са го чакали много време. Бяха създали прекрасни условия за отглеждането му\", заяви общопрактикуващият лекар д-р Николай Димов. Той е посетил майката и новороденото на следващия ден след изписването им. По думите му бебето е било добре, имало само физиологична жълтеница, което е нормално. Според джипито най-вероятно, докато е спяло, момиченцето е аспирирало мляко.\n\r\n\"Затова непрекъснато предупреждавам майките, че след нахранване трябва да държат детето в изправено положение, докато оригне, а в кошарката да го поставят настрани, а не по гръб\", добави д-р Димов.\n\r\nПредстои цялостна проверка на медицинската документация по случая, който е докладван в здравното министерство. На този етап родителите не са подали жалба срещу лекари в прокуратурата.\r\n ", "date": "2019.10.03", "title": "Починалото бебе в Пловдив имало кърма в дробовете"}
{"url": "https://www.dnes.bg/televizia/2019/10/03/biudjet-2020-za-koi-sektori-shte-ima-poveche-pari.424975", "text": "\r\n\r\nМайките отново на улицата. Ще останат ли децата с увреждания без лични асистенти?\r\n\r\nБюджет 2020. За кои сектори ще има повече пари?\r\n\r\nНА ЖИВО: Докога ще продължат протестите на медицинските сестри?\r\n\r\nОткъснатите деца. Как се работи с малчуганите, които могат да променят света?\r\n\r\nНа 30 светлинни години от Земята. Откриха нова планета, която не би трябвало да съществува\r\n\r\n20 години на сцена. Какви хитове и изненади ни подготвят от дует „Мания“", "date": "2019.10.03", "title": "Бюджет 2020. За кои сектори ще има повече пари?"}
{"url": "https://www.dnes.bg/index/2019/10/03/rusiia-prenapisva-vtorata-svetovna-voina-za-da-opravdae-agresiiata-si.424782", "text": "\"Няколко акаунта в Twitter, принадлежащи на Министерството на външните работи на Русия, пускаха фалшиви истории за участието на Съветския съюз във Втората световна война в рамките на това, което мнозина експерти тълкуват като опит да се оправдаят сегашните действия на Кремъл“, пише американското издание Washington Examiner в материал, представен без редакторска намеса от агенция \"Фокус\". \n\r\n\"Руските акаунти пуснаха хаштаг „TruthAbout WWII“ на 19 август, т.е. четири дни преди 80-тата годишнина от подписването на пакта Молотов-Рибентроп – договор за ненападениe между Съветския съюз и нацистка Германия. В този договор има допълнителен секретен протокол, който по същество разделя Европа на съветска и нацистка сфери на влияние. Това, както твърдят учените, довежда до началото на Втората световна война. Съветският съюз отричаше съществуването на този секретен протокол.\n                \n                \n                \r\n\"Опитът на Русия да пренапише историята на ВСВ се вписва прекрасно в прокарването на теорията на Русия, че Западът я е обкръжил от всички страни“, обяснява Кариса Нитше от Центъра за нова американска сигурност.\r\n\"А след това тази теория се използва, за да оправдае агресивните действия на Москва“. Руските акаунти в Twitter направиха опит да препишат историята на този пакт, настоявайки, че всъщност Съветският съюз бил принуден да подпише този договор – тоест, тогава изобщо не е ставало въпрос за самоцелно решение да се сключи взаимно изгодна сделка с Хитлер. Тези туитове напълно пренебрегват факта, че този пакт фактически разделя Европа на сфери на влияние. Авторите им хвърлят цялата вина на Запада и се опитват да омаловажат значението на договора“.\n\r\n\"Русия се позовава на Мюнхенското споразумение от 1938 година, за да обясни защо на Съветския съюз му се е наложило да обедини сили с Германия в рамките на Пакта Молотов-Рибентроп от 1939 година. Русия твърди, че Мюнхенското споразумение – договор между Обединеното кралство, Германия, Франция и Италия да се предаде чехословашката Судетска област на Германия – е доказателството, че западният свят е оплитал заговори против нея, защото Съветският съюз не е участвал в тази спогодба“, пояснява Нитше. \"Русия твърди, че по този начин Съветският съюз е бил обкръжен от западните сили и е бил принуден да се обедини с Нацистка Германия, за да се защити. По същия начин Москва заяви, че именно Западът е провокирал нахлуването в Крим“.\n\r\nАнализатори от лабораторията за цифрова криминалистика на Атлантическия съвет откриха първоначалния \"туийт“, който стартира хаштага #TruthAboutWWII. Той се появи на страницата на руската мисия на Организацията за сигурност и сътрудничество в Европа (ОССЕ). Разпространението на този хаштаг бе активно подпомогано от руското посолство в САЩ и руската мисия в ЕС.\n\r\nДжеймс Карафано, от Фонда Heritage, посочва, че опитите на Русия да препише историята са били \"свръхпредсказуеми“. \"Те действат от отвсякъде. Те в буквален смисъл спонсорират фашистки групи и едновременно с това отправят остри публични критики към европейците и всички останали за търпимото отнпшение към фашистите, за насърчаването на фашизма, за да изглежда, че само руснаците се борят с фашизма“, обяснява той.\n\r\nКарафано признава, че десетки милиони съветски граждани са станали жертви на Втората световна война, но добавя, че ръцете на съветското ръководство едва ли са били чисти. „Напълно ги е устройвало, че немците искат да унищожат всички в Европа, защото руснаците са смятали, че така германците ще ги оставят намира“, продължава експертът. \"Много е вероятно именно те да са били главните умиротворители на агресора, според тази теория“.\n\r\nПо думите на Нитше, преди няколко десетилетия Русия е преименувала Втората световна война във Великата отечествена война за свое удобство. Съветските власти внушавали, че победата в тази война не е дошла в резултат на съвместните действия на съюзническата коалиция срещу нацистите, а на мъжеството и патриотизма на съветския народ. Според експерта, преписването на историята за началото на ВСВ е още един способ, с помощта на който Путин може да налага мита за обсадената крепост и по този начин да укрепва своята власт.\n\r\nМнозина експерти смятат, че популяризирането на такива истории се оказва полезно, когато трябва да се ангажират живеещите в чужбина етнически руснаци, или да се провокират такива противници в Европа, като Полша, която бе разкритикувана в \"туийт“ на руското посолство в Южна Африка от 24 септември.\n\r\nНо тази стратегия на Москва изглежда много неефективна, защото под много \"туийтове“ на руснаците има десетки отговори, в които ги опровергават или откровено им се подиграват.", "date": "2019.10.03", "title": "Русия пренаписва Втората световна война, за да оправдае агресията си? "}
{"url": "https://www.dnes.bg/obshtestvo/2019/10/03/lovniiat-sezon-zapochva-mvr-syvetva-lovdjiite.424943", "text": "Сектор \"Контрол на общоопасните средства\" в ГД \"Национална полиция\" инициира извършването на инструктажи на ръководителите на ловните дружинки по места от съответните областни дирекции на МВР и СДВР, съобщиха от вътрешното министерство.\n\r\nПоводът е предстоящото откриване на 5 октомври на ловния сезон за местен дребен и едър дивеч и груповият лов на дива свиня. \n\r\nАнализ на сектора сочи, че най-честите причини за допуснати инциденти са стрелбата по шум или неясно видима цел; използването на сачми с диаметър над 6 мм по време на групов лов на дива свиня; неправилното боравене с огнестрелно оръжие; самоволното напускане на позицията, определена от ръководителя на лова, както и употребата на алкохол и упойващи вещества.\n                    \n                    \n                \n                \n                \n                \r\nМВР припомня на участниците в лова, че те задължително трябва да са екипирани с ленти, шапки или облекло с ярък сигнален цвят, както и да спазват правилата за пренасяне на огнестрелното оръжие и противопожарните изисквания при провеждането на ловните излети.", "date": "2019.10.03", "title": "Ловният сезон започва: МВР съветва ловджиите"}
{"url": "https://www.dnes.bg/akoshtete-vqrvaite/2019/10/03/iadkite-syiuznik-v-borbata-s-kilogramite.424917", "text": " С порастването и съзряването, тялото на всеки се променя. С нарастването на възрастта все по-бързо се качват килограми, а и бързите закуски стават все по-популярни и те също спомагат напълняването.\r\nОказва се, че да замените вредните пържени и тестени храни с ядки е най-доброто решение. Проучване на университета \"Харвард\", обхванало 300, 000 души, показва, че тези, които са хапвали 14 грама ядки на ден, напълняват по-бавно и за тях е по-малко вероятно да страдат от затлъстяване.\r\n \r\nАко обичате да хрупате чипс или снакс между основните хранения, просто ги заменете с ядки, за да свалите излишните килограми.\r\n \r\n\"Една от причините, поради която ядките помагат на хората да регулират теглото, е, че те ни засищат\", коментира диетологът Джулиет Келоу пред британското издание на \"Cosmopolitan\".\r\n \r\nПовечето ядки съдържат много фибри, което ни помага да останем сити. Например, 28 грама бадеми съдържат 3,5 грама фибри. \"Освен това, ядките ни осигуряват протеин, които също помага да се чувстваме заситени, след като сме хапнали\", казва специалистът.\r\n \r\n \r\n", "date": "2019.10.03", "title": "Ядките - съюзник в борбата с килограмите"}
{"url": "https://www.dnes.bg/stranata/2019/10/03/tejka-katastrofa-v-popovo-mladej-zagina-trima-v-bolnica.424971", "text": "Млад мъж загина в пътен инцидент в община Попово. Това съобщиха от полицията в Търговище.\n\n\n\r\nОколо 6.30 ч. на пътя Разград-Попово, 27-годишен водач от с. Ломци, е управлявал лек автомобил БМВ с търговищка регистрация, собственост на жена от същото село. Същият е изгубил контрол над управлението на автомобила. Колата е излязла вдясно от пътното платно, навлязла е в крайпътна канавка и се е преобърнала неколкократно в земеделска нива. В резултат на катастрофата водачът на автомобила е починал на място.\n\r\nТримата пътуващи с него пътници са настанени за лечение в МБАЛ-Търговище с различни травми. 29-годишен мъж от с. Расово е с открита фрактура на глезен, комоцио и гръбна травма, с опасност за живота. 21-годишна жена от с. Нова Черна е с фрактура на бедро, без опасност за живота, а 15-годишна девойка от гр. Антоново е с комоцио и фрактура на глезен, също без опасност за живота.\n                    \n                    \n                \n                \n                \n                \r\nНа водача е взета кръвна проба за химическо изследване. По случая е образувано досъдебно производство по описа на РУ-Попово.", "date": "2019.10.03", "title": "Тежка катастрофа в Попово – младеж загина, трима в болница"}
{"url": "https://www.dnes.bg/notifikacii/2019/10/03/jertva-ili-ubiec-e-djok-polfriiman-edno-video-dve-gledni-tochki.424944", "text": "\r\nКазусът с осъдения за убийството на Андрей Монов - Джок Полфрийман, излезе от съдебната зала и се пренесе онлайн.\r\nВ YouTube, от анонимния профил YouTube Channel, се появи 23-минутно видео, което е озаглавено \"Истината за Джок Полфрийман\". Авторът не споделя какво го е подтикнало да пусне видеото от нощта на убийството, но е разяснил своята гледна точка. Според нея Джок е жертва и е убил Монов при самозащита.\n\r\nНе закъсня и контра видео, качено от приятелите на убитото момче. \n                \n                \n                \r\n\"Това видео, идва в отговор на каченото почти анонимно видео, което манипулира и внушава неистини. Ние, приятелите на Анди, търпяхме достатъчно. Не разбираме каква е целта на тези манипулации, почти 12 години след убийството, години след решението на съда. Да, свидетелите бяха разпитани, видеата гледани, доказателствата разгледани, експертизите направени, експертите изслушани. Версията, която сега се опитват да лансират, дори не съвпада с версията на убиеца, която каза в показанията си в съда. Ние бяхме на делата и помним. Не, не сме доволни от присъдата, защото смятаме, че убийство и опит за убийство заслужава далеч по-строго наказание от тези 20 години. Но, правораздаването става в съдебната зала. Припомняме това специално за Джок Полфрийман и адвокатите му. Той бе признат за виновен и осъден. Много се надяваме политизирането и използването на случая за лични и политически цели да спре и да оставите Анди да почива в мир\", пишат под видеото близките на Монов. \n\r\nКъде е истината? Трудно може да се каже, но вижте двете гледни точки на едно и също видео.\r\n \r\n", "date": "2019.10.03", "title": "Жертва или убиец е Джок Полфрийман - едно видео, две гледни точки"}
{"url": "https://www.dnes.bg/sport/2019/10/03/za-pryv-pyt-na-senshi-jenski-dvuboi-otkriva-boinata-galavecher.424937", "text": "Специална и много зрелищна изненада ще поднесе на феновете на бойните спортове на 26 октомври във Варна. За пръв път на ринга на професионалната бойна галавечер публиката ще стане свидетел на вълнуващ женски двубой. На арената на SENSHI една срещу друга ще се изправят . Става и национален шампион на Русия по муай тай за 2019 година.\r\nДвубоят между двете ще бъде по кикбокс, в стил К-1, и категория до 55 кг. Той ще бъде първият по ред в програмата за вечерта и с него ще се открие четвъртото издание на спортното шоу SENSHI.  Очаква се срещата да бъде много оспорвана, защото и двете представителки са изключително класни. \r\n                    \n                    \n                \n                \n                \n                Родната ни състезателка е възпитаник на  спортен клуб „Армеец“. По-рано през тази година 28-годишната Теодора стана европейски и световен шампион по муай тай, а през май завоюва и поредния си успех, грабвайки шампионската титла по К-1 за професионалисти на организацията.  Била е и шампион по кикбокс за Балканите, а в професионалния си актив може да се похвали с три победи, една от които с нокаут, и нито една загуба.\r\nПредставителката на Русия Бегаим Какчекеева е на 19 години и тренира от 7 години. Тя е европейски шампион и шампион на Руския по муай тай за 2019 година. Два пъти подред – през 2018 и 2019 година, грабва титли и от Световното първенство по муай тай. На професионалния ринг също няма загуба. Има общо шест победи, две от които с нокаут.\r\nКоя от двете ще грабне купа от професионаланта бойна гала SENSHI, предстои да разберем на 26 октомври, от 19 часа, в Двореца на културата и спорта. Четвъртото издание на епичния боен спектакъл ще изпрати на ринга състезатели от близо 10 страни в 12 киокушин и кикбокс срещи. Специален гост на галата ще бъде кикбокс легендата Петер Артс, а на ринга на SENSHI ще се бият четирима от най-добрите му състезатели.\r\nVIP маси и билети за бойното шоу може да се закупят от мрежата на . Билетите са на цени от 10 лв. и 20 лв.\r\n ", "date": "2019.10.03", "title": "За пръв път на SENSHI: Женски двубой открива бойната галавечер"}
{"url": "https://www.dnes.bg/crime/2019/10/03/danychen-shef-ot-tutrakan-s-podkup-ot-255-lv-ostaviha-go-v-aresta.424915", "text": "Директорът на дирекция \"Местни данъци и такси\" в община Тутракан, който бе задържан с подкуп от 255 лева на работното си място, от днес е с мярка за неотклонение \"Задържане под стража\".\r\nСилистренския окръжен съд е уважил искането на Окръжната прокуратура в града, съобщиха от Апелативната прокуратура във Варна. Шейсетгодишният мъж е привлечен като обвиняем за извършено престъпление по член 301, ал. 1 от Наказателния кодекс.\r\nКато длъжностно лице Алекси Б. поискал пари от 40-годишния Севгинай А., за да бъде занижена оценката на луксозния му автомобил с цел заплащане на по-малък данък. Гражданинът, предложил и дал подкупа от 255 лева, също е обвиняем.\r\nС определение на съда му е наложена мярка за неотклонение \"Парична гаранция\" от 5000 лева. В съдебната зала 40-годишният обвиняем се е признал за виновен и е изразил съжаление за действията си. Той също ще отговаря за престъпление по НК.\r\nЗадържането на директора от община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на ОД на МВР под ръководството на Окръжната прокуратура в Силистра.\r\nОпределенията на Силистренския окръжен съд, с който са взети мерките за неотклонение на двамата обвиняеми, подлежат на обжалване пред Апелативния съд във Варна.\n\r\n ", "date": "2019.10.03", "title": "Данъчен шеф от Тутракан с подкуп от 255 лв., оставиха го в ареста"}
{"url": "https://www.dnes.bg/notifikacii/2019/10/03/60-godishen-e-nameren-myrtyv-v-selska-kyshta.424907", "text": "Тялото на 60-годишен мъж е намерено в дома му в село Самораново, съобщиха от полицията в Кюстендил. \nПри извършения оглед на място следи от насилие не са установени. Тялото е закарано за аутопсия в кюстендилската болница. \r\n\r\nПо случая е образувано досъдебно производство в Районно управление на МВР – Дупница, уведомен е дежурен прокурор.", "date": "2019.10.03", "title": "60-годишен е намерен мъртъв в селска къща"}
{"url": "https://www.dnes.bg/football/2019/10/03/berbatov-dano-man-iunaited-ne-svyrshi-kato-livyrpul.424940", "text": "Голмайстор №1 в историята на националния отбор на България – Димитър Бербатов, коментира кризата в бившия си отбор Манчестър Юнайтед.\r\nСлед напускането на Сър Алекс Фъргюсън през 2013 г., \"червените дяволи\" не могат да намерят себе си и са далеч от битката за титлата.\r\n \r\n\"Неприятно и трудно е да се признае, че Юнайтед изостава толкова много от Манчестър Сити и Ливърпул. По време на мачовете можете да видите колко спокойни са тези отбори. Знаят какво да направят, за разлика от Юнайтед. Именно заради това \"червените дяволи\" страдат. Надявам се, че няма да завършат като Ливърпул с 29-годишна пауза без титла. За такъв клуб шест сезона вече са много\", заяви Бербатов пред Betfair.\r\n \r\n", "date": "2019.10.03", "title": "Бербатов: Дано Ман Юнайтед не свърши като Ливърпул"}
{"url": "https://www.dnes.bg/temida/2019/10/03/iskat-arest-za-bashtata-dal-kola-na-piianiia-si-sin-v-plovdiv.424939", "text": "Повдигнато е обвинение на мъжа, дал автомобил на сина си без книжка.\n\n19-годишният предизвика тежка катастрофа в Пловдив през уикенда, при която намериха смъртта си двама пътници в колата - на 19 и на 16 години.\r\nОкръжната прокуратура в Пловдив е внесла искане в съда за вземане на мярка за неотклонение \"задържане под стража\" спрямо 45-годишния М.Д. за това, че предоставил моторно превозно средство - лек автомобил \"Опел Корса\" на неправоспособен водач - О.Д., на 19 г.\r\nПо непредпазливост в пияно състояние той е причинил пътнотранспортно произшествие, в резултат на което е настъпила смъртта на две лица и средна телесна повреда на едно лице, уточняват от държавното обвинение.\r\nПо делото се извършват процесуално-следствени действия.\r\n ", "date": "2019.10.03", "title": "Искат арест за бащата, дал кола на пияния си син в Пловдив"}
{"url": "https://www.dnes.bg/stranata/2019/10/03/radomirci-chakat-gosti-shte-cherpiat-s-boza-na-12-oktomvri.424934", "text": "Празник на бозата ще се състои на 12 октомври в Радомир, съобщиха от общината. \n\r\nПроявата е под надслов \"С боза, гозба и песен\" и ще започне в 11ч. от Етнографска експозиция \"Стойова къща\". В музейния комплекс са изложени всички съдове, използвани за производство на боза - гюмове, текне /корито за размесване на сместа/, луб /сито/, пармак /дървена решетка/, кюския /уред за пресоване/, силях /колан за връзване на кръста с отвори за чаши/, канела за точене и др.\n\r\nЛюбители на питието ще се съберат отново пред импровизираната сладкарница на албанеца Али Сербез, смятан за родоначалник на занаята в Радомир. В заведението, както в миналото ще отсядат с охота радомирци и преминаващи през града. Младежи, облечени като бозаджии, ще разнасят питието сред хората, а измисленият герой - бай Илия Бозаджията, пак ще извиси глас сред множеството: \"Който от боза разбира, при бай Илия се спира\", пише БТА. \n                    \n                    \n                \n                \n                \n                \r\nНа мегдана ще бъдат подредени щандове с продукти местно производство. През целия ден вестникарчета ще разнасят сред хората оригиналната рецепта за приготвяне на традиционната българска напитка.\n\r\nТова е четвъртият празник на бозата, който се провежда в Радомир.", "date": "2019.10.03", "title": "Радомирци чакат гости, ще черпят с боза на 12 октомври "}
{"url": "https://www.dnes.bg/obrazovanie/2019/10/03/viceprezidentyt-na-vuzf-universitetyt-na-bydeshteto-syzdava-usloviia-za-inovacii.424953", "text": "Вицепрезидентът на Висшето училище по застраховане и финанси беше един от вдъхновяващите лектори, които се включиха в престижно събитие, част от световноизвестната поредица конференции TEDx - TEDxSerdikaSalon:Education.\r\nОт сцената тя се обърна към всички присъстващи, за да им представи какво е образованието на бъдещето, каква е ролята на иновациите в него и как от т.нар. \"best practice” трябва да преминем към \"next practice”, съобщиха организаторите. А това означава образованието да спре да разчита на утвърдени практики и да започне да работи с нови нетрадиционни методи, които провокират решения, стимулират създаването на иновации и разчупват клишета.\r\nУниверситетът на бъдещето създава условия за иновации, дава достъп до интердисциплинарни знания, обучава в безценни човешки умения и съчетава теория с много практика. Това са част от характеристиките, с които вицепрезидентът на ВУЗФ Детелина Смилкова илюстрира как трябва да изглежда едно висше учебно заведение, за да е в крак с времето.\r\n                    \n                    \n                \n                \n                \n                Тя беше категорична, че са необходими действия „извън кутията“ (out of the box), каквито самият ВУЗФ използва. През последните години университетът разкри десетки нови програми, с които се обучават специалисти, от които бизнесът има нужда. Сред тях са специалности в сферата на бизнес психологията, информационни и блокчейн технологии, електронната търговия, фасилити мениджмънта и недвижимите имоти и много други.\r\nИновативният подход на университета стана причина и вицепрезидентът на ВУЗФ да участва в престижната конференция от серията TEDx. Сред другите вълнуващи лектори в събитието беше и българският евродепутат и председател на най-голямата организация на асоциации и граждански движения в Европа Ева Майдел, създателят на една от най-големите образователни платформи у нас Ucha.se Дарин Маджаров, както и Благовеста Пугьова, която има солиден опит в социалното предприемачество.\r\nТя създава инициатива, която променя живота на стотици деца, живеещи без родители, като ги среща с доброволци-ментори, които стават техни дългогодишни приятели и учители.\r\nСъбитието се организира под официален лиценз, предоставен от американската организация TED и се проведе в аулата на Висшето училище по застраховане и финанси.", "date": "2019.10.03", "title": "Вицепрезидентът на ВУЗФ: Университетът на бъдещето създава условия за иновации"}
{"url": "https://www.dnes.bg/notifikacii/2019/10/03/bebe-na-8-dni-e-pochinalo-napyt-za-bolnica-v-plovdiv.424955", "text": "Бебе на 8 дни е починало напът за болница в Пловдив, съобщи д-р Иван Червенков, управител на МБАЛ-Асеновград, пред \"Фокус\".\r\nПо думите му детето е родено в Акушеро-гинекологичното отделение на болницата в Асеновград. Три дни след изписването на родилката бебето е докарано по спешност със затруднено дишане.\r\nЛекарите направили интубация, при манипулацията е открито мляко в дихателните пътища, което е отстранено.\r\nСпециалистите са стабилизирали бебето, доколкото било възможно, и с линейка го изпратили към болница в Пловдив. Бебето е починало по пътя.\r\nПредстои да бъде извършена аутопсия, за да се установи конкретната причина за смъртта. Извършва се и проверка на документацията по случая.\r\n ", "date": "2019.10.03", "title": "Бебе на 8 дни е починало напът за болница в Пловдив"}
{"url": "https://www.dnes.bg/sport/2019/10/03/ivet-s-leko-razocharovanie-mojeh-da-vzema-bronz.424952", "text": "Ивет Лалова призна, че е със смесени чувства след седмото си място във финала на 200 метра на Световното първенство по лека атлетика в Доха, Катар. \r\n35-годишната българка финишира за 22.77 секунди и остана на почти две десети от постижението си от полуфиналите ден по-рано, с което щеше да се доближи до бронза. \nПобедителка стана фаворитката Дина Ашър-Смит с национален рекорд на Великобритания от 21.88 секунди, следвана от американката Бритъни Браун с 22.22 секунди и от швейцарката Муджинка Камбунджи с 22.51 секунди.\n\r\n\"Имах една задача - да си направя бягането, но не можах да я изпълня. Малко не ми достигна да стартирам добре, но това малко се оказа много, защото всички се борим за стотни, за сантиметри. Опитах се да се отърся от емоцията, но хора сме, жени сме, много беше тежко. Искаше ми се да постигна повече в този финал. Знаех, че след Дина (Ашър Смит) медалите са свободни. Това може би беше моят шанс. Този медал, който отиде в швейцарката, спокойно можех да го взема аз. Но тук се взимат медалите от този, който си направи бягането\", коментира Лалова.\n                    \n                    \n                \n                \n                \n                \r\n\"Не съм уморена, чувствах се много добре, просто днес не уцелих ден. Може би така ми е било писано - седмо място. Щастлива съм, нищо, че в момента малко плача. Плача за медала, а съм щастлива за финала\", каза още българката, която участва на седмо световно първенство.\n\r\n\"До осмо Световно първенство (в Юджийн 2021) не знам дали ще стигна, но нека първо стигна до петите си олимпийски игри в Токио 2020\", завърши Ивет.\r\n\r\n ", "date": "2019.10.03", "title": "Ивет с леко разочарование: Можех да взема бронз"}
{"url": "https://www.dnes.bg/index/2019/10/03/goranov-prizna-napravihme-vsichko-za-folksvagen-dori-poveche.424950", "text": "\r\n\r\n\r\n\r\n                \n                \n                Според вицепремиера Томислав Дончев е важно облекчаване на процедурите за  инвеститорите, влизащи в тях, но и това трябва да се уреди със специален  закон. Той смята още, че през следващите години индустриалните зони  трябва да са обект на различни видове стимули, но с ясен регламент и  ангажимент от страна на държавата и местна власт за изграждане на  съпътстваща инфраструктура. Според Дончев естествена еволюционна стъпка за  това е обединението на различни общини и посочи като пример Симитли и  Благоевград.\r\nВицепремиерът коментира, че като не е дошъл \"Фолксваген\" у нас, \"ще дойде някой друг и то в близките две-три години, защото има  натрупване на много предпоставки за това и то е неизбежно\". Дончев даде като  пример концентрацията на над 250 фабрики, произвеждащи компоненти в  автомобилната индустрия, но и привлекателната данъчна среда, предаде БТА.\r\nСтраната ни е предприела редица стъпки за  увеличаването на доходите и на заплатите в публичния сектор, но в  посоката, в която работи и бизнесът, заяви Горанов. Финансовият министър  посочи още, че страната ни не може да поддържа ниска цената на труда,  защото скоро няма да има кой да я предлага. По думите му обратна  миграция на специалисти по примера на прибалтийските страни е станала,  когато доходите са достигнали 50-60 процента от средните доходи в ЕС.\r\nВ  момента в нашата страна доходите са 49-50% от средните за ЕС, а  българските емигранти са около милион за последните 15 години. За  връщането на мигрантите обратно съществен фактор е заплатата, но също  така важни са разполагаемият доход, данъците, битовият комфорт и  съпътстващи фактори на околната среда като инфраструктура, сигурност,  чистота на въздуха и социални придобивки. Това е комплекс от фактори,  който зависи от държавата и от местните власти, каза още Горанов.", "date": "2019.10.03", "title": "Горанов призна: Направихме всичко за \"Фолксваген\", дори повече"}
{"url": "https://www.dnes.bg/stranata/2019/10/03/bdj-probva-onlain-prodajbata-na-bileti.424949", "text": "БДЖ въвежда в пробна експлоатация системата за онлайн продажба на билети.\n\r\nСистемата е изпитвана многократно в тестова среда. За пробното й прилагане в реална среда са взети мерки за отстраняване на евентуално възникнали неточности в конкретни ситуации, съобщиха от БДЖ.\n\r\nСистемата за онлайн резервации и продажба на билети предлага бърз и удобен начин за закупуване на железопътни билети, като позволява визуален избор на спални и седящи места, съгласно композицията на всеки влак. Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент.\n\r\nБилетът може да се валидира от кондуктора във влака директно от мобилното устройство, от което е закупен - таблет или смартфон.\r\n                    \n                    \n                \n                \n                \n                Онлайн платформата на билетозидаващата система е достъпна на адрес: https://bileti.bdz.bg/. Билети могат да бъдат закупени онлайн не по-късно от три часа преди заминаване на конкретния влак по разписание. \n\r\nПоради продължаващия процес по обработка на заявки, в първоначален етап все още ще бъде достъпна и платформата за онлайн резервации и продажба на билети за ограничен брой влакове на адрес: https://bdztickets.com/.\r\nКлиентите могат да сигнализират при забелязани пропуски и възникнали проблеми при закупуването на билети на телефон: 0889 071 139 или на електронна поща: onlineticket@bdz.bg.", "date": "2019.10.03", "title": "БДЖ пробва онлайн продажбата на билети"}
{"url": "https://www.dnes.bg/world/2019/10/03/v-turciia-zaloviha-nelegalna-pratka-s-papagali-ot-bylgariia.424930", "text": "Турската полиция е заловила пратка с 45 папагалчета при опит да бъдат внесени нелегално от България в Турция с лека кола с български номер. При акцията са задържани двама души с български паспорти.\n\r\nНелегалният трансфер и търговията с животни, включително папагали, са забранени според международните договорености CITES.\n\r\nПо данни на истанбулската полиция екипи от специализираното звено за нелегален трафик и организирана престъпност по сигнал проследили група, за която са били подадени сведения, че внасят котрабандно от България папагалчета, които се продавали на пазарите в Истанбул, предаде БТА.\n\r\nЕкипите проследили лека кола с български номер след влизането й от ГКПП Капъкуле, за която получили сигнал, че пренася нелегален товар.\n                    \n                    \n                \n                \n                \n                \r\nПолицаите спрели колата на гишетата на Махмутбей на влизане в Истанбул. При обиска били открити 45 броя папагалчета, внесени от България.\n\r\nАрестувани са двама души, които се разследвали в истанбулската полиция за нелегален транфик на животни.\n\r\nМалките вълнисти папагалчета са много популярни в Турция, турците ги наричат \"мухаббет кушу\" /птиче за разговорка, обич/. В Истанбул и Бурса има големи открити птичи пазари, на които се продават различни видове папагали.", "date": "2019.10.03", "title": "В Турция заловиха нелегална пратка с папагали от България"}
{"url": "https://www.dnes.bg/index/2019/10/03/bagatur-s-uchastie-v-tazgodishniia-spektakyl-nasheto-vreme.424909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С отговорната мисия на посланици, представящи атрактивно древните епохи в съвременен контекст, се заемат за пети път организаторите на спектакъла \"Нашето време\".\n\r\n\"На 19 октомври в кино \"Освобождение\" от 19 часа ще бъде спектакълът. Той ще е комбинация от музика на живо, рецитал на български стихотворения и танци. Ще участват Руслан Мъйнов, Ния Петрова, китаристът на \"Обичайните заподозрени\" и за първи път \"Багатур\".Това каза в студиото на \"България сутрин\" организаторът на концерт-спектакъла \"Новото време\" Марио Георгиев.\n\r\nТой сподели, че ще се отдаде почит на фолклора, езика и исторически личности. \n                \n                \n                \r\n\"Ние от \"Багатур\" много добре припокриваме идеята на концерта. Ние разделяме тогавашните и сегашните българи, защото тогава ценностната система е била друга. Имало е много добре изяснена йерархия, тогава хората не са се лутал. Започнали сме от 2000 година да работим, имаме много голяма база край Стара Загора. Там има възможност да се язди, да се стреля с лък\", разказа Христо Христов от прабългарската школа за оцеляване \"Багатур\" в ефира на \n\r\nМарио Георгиев обясни, че сам е търсил участниците в спектакъла, като е било важно всеки да има отношение към песните.\n\r\n\"Руслан Мъйнов се включва за пети път. С него се познаваме много добре и с малко говорене стигаме до много добри резултати. Той ще разкаже нещо и ще има музикално участие в спектакъла\", допълни той.", "date": "2019.10.03", "title": "\"Багатур\" с участие в тазгодишния спектакъл \"Нашето време\""}
{"url": "https://www.dnes.bg/za-da-se-razbirame/2019/10/03/10-greshki-koito-vi-karat-da-izglejdate-neprofesionalno.424832", "text": "В професионалната офис среда има някои неписани правила, чието спазване е от голямо значение, особено за това как ще бъдете приети в работната обстановка. Ако се държите неприемливо или външният ви вид е неадекватен на съответната среда, то определено цялостното ви поведение на работа ще бъде счетено за непрофесионално.\r\nКои са навиците, които трябва да промените, за да не бъдете обявени за непрофесионалисти в областта си\r\n\r\nВ бизнес комуникацията има етикет, който изключва употребата на емотикони, без значение дали изпращате имейл на колеги, с които добре се познавате. Ако го правите и в мейлите си до контрагенти, клиенти или партньори, това би било още по-неприемливо.\r\n                    \n                    \n                \n                \n                \n                \r\nЕдин професионалист би направил всичко необходимо, за да се справи с поставените задачи в установените срокове. Намирането на извинения ви прави да изглеждате незаинтересовани професионално от поетите ангажименти.\r\n\r\nАко на бюрото ви има само монитор и клавиатура, това може да се счете за непрофесионално отношение, тъй като в работна среда се очаква пред вас да има поне календар с график или неотложни предстоящи задачи. Напълно празното бюро може да накара колегите ви да ви помислят за някой от онези типове хора, които отбиват номера на работа, а не вършат задълженията си с мотивация.\r\n", "date": "2019.10.03", "title": "10 грешки, които ви карат да изглеждате непрофесионално"}
{"url": "https://www.dnes.bg/notifikacii/2019/10/03/napadatel-rani-tejko-s-noj-policai-v-parij.424960", "text": "Полицай е тежко ранен при нападение с нож в префектурата на парижката полиция, а нападателят е застрелян от негов колега. \r\n\r\nОще един човек е пострадал при нападението около 13 ч. днес, съобщиха френски медии.\r\n\r\nПрокурорът на Париж и вътрешният министър Кристоф Кастанер отиват на мястото. \r\n\r\nМетростанцията Сите близо до централата на парижката полиция е затворена по съображения за сигурност, предаде Ройтерс, цитирана от БТА.\r\nНападателят е бил неутрализиран. ", "date": "2019.10.03", "title": "Нападател рани тежко с нож полицай в Париж"}
{"url": "https://www.dnes.bg/obshtestvo/2019/10/03/tyrsi-se-todor-e-v-neizvestnost-ot-1-oktomvri.424883", "text": "Близки издирват 30-годишния Тодор Тодоров от старозагорското село Сърнево, който е в неизвестност от 1 октомври.\r\n\r\nОколо 13 часа мъжът отива на риболов в района на язовир \"Маца\" край Раднево, а час по-късно близките му губят връзка с него.\r\n\r\n\"Следобед същия ден отидохме на язовира и открихме колата му. Вещите му дори не бяха разопаковани, а телефонът и личните му документи бяха в колата\", разказа брат му Иван Тодоров.\r\n\r\nБлизките на изчезналия са подали сигнал в полицията в Раднево, но засега резултат няма.\r\n\r\nАко някой е забелязал Тодор или има информация за него, може да се обади на 0883/330691 или 0885/050590.", "date": "2019.10.03", "title": "Търси се: Тодор е в неизвестност от 1 октомври"}
{"url": "https://www.dnes.bg/mestni-izbori-19/2019/10/03/djambazki-bial-hetero-ne-iska-podkrepata-na-gei-obshtnostta.424887", "text": "Гей-общността у нас застана зад кандидатурата на Ангел Джамбазки от ВМРО за кмет на София, но той отказа подкрепата. \n\r\n\"Уважаеми организатори на Sofia Pride, парадът ви ще бъде забранен от мен - колкото и да ме подкрепяте. Иначе сърдечно благодаря за изразената от вас подкрепа, оценявам я високо“. написа настоящият евродепутат в социалната мрежа Facebook.\n\n\n\n \r\nГей-общността изненадващо обяви подкрепата си за Джамбазки след коментара за него от страна на Волен Сидеров, лидер на партия \"Атака\", в предаването \"Референдум“ по БНТ. В ефира на националната телевизия Сидеров нарече многократно \"гей\" своя бивш коалиционен партньор Ангел Джамбазки. \n                    \n                    \n                \n                \n                \n                \r\n\"Аз съм просто бял, хетеросексуален мъж, данъкоплатец, на изборна позиция, затова отказвам любезно отправената покана“, обърна се към организаторите на \"София Прайд\" кандидатът за кмет на ВМРО.\n\r\n\"Да сме наясно - ако и докато съм кмет, никакви \"паради\" няма да се провеждат по софийските улици. Не отричам и уважавам правото ви на личен избор в личния ви живот. Но парадът отпада, отсега да се разберем“. продължава той. \n\r\nСпоред него всички имат информиран избор  и ако  гласуват за ВМРО, ще получат ред и сигурност в града, но личният живот си остава вкъщи. \n\r\n\"Няма страшно, това е просто любов, нали така? И накрая, просто от любопитство, като специалисти - известни ли са ви и други свидетелства за обострени и хронични прояви на агресивен старчески хомосексуализъм и латентна гей-обсесия, каквито наблюдавахме в национален ефир, и дали причината е само системната злоупотреба с алкохол и наркотици?  Или просто дългата и последователна политическа травестия си казва думата? Как мислите? Fair enough?\", коментира Джамбазки по адрес на участието на Сидеров в предаването на БНТ. \n\r\n\"Хайде, със здраве и кой каквото прави - под юргана, а не по софийските улици“, пожелава накрая той. ", "date": "2019.10.03", "title": "Джамбазки - бял, хетеро, не иска подкрепата на гей-общността"}
{"url": "https://www.dnes.bg/sport/2019/10/03/ludogorec-shte-si-vryshta-na-ferencvarosh-tozi-pyt-v-le.424886", "text": "Ференцварош приема българския шампион Лудогорец в среща от Група Н на Лига Европа. Мачът е тази вечер на стадион \"Групама Арена\" от 19.55 часа българско време.\n\r\nРодният шампион влиза в този мач със страхотно самочувствие след разгромната победа с 5:1 над ЦСКА (Москва) в Разград и добрата игра, която показва тима в последните няколко двубоя във всички турнири.\n\r\nТреньорът на гостите Станислав Генчев няма да може да разчита на трайно контузения Владо Стоянов за когото се говори, че е близо до завръщане на терена, както и на полския национал Швиерчок, който е с травма\n\r\nДомакините от своя страна ще бъдат с оптимален състав.\n\r\nРазградчани имат да си го връщат на унгарците за двете загуби в квалификациите от Шампионската лига. Преди този мач и двата отбора се намират в наистина страхотна форма.\n                    \n                    \n                \n                \n                \n                \r\nЛудогорец има шест поредни победи във всички турнири, а Фроди има на сметката си пет победи и едно реми за последните си шест мача от всички турнири.\n\r\nПреди мача \"орлите\" са лидери в своята група с актив от 3 спечелени точки, а унгарците имат една точка на своята сметка след ремито с Еспаньол на старта.\n\r\n\n\r\n ", "date": "2019.10.03", "title": "Лудогорец ще си връща на Ференцварош, този път в ЛЕ"}
{"url": "https://www.dnes.bg/sofia/2019/10/03/cisterna-razlia-zelen-kamyk-v-kremikovci.424888", "text": "Разлив от железен сулфат (зелен камък) има в промишлената зона на Кремиковци, съобщава Столица.bg. Турска цистерна е извозвала зеления камък към София.\n\r\n\r\nДвижението в района е спряно. Забранено е преминаването на хора, а зоната е отцепена. \r\n\r\nНа мястото на произшествието е екипът на АПП \"Аварийна помощ и превенция\" на Столична община, които обезопасяват района.\r\n\r\nОчаква се до края на деня проблемът да бъде решен. По първоначална информация цистерната с веществото е била за \"Софийска вода\".", "date": "2019.10.03", "title": "Цистерна разля зелен камък в Кремиковци "}
{"url": "https://www.dnes.bg/obshtestvo/2019/10/03/tyrgovci-na-goriva-s-jylti-jiletki-pred-parlamenta.424884", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Силата на монопола все още възпрепятства развитието на пазара. Това обявиха от Асоциацията на българските търговци, производители, вносители и превозвачи на горива. Те се събраха тази сутрин пред Народното събрание, облечени в жълти жилетки. \n\r\n\n\r\n\"Все още не сме излезли на протест. Днес ще имаме пресконференция в 12 часа в БТА. Законът за изменение и допълнение е новото, което успяхме да изработим. Този закон ще бъде работещ и ще е в полза на бизнеса. Сегашният закон изисква регистрация, която ни поставя в невъзможност заради високите финансови бариери - нужна е 500 000 лева банкова гаранция.\" Това каза Симо Симов от Националното сдружение на търговци и превозвачи на горива в ефира на \"България сутрин\".\n                    \n                    \n                \n                \n                \n                \r\nТърговците на горива коментират още, че в закона трябва да бъдат регулирани и други неща - например исканията за вместимости.\n\r\n\"Този закон ще ни ощети, той е вреден и за потребителите. Има някои машини, които не могат всеки ден да ходят до бензиностанция. По малките населени места има райони, където в периметър от 30 км няма бензиностанции\", каза друг представител на търговците пред репортер на .\n\r\nДнес ще се настоява за ново спиране на наредбата и Законът за изменение и допълнение да влезе за гласуване. \n\r\n\"Ако не получим отговор до една седмица, започваме да протестираме масово и всеки ден\", отсече Симо Симов.", "date": "2019.10.03", "title": "Търговци на горива с жълти жилетки пред парламента "}
{"url": "https://www.dnes.bg/obshtestvo/2019/10/03/spark-ni-napuskat-ako-pogromite-vyrhu-kolite-prodyljat.424889", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Над 15 автомобила за споделена мобилност на марката Spark  са  изпочупени само за няколко дни у нас. Според компанията става въпрос за злонамерена атака. Опити за кражби, счупени стъкла и умишлени катастрофи са само част от посегателствата.\n\r\n\"По различен начин са нанесени щети, които за съжаление изваждат колите от услугата. По-голямата част от автомобилите са със счупено предно стъкло и откраднати ключове, обясни Боян Бакърджиев в \"България сутрин\".\n\n\r\nПовечето коли са със счупено странично стъкло и откраднати ключове, но докато се възстановят щетите това прави услугата по-малко достъпна. Има и неуспешни опити за кражба, защото колите се следят с GPS - всеки един момент знем къде са нашите коли и дали се движат, обясни Бакърджиев.\r\n                    \n                    \n                \n                \n                \n                Има и умишлена катастрофа след опит за кражба, целта на всички нападения е услугата да не може да се ползва за определен период на време.\n\r\nТой коментира, че ако атаките продължат с такъв интезитет, няма да имат друг избор освен да обмислят варианта да напуснат българския пазар.\r\nПо думите му по-притеснителното обаче е, че както компанията търпи финансови загуби, така и потребителите не могат да се възползват от пълния автомобилен капацитет.\r\n\"Ние категорично вярваме, че компетентните органи ще си свършат работата и ще намерят извършителите в много кратки срокове\", коментира мениджърът на компанията пред \n\r\nБакърджиев обясни, че компанията оперира на три пазара - България, Литва и Румъния, но единствено у нас са срещали такива посегателства.\n\r\nТой допълни, че версията - конкуренция да извършва посегателствата, няма логика, тъй като услугата е без аналог у нас.", "date": "2019.10.03", "title": "Spark ни напускат, ако погромите върху колите продължат"}
{"url": "https://www.dnes.bg/rusia/2019/10/03/dannite-na-60-mln-bankovi-klienti-v-rusiia-na-cherniia-pazar.424877", "text": "Изтекли данни за 60 милиона издадени в Русия кредитни карти се озоваха в открит достъп, пише в. \"Комерсант\". Изданието се позовава на Ашот Оганесян, основател на компанията за кибернетична сигурност \"ДивайсЛок\".\n\r\nПо данни на вестника, цитиран от ТАСС, изтичането вероятно засяга интересите на клиенти на руската \"Сбербанк\", чиито подробни лични и финансови данни са били качени през август в интернет - на специален форум, блокиран от федералната служба Роскомнадзор.\n\r\nСпоред източник на всекидневника, близък до руската централна банка, става дума за база данни на \"Сбербанк\". Според друг събеседник на \"Комерсант\" информацията може да е качена от служител с административен достъп до нея.\n                    \n                    \n                \n                \n                \n                \r\nОганесян заявява, че е проверил 240 записа от базата и \"може да потвърди, че те съдържат данни за реални хора с картови сметки в \"Сбербанк\".\n\r\nПродавачи на крадените данни уточняват според вестника, че това са сведения за 60 милиона карти - както валидни, така и закрити. В момента банката има около 18 милиона активни карти, посочва \"Комерсант\", цитиран от БТА. Според експерти на изданието това е най-мащабното изтичане на данни в руския банков сектор досега.\n\r\nСамата \"Сбербанк\" съобщила за \"Комерсант\", че злосторниците не могат да използват крадената информация, за да точат пари от карти на клиенти, защото в нея липсват необходимите кодове, а всяка транзакция без показване на картата трябва да бъде потвърдена с есемес парола.\n\r\nМеждувременно \"Сбербанк\" информира, че може да са изтекли данните най-малко на 200 нейни клиенти, и започна служебно разследване, предаде ТАСС, като цитира сайта на банката.\n\r\nПричина за инцидента най-вероятно са \"умишлени престъпни действия\" от страна на служител, тъй като няма начин в базата данни да проникне човек отвън. Изтеклите данни не застрашават сигурността на средствата, депозирани от клиентите, уверява \"Сбербанк\".\r\n ", "date": "2019.10.03", "title": "Данните на 60 млн. банкови клиенти в Русия - на черния пазар"}
{"url": "https://www.dnes.bg/mestni-izbori-19/2019/10/03/kampaniiata-za-vota-vreme-za-resheniia-ili-prosto-spektakyl.424890", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКампанията за местните избори вече е в разгара си, като след малко повече от 3 седмици - на 27 октомври, ще гласуваме за общински съветници и кметове. Знаят ли обаче първите мъже как да се държат в публичното пространство и как да отговарят пред журналистите? \n\n\"Лицата, опитващи се да привлекат върху себе си медийното внимание, са добре познати на аудиторията. Оказва се обаче, че действията на политиците са все по-малко значими за оценката на хората. И на това дали преминават границата не се обръща особено внимание\", коментира в студиото на \"България сутрин\" политическият психолог Антоанета Христова.\n                    \n                    \n                \n                \n                \n                \r\nТя аргументира твърденията си с факта, че всеки един политик имал своите привърженици, както и такива, които категорично не го харесват.\n\r\n\"Случващото се на политическата сцена, в разгара на предизборната кампания, е един спектакъл. Но това не бива да се превръща в норма. И цялото българско общество е отговорно да не го допуска\", ", "date": "2019.10.03", "title": "Кампанията за вота: Време за решения или просто спектакъл?"}
{"url": "https://www.dnes.bg/notifikacii/2019/10/03/skandal-v-koprivshtica-zavyrshi-sys-strelba-i-prostrelian.424891", "text": "Скандал в Копривщица се превърна в кръвопролитна стрелба, съобщава ОДМВР - София. \n\n\r\n\r\nДвама мъже са водили спор в местността Крецул, нервите на единия от тях не издържали и той извадил револвер, с който прострелял другия мъж в лявото ходило. \r\nНезабавно на място са изпратени служители на полицейския участък в града, които установили и задържали 36- годишния стрелец.\r\n\r\nПострадалият мъж е транспортиран в болница, без опасност за живота. По случая е образувано досъдебно производство за извършено престъпление по чл. 129 от НК. \r\n\r\nРаботата по пълното му документиране продължава под наблюдението на районната прокуратура.", "date": "2019.10.03", "title": "Скандал в Копривщица завърши със стрелба и прострелян"}
{"url": "https://www.dnes.bg/health/2019/10/03/piite-chai-s-kanela-za-zdravo-syrce-i-otslabvane.424836", "text": "Една от най-често консумираните напитки е чаят. Всеки има своите предпочитания за това как да се наслаждава на напитката. Днес от рубриката на Az-jenata.bg споделяме с вас няколко добри причини да пиете чая си с канела.\r\n\r\nЧаят с канела съдържа много антиоксиданти, които са полезни съединения и ни помагат да бъдем в добро здраве. Благодарение на тях, тялото ни се бори с окисляването, причинено от свободните радикали. Това са молекули, които увреждат клетките и увеличават риска от заболявания като диабет, рак и сърдечни заболявания.\r\n                    \n                    \n                \n                \n                \n                \r\nСпоред изследвания, редовната консумация на чай с канела може да ни помогне в борбата с високото кръвно налягане, както и да регулираме нивата на триглицеридите, на „лошия“ холестерол. Нещо повече, канелата може и да спомогне за повишаване на стойностите на „добрия“ холестерол.\r\nАроматната подправка съдържа група съединения, наречени кумарини, които заздравяват кръвоносните съдове, но и предотвратяват стесняването им, което е предпоставка за образуване на кръвни съсиреци.\r\n", "date": "2019.10.03", "title": "Пийте чай с канела за здраво сърце и отслабване "}
{"url": "https://www.dnes.bg/balkani/2019/10/03/bylgarskite-romki-v-melachkata-na-industriiata-za-bebeta-v-gyrciia.424885", "text": "Мария е българка, на 28 години, която в края на март идва в Солун, за да изтъргува своята рожба. Целта на трафикантите, организирали пътуването й, е да продадат детето на гръцко семейство срещу солидна сума. Бизнес, който упражняват с други български жени от ромски квартали, които години наред продават децата си срещу прехрана. \n\r\nДетето обаче не се ражда. Жената абортира. Престъпната мрежа има резервни планове за Мария. Поставена е в график за сурогатна майка. Докато чака оплождане, продава яйцеклетките си. Отново за пари. И всичко това, в рамките на четири месеца, разказва кореспондентът на „Труд“ в Атина.\n\r\nМария е избягала от бедните квартали на селото си в района на Плевен и е арестувана пред изоставена сграда в Солун в рамките на мащабна операция за преследване на организирана престъпност под кодово име „Лито“. \n                    \n                    \n                \n                \n                \n                \r\nМладата девойка е едно от звената, които действат активно, предлагайки „деца по поръчка“ срещу заплащане на бездетни семейства. Трафикантите доставят жени, които раждат, продават яйцеклетки, стават сурогатни майки - срещу хиляди евро.\n\n\r\n„Тази верига е една от най-големите в Европа“, казва директорът на отдела за сигурността в Солун Антонис Дзидзис, допълвайки, че Европол следи развитието на полицейската операция и че европейската полиция е предоставила данни за извършените парични преводи – за деца, матки и яйцеклетки в България.\n\r\nОперация „Лито“ започва преди осем месеца. Информация за действията на две жени от Грузия, на които е предложено да участват като посредници в трафика, е достатъчна, за да започне преследване. В 8 досиета с 35 разговора и още 38 видеа са записани телефонни разговори, доказващи дейността на всички участващи. \n\r\nЕдин грък, солунски адвокат и гъркиня акушер-гинеколог са обвинени за мозъци на престъпната група за „индустриализиране на раждаемостта“, както точно се характеризира от органите за преследване в обемиста съдебна преписка, предадена на съда. \n\r\n„Посреднички“ се оказват двете жени от Грузия на 40 и 41 години. Обвинени са, че са намирали жени от българските села до доставянето им до „сборните пунктове“ в Солун, за да раждат, продават яйцеклетки и ако е необходимо, да стават сурогатни майки.\n\r\nПолицията извършва 12 ареста. В съдебното досие обаче са включени още 54 обвиняеми, биологични родители, собственици на клиники. В обвинителния акт е описан трафик на човешки яйцеклетки, посредничество при незаконно осиновяване, пълномощно за продажба на яйцеклетки, посредничество в процеса на получаване на дете чрез сурогатни майки и трафик на генетичен материал.\n\r\nРажданията на деца и незаконното осиновяване стрували на бездетните съпружески двойки между 10 000 и 28 000 евро, пише в съдебното дело. От тези пари 4000 – 5000 отивали при биологичната майка, 2500 до 3000 за адвокат и 1500 до 3000 евро са разходи за хоспитализация на родилката. Останалата част от парите се разпределят между трафикантите. Ако има и други лица участвали в локализиране на жените, възнаграждението им стигало до 5000 евро. \n\r\nЗа „даряване“ на яйцеклетки законната такса, плащана от клиниката, е 1400 – 1500 евро. Трафикантите получавали допълнителни 200 евро от донорката и още толкова от клиниката. В обвинението, състоящи се от много страници, се описва, че всички жени, родили и продавали децата си, са роми от България.\n\r\nСтава дума за 22 незаконни осиновявания, четири неуспешни опити на осиновяване, 24 случая на търговия с яйцеклетки в четирите репродуктивни центъра, както и 6 случая на сурогатни майки. Членовете на престъпната веригата са обвинени, че са спечелили над 500 000 евро от 2016 г. до днес. \n\r\nИма дори доказателства за узаконяване на доходи, тъй като по-голямата част от замесените изглежда, че декларират нулеви данъчни декларации, а при телефонните разговори се притесняват, че ще бъдат идентифицирани от данъчната служба заради извършени покупки, за които не могат да се оправдаят. \n\r\nПри проведеното разследване са открити много документи, сходни с актовете за осиновяване, и случаите на сурогатни майки. Такива документи са конфискувани и от кантората на адвоката, който в преписката по делото се посочва като един от лидерите на престъпната веригата, влязъл в пряк контакт с осиновителите, договарял осиновяване и реализирал процедурата.\n\r\nСлучаят със сурогатните майки представлява особен интерес, тъй като за първи път е открита „комерсиализация“ на този метод в Гърция. В преписката по делото се споменава името на италиански лекар, който работи за неизвестна клиника, както и името на адвокат, участващ в тези процедури. Не е ясно дали едно дете се е родило чрез сурогатство и дали търговската процедура е приключила.\n\r\n28-годишната Мария от България не е единствената жена, забъркана в търговия на живи души. Поне още три други българки са продали по две деца, яйцеклетки, докато други са станали сурогатни майки, става ясно от съдебната преписка на полицейската операция „Лито“.\n\r\nСлучаят наподобява полицейска операция в Солун от м. април 2013 г. с арест на 11 души, включително двама лекари, обвинени в търговия на яйцеклетки срещу възнаграждения. През м. май обаче делото бе прекратено с оправдателна присъда за всички обвиняеми. За търговията с яйцеклетки тричленният апелативен съд за тежки престъпления на Солун прие, че законът разрешава дарение на яйцеклетки срещу 1400 евро такса.\n\r\nГърция се превърна във „фабрика за бебета“ с узаконяване на сурогатното майчинство. Тази полулегална индустрия превърна страната в база за „репродуктивен туризъм“ и трафик на хора. През 2014 г. бе облекчена регулацията на сурогатното майчинство. Чуждестранните родители вече не са длъжни да имат постоянен адрес на територията на страната, за да ползват услугите на местна жена. И тази поправка доведе до бум на индустрията.\n\r\nТака алтруистичният подход, въведен в Гърция, превърна в международен бизнес сурогатното майчинство.\r\n ", "date": "2019.10.03", "title": "Българските ромки в мелачката на индустрията за бебета в Гърция"}
{"url": "https://www.dnes.bg/obshtestvo/2019/10/03/nad-3000-iskat-da-sa-loialni-klienti-na-toplofikaciia-pernik.424892", "text": "Над 3000 абонати са подписали договор \"Лоялен клиент\" с местната \"Топлофикация\", съобщи изпълнителният директор на дружеството Любомир Спасов.\r\nКонтрактът предвижда сумите за парно и топла вода да се издължават на 11 равни вноски, изчислени на база потребление на топлинна енергия от предходната година.\r\nОтпада ежемесечната 5-процентната отстъпка, която досега гражданите с договор \"Лоялен клиент\" получаваха при погасяване на задълженията в срок.Те ще ползват отстъпка от 30 процента от първата и 11-тата вноска. С 10 на сто по-малко ще плати и всеки абонат, който издължи наведнъж всички 11 вноски.\r\nПреподписването на договорите \"Лоялен клиент\" ще продължи до края на октомври. От условията на контракта може да се възползва всеки редовен платец, също и абонатите със сключено споразумение за разсрочване на старите задължения. Договорите са валидни до 31 август догодина, съобщи БТА.\r\n                    \n                    \n                \n                \n                \n                Договорът \"Лоялен клиент\" бе въведен за първи път в Перник през 2015 г. при цена на отоплението 1 лв./кв.м жилищна площ и 15 лв. месечно за топла вода, независимо от консумацията. Тогава в града бе регистриран пик в интереса към централното парно отопление.\n\r\n ", "date": "2019.10.03", "title": "Над 3000 искат да са лоялни клиенти на \"Топлофикация Перник\""}
{"url": "https://www.dnes.bg/politika/2019/10/03/bsp-pita-koi-oriaza-parite-za-medsestrite-ot-50-na-6-mln-lv.424900", "text": "След като стана ясно, че с постановление на МС парите за увеличение на заплатите на медицинските сестри са намалени от 50 милиона на 6 милиона лева, БСП настоя здравният министър Кирил Ананиев да обясни защо се е стигнало до това решение. \n Социалистът Георги Михайлов припомни, че вече от половин година специалистите по здравни грижи протестират при това напълно основателно според левицата. \n\r\n\"Ставаме свидетели на два факта, които си противоречат крестящо. С постановление на Министерски съвет от 10 април тази година се отпускат 50 млн. лв. насочени към увеличаване на заплатите на медицинските специалисти в системата. Малко по-късно с постановление 111 и в параграф 2, цифрата 50 млн. лв. се заменя с 6 млн. лв\", коментира той.\n                    \n                    \n                \n                \n                \n                \r\nСпоред него  Ананиев е длъжен да обясни какво е наложило да се стигне до това положение и какво е  неговото отношение към огромния и сериозен проблем, който довежда до рязкото изтичане на кадри от страната.\n\r\n\"БСП многократно е предлагала създаването на междупартийна комисия за решаването на тежките проблеми в българското здравеопазване. Ние смятаме, че здравеопазването е надпартийна кауза. До момента нямаме отговор на нашето предложение\", каза още проф. Михайлов. ", "date": "2019.10.03", "title": "БСП пита: Кой оряза парите за медсестрите от 50 на 6 млн. лв.?"}
{"url": "https://www.dnes.bg/crime/2019/10/03/jena-ot-dobrich-bi-pyt-do-varna-ostavi-pari-i-zlato-na-izmamnici.424894", "text": "44-годишна жена от Добрич стана поредната жертва на телефонните измамници, съобщават от Областната дирекция на МВР.\r\n\r\nНа 2 октомври в 17,50 ч. в Първо РУ Добрич тя е подала сигнал, че по-рано през деня, чрез обаждане по телефона, е била въведена в заблуждение от неизвестно лице, представило се за служител на полицията.\r\n\r\nТой поискал от нея съдействие за залавяне на престъпници.\r\n\r\nСлед направена уговорка, жената с такси е отишла във Варна и в района на автогарата е оставила пакет със сумата от 300 лева и златни накити. \r\n\r\nОбразувано досъдебно производство.", "date": "2019.10.03", "title": "Жена от Добрич би път до Варна, остави пари и злато на измамници"}
{"url": "https://www.dnes.bg/index/2019/10/03/sled-10-godishna-pauza-alen-delon-se-zavryshta-v-kinoto.424899", "text": "Ален Делон се завръща в киното след 10-годишна пауза, като играе себе си във филма \"Всяка прилика\" (\"Toute Ressemblance\"), съобщи в. \"Фигаро\".\n\r\nРежисьор на филма е журналистът и водещ Мишел Денизо. Ален Делон е прекарал само един ден на снимачната площадка за ролята, но изглежда щастлив да се завърне в киното. Всички, гледали филма, са му казали, че участието му е \"много приятно\".\n\r\nФилмът е за известен телевизионен водещ - за внезапната му слава и огромна популярност, които предизвикват завист.\n\r\nПредишната роля на Ален Делон беше във филма \"Астерикс на Олимпийските игри\" от 2008 г. В него той изигра Цезар.\n\r\nПрез лятото Ален Делон получи инсулт.\n                \n                \n                \r\nФилмът \"Всяка прилика\" ще бъде пуснат в киносалоните на 27 ноември.\n\r\nАлен Делон се е снимал се в над 90 филма, сред които \"Роко и неговите братя\", \"Гепардът\", \"Басейнът\", \"Зоро\". Той обяви края на актьорската си кариера през 2017 г. \r\n/БТА/\n\r\n ", "date": "2019.10.03", "title": "След 10-годишна пауза: Ален Делон се завръща в киното "}
{"url": "https://www.dnes.bg/sofia/2019/10/03/signal-avtobus-propuska-spirki-na-pytnicite-dopustimo-li-e.424879", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди месец Костадин Владимиров пътува в автобус по линия 184 в София. Когато идва неговата спирка обаче вратите не се отварят. Причината - според водача на автобуса – защото пътникът не стоял прав пред вратата в готовност да слезе.\n\r\nКостадин е подал жалба към Центъра за градска мобилност. Имат ли право шофьорите да пропускат спирки по собствено желание и преценка?\n\r\nКостадин Владимиров всеки ден пътува до работа с градски транспорт. На 14 септември обаче денят му започва малко по-различно от обичайното.\n                    \n                    \n                \n                \n                \n                \r\n\"Пътувах в автобус по линия 184. Когато наближи спирката, на която трябваше да сляза, той я подмина. Отидох при шофьора, попитах го каква е причината, а той ми отговори, че не бил длъжен да го прави, ако пътникът не бил изправен до вратата\", споделя мъжът.\n\r\nМалко по-късно, на метри от спирката, шофьорът спира, за да слезе пътникът.\n\r\nВодачът заявил на Костадин, че много често гражданите не заставали в готовност до вратите, когато автобусът наближи дадена спирка, за да използват възможността да поискат след това да им спре по-близо до дадено място.\n\r\nА от Центъра за градска мобилност пък обясниха, че автобусът е длъжен да спира на всяка спирка.", "date": "2019.10.03", "title": "Сигнал: Автобус пропуска спирки на пътниците, допустимо ли е?"}
{"url": "https://www.dnes.bg/sofia/2019/10/03/tiineidjyri-izpotroshili-chast-ot-el-kolite-spark.424866", "text": "Вчера компанията SPARK за споделяне на електрически автомобили обяви, че за 3 дни 15 тяхни коли са били потрошени. В зачестилите атаки те заподозряха организирани действия, а потребителите във Facebook - таксиметровите компании. \n\r\nПолицията се зае да разследва случаите и вече има няколко задържани. Всички те - младежи, съобщават от \r\nЕдната група хулигани са ромчета на 13 и 15 години. Те се ядосали, че не могат да карат колата на Spark. Затова взели камъни и изпотрошили стъклата на автомобила. После влезли вътре и трошили каквото могат. За капак уринирали в колата. Бързо ги заловили, а малчуганите признали всичко. Те са под 14 г. и не могат да носят наказателна отговорност. Инцидентът е станал в квартал \"Христо Ботев\".\r\n                    \n                    \n                \n                \n                \n                Подобен е и другият разкрит случай. Три 15-годишни момчета също се ядосали, че не могат да карат Spark за това решили да го изпотрошат. Дори заснели и видео.\r\nМежду двата случая няма нищо общо освен мотива. 15-годишните момчета  са подведени под отговорност за унищожаване на чуждо имущество и са на свобода.", "date": "2019.10.03", "title": "Тийнейджъри изпотрошили част от ел. колите Spark "}
{"url": "https://www.dnes.bg/obshtestvo/2019/10/03/medicinskite-sestri-izlygani-uvelichenie-na-zaplatite-niama.424867", "text": "След протестите на медицинските сестри от 10 април правителството издаде постановление, с което отпуска до 50 милиона лева субсидия за болниците. Ала средствата така и не стигнаха до болниците, съобщават от bTV.\r\nПричината – месец след като кабинетът одобри субсидията, издаде ново постановление, с което редактира старото. И сумата е намалена от до 50 млн. лв. на до 6 млн. лв. – или повече от 8 пъти. Новата сума е дадена на общински болници, на такива, които оказват психиатрична помощ, и които лекуват пациенти с туберкулоза. От Лекарския съюз твърдят, че не знаят за редакцията.\r\n\"Нямам представа какво се е случило, защото в крайна сметка постановлението наистина беше до 50 милиона, разпределени по правилата на наредбата на министъра, заяви пред bTV д-р Иван Маджаров, председател на БЛС.\n                    \n                    \n                \n                \n                \n                \r\nНаредбата определя критериите и реда за субсидиране на лечебните заведения за дейности извън задължителното здравно осигуряване. Съответно по нея не се дават пари на всички, нито пък се дават директно за заплати. Т.е. още в началото е било ясно, че това не е механизъм за пряко увеличение на възнагражденията, казва медицинската сестра Надежда Маргинова.\n\r\nТя работи в сливенската болница, а в почивките пътува до София, за да продължи да протестира – пред здравното министерство. По думите й, \"Много колеги повярваха, че това ще се случи, защото все пак от такова високо ниво като се направи анонс, трябва да се изпълни\".\r\nИ въпреки че през май кабинетът редактира решението си, през септември премиерът продължава да твърди, че парите са дадени.\n\r\n\"Ние сме ги пратили тези 50 милиона. Вчера съм се карал на Ананиев къде са 50-те милиона, които дадохме, а те не са 50, а са 86, да се оправдава той къде са\", коментира на 12 септември министър-председателят Бойко Борисов.\r\n”Парите са отишли в лечебното заведение, но, разберете, те отиват на базата на заработката, която са направили. Министърът на здравеопазването не увеличава заплати, министър-председателят не увеличава заплати, ние определяме правилата, по които най-справедливо да се разпределят парите за възнаграждения\" - обясни Ананиев на 18 септември.\n\r\nОт здравното министерство обясняват, че заради отпуснатите по-рано през февруари 30 милиона лева, лимитът за субсидия към болниците е достигнат. Затова постановлението на кабинета е редактирано и сумата значително намалена.\n\r\nОстава обаче неясно защо тогава първоначално са одобрени допълнителни 50 милиона лева. \"Това беше една лъжа, това беше откровена една лъжа\", коментира медицинската сестра Надежда Маргинова.", "date": "2019.10.03", "title": " Медицинските сестри излъгани – увеличение на заплатите няма "}
{"url": "https://www.dnes.bg/world/2019/10/03/severna-koreia-potvyrdi-izstreliala-e-raketa-ot-podvodnica.424868", "text": "Северна Корея потвърди днес, че вчера е изстреляла балистична ракета от подводница край източното си крайбрежие, предаде Ройтерс, като се позова на официалната информационна агенция КЦТА.\r\nВ съобщението се казва, че става въпрос за нов тип ракета, наречена \"Пукгуксон-3\". Тя е била изстреляна от вертикално положение, уточни КЦТА, потвърждавайки преценката на южнокорейските въоръжени сили.\r\nВ съобщението се подчертава, че \"успешният опит с нов тип балистична ракета, изстреляна от подводница, е от голямо значение, тъй като възвести нова фаза от сдържането на заплахата за КНДР от външни сили и по-нататъшното укрепване на военната й мощ за самоотбрана\".\r\nКЦТА увери, че тестът \"не е имал неблагоприятни последици за сигурността на съседните страни\". Севернокорейският лидер Ким Чен-ун \"изпрати топли поздравления\" на онези, които извършиха успешния опит, пише още в съобщението, като се уточнява, че самият той не е присъствал на теста\r\n                    \n                    \n                \n                \n                \n                .Северна Корея извърши ракетния опит ден след като обяви, че ще възобнови преговорите със Съединените щати за слагане на край на ядрената си програма. Според анализатори това е най-провокативният севернокорейски тест от началото на преговорите миналата година, отбелязва Ройтерс.", "date": "2019.10.03", "title": "Северна Корея потвърди: Изстреляла е ракета от подводница "}
{"url": "https://www.dnes.bg/football/2019/10/03/infarkten-mach-na-anfiild-livyrpul-red-bul-zalcburg-4-3.424869", "text": "Ливърпул и Ред Бул Залцбург си спретнаха уникален мач на \"Анфийлд\" от група \"Е\" на Шампионската лига, в който англичаните взеха победата след 4:3.\n\r\nМомчетата на Юрген Клоп бързо дръпнаха в резултата с 3:0 след попадения на Мане (9), Робъртсън (25) и Салах (36), но австрийците не се предадоха и сътвориха истинско чудо, като успяха светкавично да изравнят с голове на Хуан (39), Минамино (56) и Холанд (60).\n\r\nВсе пак Ливърпул вкара за четвърти път чрез Салах (69), с което си взе победата и трите точки. Като цяло и двата отбора задоволиха и най-претенциозните фенове на футбола.\n\r\nСрещата предложи най-доброто от тази игра и в края на мача трибуните избухнаха в аплодисменти. Така Ливърпул взе първите си три точки, толкова има и Ред Бул Залцбург.\n                    \n                    \n                \n                \n                \n                \r\nЛивърпул започна страховито мача и още в началото притисна гостите в собствената им половина. Лидерите в Англия дори можеха да вкарат рано, но последователно Фирмино и Садио Мане пропуснаха от изгодни позиции.\n\r\nВ 9-ата минута Мане и Фирмино разцъкаха технично, след което последва прецизен удар на Мане, който прати топката в мрежата за 1:0.\n\r\nОтлично начало за Ливърпул, като \"червените\" продължиха да доминират и малко по-късно набутаха втори гол. В 25-ата минута англицаните сътвориха перфектна многоходова атака, която Робъртсън подхвана и завърши сам с голов удар за 2:0.\n\r\nТрибуните избухнаха в аплодисменти, а червените бяха неудържими. След половин час игра Салах направи уникален пропуск, но само шест минути по-късно се реваншира и направи 3:0 с удар от близо.\n\r\nТова обаче не бе всичко за първото полувреме, като в 39-ата минута гостите намалиха, след като Хуан отбеляза за 1:3.\n\r\nВторото полувреме започна с уникална издънка на Адриан, но за негов късмет Дака не успя да вкара за гостите. Положенията и пред двете врати се редуваха едно след друго, като в 56-ата минута Ред Бул смълча трибуните с нов гол.\n\r\nТогава Хуан проби отляво, последва центриране към Минамино, който направи безпомощен Адриан за 3:2. Гостите се разиграха и немислимото се случи в 60-ата минута, когато резервата Холанд изравни - 3:3.\n\r\nУникална драма и футболна лудост, но това не бе всичко. Ливърпул отново се хвърли в атака и само девет минути по-късно Салах изведе англичаните напред - 4:3.\n\r\nТрибуните полудяха от радост. До края не се стигна до нови попадения и така Ливърпул си взе първа победа в групата.", "date": "2019.10.03", "title": "Инфарктен мач на \"Анфийлд\", Ливърпул - Ред Бул Залцбург 4:3"}
{"url": "https://www.dnes.bg/world/2019/10/03/vtori-opit-boris-djonsyn-otnovo-shte-opita-da-razpusne-parlamenta.424870", "text": "Британският премиер Борис Джонсън ще поиска от кралица Елизабет Втора да преустанови работата на парламента от 8 до 14 октомври, предадоха световните агенции, като цитираха комюнике, публикувано от неговата канцелария.\r\nТрадицията повелява законодателният орган да излезе в кратка ваканция преди тронното слово на монарха, в което се излагат приоритетите на правителството. Така че това спиране на работата на парламента не би трябвало да бъде правен проблем, отбелязва Франс прес.\r\nВ края на август британският премиер прекрати сесията на парламента за пет седмици, в опит да прокара Брекзит на 31 октомври, със или без споразумение. Миналата седмица обаче Върховният съд постанови, че това решение е незаконно, след като то бе оспорено от противници на Джонсън с аргумента, че целта му е да попречи на депутатите да упражнят контрол върху процеса на излизане на Великобритания от Европейския съюз.\r\n                    \n                    \n                \n                \n                \n                От \"Даунинг стрийт\" 10 подчертаха в комюникето, че работата на парламента ще бъде прекъсната за \"минималния възможен срок\", за да може правителството да се подготви за новата парламентарна сесия. Като приоритети на кабинета бяха изброени осъществяването на Брекзит на 31 октомври, здравната система, училищата, борбата с престъпността, инвестициите в инфраструктурата и силната икономика. \r\n ", "date": "2019.10.03", "title": "Втори опит: Борис Джонсън отново ще опита да разпусне парламента"}
{"url": "https://www.dnes.bg/index/2019/10/03/receptata-dnes-pyrjoli-s-marinata-i-kafiava-zahar.424764", "text": ":\r\n6 свински пържоли, леко начукани\r\n1 супена лъжица соев сос\r\n2 супени лъжици олио\r\n1 супена лъжица сос Уорчестър\r\n1 чаена лъжица лимонов сок\r\n2 супени лъжици кафява захар\r\n2 супени лъжици кетчуп\r\n \r\n:\r\n \r\nЗагрейте фурната на 180 градуса. В малка купа смесете соевия сос, олиото, соса Уорчестър, лимоновия сок, кафявата захар и кетчупа. Разбъркайте добре. Потопете пържолите в маринатата. Оставете ги да престоят 1-2 часа. След това ги поставете в намазнена тава за печене. Покрийте отново с маринатата, така че пържолите да се глазират. Печете за 30-40 минути или до златиста коричка. Сервирайте с гарнитура по избор.\r\n\r\n", "date": "2019.10.03", "title": "Рецептата Dnes: Пържоли с марината и кафява захар "}
{"url": "https://www.dnes.bg/notifikacii/2019/10/03/samolet-ot-vtorata-svetovna-se-razbi-v-kynektikyt.424871", "text": "Самолет от Втората световна война се разби в американския щат Кънектикът. Най-малко петима души са загинали, предават от БТА.\r\nСамолетът бомбардировач Б-17 с 13 души на борда е катастрофирал на международното летище Брадли при опит за аварийно кацане скоро след излитането си.\r\n \r\n", "date": "2019.10.03", "title": "Самолет от Втората световна се разби в Кънектикът"}
{"url": "https://www.dnes.bg/world/2019/10/03/vladimir-putin-syshto-ne-e-pochitatel-na-greta-tunberg.424873", "text": "Президентът на Русия Владимир Путин също не е почитател на активистката Грета Тунберг, съобщи ТАСС.\r\n\"Когато някой използва деца за свои интереси, това е достойно само за осъждане.\", каза Путин и допълни, че фактът, че подрастващите обръщат внимание на проблемите на деня е правилно.\r\n\"Никой не е обяснил на Грета, че съвременният свят е сложен и многообразен, развива се бързо и хората в Африка и в много азиатски страни искат да живеят на същото ниво, както в Швеция. А как да се постигне това? Да ги накараш да използват слънчевата енергия, която в Африка е достатъчно? Някой обясни ли какво струва това?\", заяви Путин.\r\nТой подчерта, че нефтът е източник номер едно в световния енергиен баланс и ще запази предимствата си в близките 25 години, макар и дялът му да намалее, а този на възобновяемите енергийни източници да нараства. При това технологиите за възобновяемите енергийни източници са слабо достъпни за развиващите се страни, но \"хората искат да живеят, както в Швеция. Отидете и им обясните, че следващите 20-30 години те и децата им трябва да прекарат в бедност.\"\r\n                    \n                    \n                \n                \n                \n                Руският президент заключи, че проблемът трябва да се решава максимално професионално, макар емоциите да са неизбежни. \"Сигуен съм, че Грета е добро момиче и е много искрена, но възрастните не трябва да подвеждат децата в крайни ситуации, трябва да ги опазят от излишни емоции, които могат да разрушат личността\", каза още Владимир Путин.\r\n ", "date": "2019.10.03", "title": "Владимир Путин също не е почитател на Грета Тунберг"}
{"url": "https://www.dnes.bg/obshtestvo/2019/10/03/germanci-obiasniavat-zashto-vw-predpochete-turciia-a-ne-bylgariia.424872", "text": "Защо Volkswagen избра Турция, а не България за своя завод? Според анализ на германците от Automotive News Europe, основната причина са мащабите на вътрешния пазар на съседката ни. Макар да не е оповестено официално, решението е окончателно и компанията дори регистрира свое дъщерно дружество за производство на автомобили в Турция. Заводът ще е край град Маниса, недалеч от Измир.\n\r\nФабриката ще произвежда следващото поколение на Volkswagen Passat и изградената върху същата платформа Skoda Superb. Инвестицията е на стойност 1 милиард евро, годишният капацитет е предвиден да достигне 300 000 автомобила, а създадените работни места ще са около 4 000, отбелязва Bloomberg. По план производството ще започне през 2022 година.\n                    \n                    \n                \n                \n                \n                \r\nСпоред германски анализатори VW е предпочел Турция заради \"положителни макроикономически условия\", сред което водещо е големият и многообещаващ вътрешен пазар в страната. Турция има население от над 80 милиона души, и в същото време едно от най-ниските съотношения автомобили на глава от населението (около 150 на хиляда души, докато в България например е 506 на хиляда). Това отваря огромен потенциал за растеж.\n\r\nВ същото време VW до момента страда сериозно от обезценката на турската лира, която сви местния пазар от 480 000 продажби за първите седем месеца на 2018 до едва 212 000 продажби за същия период на тази. Турция е основен пазар за Passat и производството му на местна почва ще намали негативния ефект от поевтинялата лира.\n\r\nДруг коз на Турция е географската и политическа близост с ключови пазари като Русия и Иран. За разлика от страните в ЕС, чиито търговски обмен с Москва и Техеран често е обект на санкции и политически ограничения, Анкара поддържа добри бизнес отношения с двете многомилионни държави.\n\r\nДруг аспект, който AN не коментира, е обещаната от турското правителство щедра държавна подкрепа за проекта. Заради изключително строгите ограничения за държавна помощ в ЕС страните от общността не биха могли да предложат подобни условия, или пък биха станали обект на санкции, както на няколко пъти се случи на Словакия.\n\r\nИзграждането на турския завод ще позволи на VW да прекрати производството на Passat в Емден и да преоборудва германската си фабрика изцяло за електромобили. Преместването на Superb пък ще освободи малко капацитет в изключително претоварения завод на Skoda в Квасини, където се правят бестселърите Skoda Karoq и Seat Ateca.\r\n", "date": "2019.10.03", "title": "Германци обясняват, защо VW предпочете Турция, а не България "}
{"url": "https://www.dnes.bg/stranata/2019/10/03/slynce-do-obiad-sled-tova-oblaci-a-vecherta-dyjd.424874", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Октомври започна със слънце и приятни температури. Усетихме завърнало се лято, но още днес вечерта ще посрещнем истинска есен: идва дъжд и застудяване.\n\r\nЧетвъртък започва с минимални температури от 11 до 17 градуса. Над Югоизточна България времето ще се задържи предимно слънчево, с южни ветрове и стойности до 30 градуса. Над останалата част от страната ще се заоблачава. Над западните и северните райони ще превали, по-интензивно около планините и на места в Дунавската равнина. Възможно е да прегърми. \n\r\nПрез нощта срещу петък с преминаването на добре изразен студен атмосферен фронт в Западна България ще има краткотрайни, временно интензивни валежи и гръмотевични бури. Преваляванията ще започнат първо на северозапад, а до утре в хода на деня обхващат цялата страна. На много места в западните и централните райони от Балканския полуостров ще превалява и прегърмява, на места интензивно, прогнозира синоптик на .\n                    \n                    \n                \n                \n                \n                \r\nПрез следващите дни динамичното време ще продължи. Утре студеният въздух ще обхване цялата страна. В сутрешните часове ще бъде облачно и дъждовно. В събота след временно разкъсване на облаците отново ще се заоблачи с условия за слаби превалявания. В неделя пък облаците ще намаляват временно до слънчево.\r\n ", "date": "2019.10.03", "title": "Слънце до обяд, след това облаци, а вечерта - дъжд "}
{"url": "https://www.dnes.bg/usa/2019/10/03/neobichaini-jegi-v-sasht-temperaturite-nadhvyrliha-36-c.424875", "text": "Необичайно топло за сезона време се настани над източната и централната част на САЩ. По места от долината на Мисисипи до атлантическото крайбрежие температурите ще бъдат с между 5 и 10 градуса по Целзий над обичайните, предаде Франс прес, като се позова на американската метеорологична служба.\n\r\nУчилища без климатици затвориха, а във Вашингтон, Ню Йорк и Балтимор бяха подобрени температурни рекорди.\n\r\nВ столицата на САЩ термометрите измериха вчера 36,6 градуса по Целзий - рекорд за 2 октомври, откакто се води статистика. Туристите на Нешънъл Мол се пазеха от слънцето както могат, а находчиви продавачи услужливо им предлагаха вода.\n\r\nТемпературата във Вашингтон е превишила 32 градуса за 61-и път тази година, подчертаха от кметството.\n                    \n                    \n                \n                \n                \n                \r\nРекорди са очаквани и на други места, като в Монтгомъри, столицата на южния щат Алабама, прогнозите са за 38,3 градуса.\n\r\nЖегата не подмина и североизточната част на САЩ. В Сентръл Парк в Ню Йорк бяха измерени рекордните за 33 градуса, с което бе премината предишната върхова стойност от октомври 1941 г.\n\r\nВ Балтимор, щата Мериленд, термометрите показаха 36,6 градуса. Там също бе подобрен рекордът за октомври, датиращ от 1941 г.\n\r\nЛятото се върна в североизточната част на САЩ броени дни след като зимата дойде изненадващо рано в американския Северозапад. В Монтана в края на миналата седмица валя сняг, а в Билинг, най-големия град в щата, вчера бе само 5 градуса.\n\r\nВ Браунинг, близо до границата с Канада, от петък до неделя паднаха необичайните за септември 120 сантиметра сняг.\r\n \r\n/БТА/\r\n ", "date": "2019.10.03", "title": "Необичайни жеги в САЩ, температурите надхвърлиха 36°C"}
{"url": "https://www.dnes.bg/index/2019/10/03/kalendar-s-kauza-atelie-gotvi-blagotvoritelen-tyrg.424876", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАтелие \"Прегърни ме\" организира благотворителен търг днес от 19:00 часа с 15 портрета на Фрида Кало. На него ще присъстват малките художници, които са ги нарисували.\r\n\r\n, че голяма част от средствата ще бъдат вложени в откриване на галерия за детско изкуство.\r\n\r\nФрида Кало е мексиканска художничка, представителка на така нареченото \"наивистично изкуство\", известна с непокорния си дух и неконвенционалния си стил. Художничката Руми Рачкова сподели, че на децата им е харесало да я рисуват.\r\n\r\n\"Тя е доста интересна като личност и художник и страдайки, най-добре опознава себе си и нейните картини предимно са портрети\", обясни Рачкова в \"България сутрин\".", "date": "2019.10.03", "title": "Календар с кауза: Ателие готви благотворителен търг"}
{"url": "https://www.dnes.bg/obrazovanie/2019/10/03/trudniiat-bylgarski-ezik-vsiako-treto-dete-zapochva-ot-a-i-b-s-nego-v-uchilishte.424878", "text": "За всяко трето дете българският език не е майчин. \n\r\nТова означава, че от общо 60 000 първокласници около 20 000 трудно или почти не говорят български език.\n\r\nЗа сравнение, през 2017 година броят на децата с друг майчин език, различен от българския, е бил под една четвърт от общия брой първокласници. \n\n Невладеенето на български език е основна причина за отпадане от образователната система. Въпреки действащия механизъм за обхват на учениците, през миналата година от училище са отпаднали 5000 деца.\r\n105 са първокласниците в 75-о основно училище \"Тодор Каблешков\" в столичния квартал \"Факултета\".  За 100% от тях обаче майчиният език не е български. Как се справят учителите там провери bTV.\n                    \n                    \n                \n                \n                \n                \r\nЕлена Иванчева е учител в 75-о основно училище \"Тодор Каблешков\" от 23 години. Сега е доволна от учениците си, но в началото срещала трудности с тях.\n\r\n\"Имаше деца, които не знаеха български и беше трудно. Не пишат домашни, родителите рядко се сещат да проверят в чантата, че детето трябва да си научи уроците за следващия ден\", обясни Елена Иванчева.\r\nУчителите тук не крият, че в началото на учебната година усилията им са насочени предимно в това да говорят с учениците си на един език.\n\r\n\"Тези, които са предпочитали вкъщи да говорят на майчин език – естествено с тях повече трябва да се работи, защото те разполагат с малко по-ограничен речник и не винаги успяват да разберат това, което им казва учителят\", каза зам.-директорът Галина Димова.\n\r\nНеразбирането на български често е причина децата да отпаднат от училище.\n\r\nЕто защо действащият от две години механизъм за обхват на децата в образователната система е насочен и към предучилищното образование, за да може децата от детската градина плавно да преминават в първи клас.\n\r\nГоляма част от децата в една от детските градини постъпват там без да знаят нито дума на български.\n\r\n\"Повечето деца, да не казвам почти всички 90% не знаеха български език. Нямаха никакви навици, нито към тоалетна, нито към обслужване, дори някои се страхуваха от горещата вода, защото в къщите нямат\", разказа учителката Гергана Жекова.\n\r\n\"Понякога се налага преводач, който да превежда на техния език, за да могат да разберат какво да направят, какви документи да донесат\", заяви директорът Катя Вълева.\n\r\nОт образователното министерство обясняха, че се борят с неграмотността като осигуряват допълнителни часове по български език.\n\r\nЧрез механизма за обхват тази година са записани нови 9000 ученици за първи път в системата на образованието, като сред тях има и 16 и 17-годишни.", "date": "2019.10.03", "title": "Трудният български език... всяко трето дете започва от А и Б с него в училище "}
{"url": "https://www.dnes.bg/notifikacii/2019/10/03/specakciia-v-malashevci-zaradi-razsledvane-na-imotna-mafiia.424881", "text": "Спецакция в столичният квартал \"Малашевци\". ГДБОП и Специализираната прокуратура са влезли в квартала по разследване на имотната мафия, съобщи Нова тв.\r\n\r\nКварталът е блокиран и се проверяват и напускащите автомобили.", "date": "2019.10.03", "title": "Спецакция в \"Малашевци\" заради разследване на имотна мафия "}
{"url": "https://www.dnes.bg/notifikacii/2019/10/03/silen-trus-s-magnitud-ot-5-1-krai-gryckiia-ostrov-rodos.424882", "text": "Земетресение с магнитуд от 5,1 по Рихтер е регистрирано в морето край гръцкия остров Родос тази сутрин, съобщава \"Катимерини\".\r\n\r\nТрусът е станал в 7,44 часа сутринта, а епицентърът е бил на 37 километра югоизточно от Родос и на 470 километра източно-югоизточно от столицата Атина, съобщава гръцкият институт по геодинамика. \r\n\r\nСпоред института дълбочината на земетресението е била под десет километра.\r\n\r\nЕвросредиземноморският сеизмологичен център изчислява силата на земетресението на 5,1 по скалата на Рихтер и определя епицентъра на 30 километра югоизточно от Родос. Дълбочината на труса е изчислена на два километра.\r\n\r\nПо телевизия Скай председателят на гръцката Организация за антисеизмична защита и планиране Евтимис Лекас успокои гражданите, че земетресението не е свързано с Анадолския разлом (за който се смята, че може да предизвика по-силно земетресение - б.пр.) и че може да се очакват вторични трусове с магнитуд до 4,5 по Рихтер, предаде БТА.\r\n ", "date": "2019.10.03", "title": "Силен трус с магнитуд от 5,1 край гръцкия остров Родос"}
{"url": "https://www.dnes.bg/blizak-iztok/2019/10/03/devet-ubiti-i-stotici-raneni-pri-protesti-v-irak.424880", "text": "Девет души бяха убити, а стотици - ранени, при протестите в Ирак през последните два дни.\n\r\nХиляди иракчани протестираха вчера за втори пореден ден срещу корупцията, безработицата и ниското качество на обществените услуги, отбелязва Франс прес.\n\r\nОбщо осем демонстранти и един полицай са били застреляни в Багдад и Насирия, южно от столицата, съобщиха представители на властите. Те не уточниха кой е стрелял.\n\r\nАсошиейтед прес съобщи, че полицията е използвала бойни патрони и сълзотворен газ срещу демонстранти.\n\r\nВъв вторник бяха убити двама и ранени над 200 души. Вчера протестите с икономически искания ескалираха въпреки опита на правителството да ги овладее с масирано присъствие на представители на силите за сигурност по улиците. Убити бяха седем и ранени - стотици хора.\n                    \n                    \n                \n                \n                \n                \r\nВ Багдад властите затвориха отворената за движение през юни Зелена зона, където са разположени основните иракски институции и посолството на САЩ.\n\r\nПравителството на премиера Адел Абдел Махди, което встъпи в длъжност преди близо една година, изглежда избра твърд подход при първия си протестен тест. Това обаче не обезкуражи демонстрантите, които се събраха снощи в Багдад и няколко южни града.\n\r\n3000 души протестираха в големия град в Южен Ирак, Басра.\n\r\nСнощи властите наложиха полицейски час в три южни града - Насирия, Амара и Хила, съобщиха полицейски източници, цитирани от Ройтерс.\n\r\nВ Насирия се стигна до престрелки между полицията и демонстранти. \n\r\nПолицията загуби контрол върху ситуацията, което наложи да бъдат разположени войници от елитните части за борба с тероризма.\n\r\nАнтитерористични сили бяха разположени и на летището на Багдад. Те използваха бойни патрони и сълзотворен газ срещу демонстранти, за да им попречат да проникнат на летището.\n\r\nПремиерът Махди обяви, че полицейски час се въвежда и в столицата Багдад, предаде Ройтерс, цитирана от БТА.\n\r\nМярката ще влезе в сила в 5 ч. (и българско време) тази сутрин и ще остане в сила до ново нареждане. Наложена е пълна забрана за движение на автомобили и хора в Багдад.\n\r\nИракският премиер каза, че въвеждането на полицейски час в отделните провинции ще зависи от техните губернатори.\r\n ", "date": "2019.10.03", "title": "Девет убити и стотици ранени при протести в Ирак "}
{"url": "https://www.dnes.bg/notifikacii/2019/10/03/chelen-sblysyk-na-dva-tir-a-v-burgasko-shofiorite-pochinaha.424918", "text": "Два ТИР-а се удариха челно около 10:20 часа на 5 километра след сунгурларското село Вълчин в посока Карнобат.\r\n\r\nШофьорите и на двата камиона са загинали, съобщиха от полицията в Бургас.\r\n\r\nЕдиният ТИР е български, а другият е турски. \r\n\r\nОт полицията съобщават още, че пътната отсечка е затворена до приключване на огледа и изтеглянето на товарните автомобили. \r\n\r\nОбходни маршрути - от Карнобат се пускат само в посока Карнобат и Сливен, а минаващите през Ришки проход - Сунгурларе, Котел, Петолъчката.", "date": "2019.10.03", "title": "Челен сблъсък на два ТИР-а в Бургаско, шофьорите починаха "}
{"url": "https://www.dnes.bg/index/2019/10/03/sceni-ot-edin-semeen-jivot-s-premiera-zad-kanala.424901", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Постановката \"Сцени от един семеен живот\", по едноименния мини сериал на Ингмар Бергман, днес ще направи своята премиера от 19.00 ч. в Малък градски театър \"Зад канала\".\n\r\nПредпремиерата, която се проведе вчера, бе посрещната много добре. Надяваме се публиката да е останала доволна\", каза в студиото на \"България сутрин\" актьорът Христо Пъдев.\n\r\n\"Не е лесно киното да се трансформира в театър. Бергман обаче е много силен режисьор. Текстът на \"Сцени от един семеен живот\" е написан като пиеса, а събитията в нея са част от нашия живот. Всеки може да се разпознае в тях\", сподели актрисата Анастасия Лютова.\n                \n                \n                \r\nВ постановката се разказва за млада семейна двойка - Йохан и Мариане, които изглеждат като перфектната двойка, но не е така. \n\r\n\"Те са като всички нас. Имат своите тайни, потискани желания и компромиси. А всеки от нас може да открие нещо за себе си\", отбелязаха още гостите на\n\r\nСред актьорския състав са Весела Бабинова, Христо Пъдев, Анастасия Лютова, Пенко Господинов, Каталин Старейшинска, Стоян Младенов, Таня Пашанкова, Ели Колева.", "date": "2019.10.03", "title": "\"Сцени от един семеен живот\" с премиера \"Зад канала\""}
{"url": "https://www.dnes.bg/notifikacii/2019/10/03/zabraniavat-elektronnite-cigari-v-turciia.424920", "text": "Електронните цигари ще бъдат напълно забранени в Турция, е заявил турският министър на здравеопазването Фахреттин Коджа, съобщава в.\"Хюриет дейли нюз\".\r\n\r\nМинистерството работи по редица нови наредби и законодателни промени, е посочил министър Коджа на прием в парламента на 1 октомври по случай началото на новата парламентарна година.\n\r\nМинистърът е изтъкнал, че електронните цигари ще бъдат забранени, включително внасянето им в страната. \r\n\r\n„Ние работим върху законодателна разпоредба. Формулировките за открити и закрити пространства може да бъдат пояснени с директива, но ние ще направим също някои регулации чрез законови промени, включително забраната на електронни цигари“, е посочил министърът.", "date": "2019.10.03", "title": "Забраняват електронните цигари в Турция"}
{"url": "https://www.dnes.bg/stranata/2019/10/03/brakonier-ubi-blagoroden-elen-krai-tervel.424905", "text": "Благороден елен е намерен убит в нива, съобщиха от полицията в Добрич.\r\nСигналът за произшествието е подаден от директора на Държавното ловно стопанство в Тервел.\r\nЖивотното е открито с огнестрелна рана в гърдите в землището на село Зърнево.\r\nПолицията разследва бракониерския лов в досъдебно производство .\r\n ", "date": "2019.10.03", "title": "Бракониер уби благороден елен край Тервел"}
{"url": "https://www.dnes.bg/obshtestvo/2019/10/03/25-novi-lineiki-shte-spasiavat-jivoti-u-nas.424897", "text": "\nМинистърът на здравеопазването Кирил Ананиев връчи ключовете на 25 нови линейки, осигурени в рамките на проект за модернизиране на спешната помощ. Проектът е на стойност близо 164 млн.лв., съобщава БТА. \n\nОборудваните линейки са за центровете за спешна медицинска помощ в Кърджали, Търговище, Хасково, София, Варна, Благоевград, Ловеч, Добрич, Видин, Монтана, Габрово, Враца, Пазарджик, Кърджали, Велико Търново и Плевен.\r\n\r\nПо проекта досега са осигурени 82 нови линейки, като до края на тази година се очакват още 70, допълни министър Ананиев. Общият брой линейки, предвиден по проект е 400, припомни министър Ананиев и увери, че те ще бъдат доставени до октомври 2021 год.\r\n\r\nВ проекта е предвидено и ремонт на различни центрове и филиали за спешна медицинска помощ.", "date": "2019.10.03", "title": "25 нови линейки ще спасяват животи у нас "}
{"url": "https://www.dnes.bg/notifikacii/2019/10/03/zakopchaha-petima-akciiata-v-sofiia-sreshtu-imotnata-mafiia.424932", "text": "Петима души са задържани при операцията на МВР и прокуратурата, която се провежда в столичните квартали “Орландовци“ и “Малашевци“, съобщава БНР.\nПо неофициални данни акцията е насочена срещу хора, свързани с имотната мафия в София.\r\n\r\nЧаст от членовете на престъпната група са се занимавали с измами и отнемане на имоти на възрастни хора.\r\n\r\nПодробности ще бъдат дадени след края на акцията.", "date": "2019.10.03", "title": "Закопчаха петима, акцията в София срещу имотната мафия"}
{"url": "https://www.dnes.bg/sofia/2019/10/03/spirat-vodata-v-stolichniia-jk-lev-tolstoi-utre.424904", "text": "\"Софийска вода\" временно ще прекъсне утре, 4 октомври, водоснабдяването в жк. \"Лев Толстой“, част от жк. \"Надежда“2, съобщиха от дружеството.\n\r\nВъв връзка с подмяна на сградно вдопроводно отклонение до бл. 43, жк. \"Лев Толстой“, се налага спиране на водоподаването от 10:00 до 15:00 часа на клиентите на \"Софийска вода\", живеещи в района на жк. \"Лев Толстой“, жк. \"Надежда 2“ - района между ул. \"Дравски бой“, ул. \"Ген. Никола Жеков“, бул. \"Рожен“, бул. \"Ломско шосе“, ул. \"Република“, ул. \"Йордан Хаджиконстантинов Джинот“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на ул. \"Йордан Хаджиконстантинов Джинот“ и ъгъла с ул. \"Република“.\r\n                    \n                    \n                \n                \n                \n                Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.10.03", "title": "Спират водата в столичния жк. \"Лев Толстой\" утре"}
{"url": "https://www.dnes.bg/index/2019/10/03/plasido-domingo-napusna-operata-v-los-andjelis.424898", "text": "Оперният певец Пласидо Доминго, обвинен от редица жени в сексуален тормоз и непристойно поведение, обяви, че се оттегля от поста генерален директор на Лосанджелиската опера.\n\r\nСедемдесет и осем годишният тенор се отказва и от планираните си участия в операта през февруари и март, сред които в постановка на \"Роберто Деверьо\".\n\r\nДоминго, цитиран от \"Лос Анджелис таймс\", казва, че е взел решението да се оттегли от поста с \"натежало сърце\".\n\n\n\r\n\"Скорошните обвинения, отправени срещу мен в пресата, създадоха атмосфера, която пречи на способността ми да служа на тази обичана от мен компания. Въпреки че ще продължа да работя с цел да изчистя името си, реших, че най-доброто за Лосанджелиската опера е да се оттегля от поста генерален директор и от планираните си участия\", се посочва в изявлението, направено от Пласидо Доминго.\n                \n                \n                \r\nОперният певец заема директорския пост от 2003 г. От компанията съобщават, че той е пял на сцената й над 300 пъти в 31 различни роли и го описват като \"бележит артист и движеща сила в създаването, развитието и разрастването на Лосанжелиската опера\".\n\r\nОт операта не уточняват докъде е стигнало започналото преди повече месец собствено разследване на обвиненията срещу Доминго.\n\r\nПрез изминалите седмици няколко жени обвиниха Пласидо Доминго в сексуален тормоз. Много представители на оперното изкуство казаха, че са били свидетели на неговото непристойно поведение. Тенорът отрича обвиненията. \r\n \r\n/БТА/\r\n ", "date": "2019.10.03", "title": "Пласидо Доминго напусна операта в Лос Анджелис"}
{"url": "https://www.dnes.bg/stranata/2019/10/03/cherna-razvryzka-izdirvaniiat-todor-se-e-udavil.424933", "text": "Тялото на издирвания Тодор Тодоров от Стара Загора, който изчезна безследно на 1 октомври, е намерено и извадено тази сутрин от водите на язовира край радневското село Маца, съобщи dir.bg. \r\n\r\nМладият мъж се е удавил, но към момента няма официална информация от полицията дали се касае за самоубийство или има данни за насилствена смърт.\r\n\r\nТодоров, който работи в \"Мини Марица Изток\", отишъл за риба около обяд във вторник. Малко по-късно обаче близките му загубили връзка с него, а когато брат му отишъл при водоема, открил колата на Тодор. В нея недокоснати били телефонът и личните документия на младия мъж.\r\n ", "date": "2019.10.03", "title": "Черна развръзка: Издирваният Тодор се е удавил"}
{"url": "https://www.dnes.bg/business/2019/10/03/silniiat-koz-na-evropa-sreshtu-mitata-na-trymp.424908", "text": "Търговската война между САЩ и Китай вече забави растежа в експортно ориентираните европейски икономики, включително в най-голямата - германската, въпреки че никоя от тях все още не е обект на наказателни мита.\n\r\nВъпреки това купувачите на едро на европейски продукти би трябвало да са по-оптимистични по отношение на сключването на сделки - потребителите придават голяма стойност на националните марки на Германия, Италия и Франция, като това може да компенсира всяко увеличение на цените, причинено от мита, пише в свой анализ за  Леонид Бершидски.\n                    \n                    \n                \n                \n                \n                \r\nДосега търговските войни на президента на САЩ Доналд Тръмп до голяма степен пощадиха Европа и германският износ не отчете значителен спад.\n\r\nГерманската икономика обаче вече забави растежа си, отчасти заради опасенията на търговските ѝ партньори за бъдещо увеличение на митата, което намали заводските поръчки. Според множество прогнози притесненията са оправдани, тъй като очакванията са за значително намаляване на търсенето, ако търговската война се разпространи в Европа. \n\r\nМоделите, използвани за прогнозиране на влиянието от търговските войни, имат предвид множество данни за това как търсенето в различни сектори ще реагира на повишението на цените. В повечето случаи обаче те игнорират фактора „стойност на марката“ на държавата производител.\n\r\nИма сравнително малко изследвания за влиянието на страната производител върху потребителските нагласи. Академично проучване обаче показва, че потребителите са склонни да платят повече за един и същ продукт, ако страната, от която той идва, е известна с качеството си в определен сектор. И когато става въпрос за такива разбирания, то западноевропейските страни се справят блестящо.\n\r\nИзследване, публикувано тази седмица от YouGov и Cambridge Globalism Project, показва, че в 23-те страни, в които проучването е проведено, етикетът „произведено в Германия“ има най-голяма тежест сред потребители. Страни като Италия, Великобритания и Франция също се представят добре по отношение на предпочитанията на клиентите.\n\r\nВ САЩ, страната, която изглежда най-вероятно да увеличи митата върху европейските стоки, американските продукти са най-популярни, но са следвани от произведените в Германия. Стоките от Франция и Италия също се радват на популярност. \n\r\nТрудната част, разбира се, е установяването на тези възприятия за отделните страни. Ще са необходими детайлни изследвания на специфични продукти, за да се разбере до каква степен германските, италиански и френски производители са предпазени от натиска на митата.\n\r\nДруг важен извод от изследването на YouGov е, че европейските продукти са значително по-популярни в развиващите се страни, отколкото в САЩ. \n\r\nВ свят на търговски войни ценовата конкуренция става все по-трудна за прогнозиране. Това увеличава значението на качеството, както и на корпоративните и националните марки, които служат като гаранция за потребителите. \n\r\nМеждувременно в сряда вечерта стана ясно, че САЩ ще наложат мита върху стоки на Европейския съюз след победата в Световната търговска организация (СТО). Митата ще влязат в сила на 18 октомври, като те ще са в размер на 10% върху самолети от ЕС и от 25% върху земеделски и други стоки. \n\r\nДвете страни планират да проведат среща за търговски преговори на 14 октомври.", "date": "2019.10.03", "title": "Силният коз на Европа срещу митата на Тръмп"}
{"url": "https://www.dnes.bg/cars/2019/10/03/noviiat-golf-idva-s-nevijdani-v-klasa-si-tehnologii.424910", "text": "Новото поколение на Volkswagen Golf, което ще бъде представено този месец, има за цел да революционизира пазара на хечбек-моделите, оборудвани с \"меки хибридни\" системи с 48 волта, като ще получи технологии, които все още не са виждани в този клас. Това заяви техническият шеф на Volkswagen д-р Франк Велш, цитиран от Autocar.\n\r\nВ компанията залагат на осмата генерация на Golf, за да прекрати свиването на продажбите в сегмента, които от началото на 2019 г. са спаднали с 16%. За целта моделът ще предлага не само водещи технологии, но и възможно най-ниските емисии на СО2.\r\nРазработката на модела приключи и вече сме във фазата на предварителна продукция, където трябва да се уверим, че всяка част е идеално напасната с другите. Прототипът ни се справи отлично, но сега е време да видим как работи серийния модел. За целта провеждаме тестове в Германия, САЩ, Испания и Китай\", обясни Велш.\n                    \n                    \n                \n                \n                \n                \r\nГлавният инженер на марката допълни, че само бензиновите двигатели с обем 1,0 и 1,5-литра ще се предлагат с 48-волтова хибридна система. По-слабият от тях ще развива 130 к.с., а другият - 150 к.с. Все още обаче няма яснота кои мотори на новия Golf ще получат механична скоростна кутия.\r\n", "date": "2019.10.03", "title": "Новият Golf идва с невиждани в класа си технологии"}
{"url": "https://www.dnes.bg/index/2019/10/03/kak-da-izberem-perfektnata-upotrebiavana-kola.424916", "text": "По-голямата част от хората в България избират да заложат на употребяваният автомобил пред новото превозно средство директно от магазина. Процеса при покупка е по-лесен, а и много фенове предпочитат точно определени стари модели, пред новите им, по-скучни версии, пише .\r\nНо за разлика от новите автомобили, употребяваните имат история, която често продавачите крият. На колко километра е колата? Наистина ли е толкова здрава, колкото изглежда? Ето няколко съвета, които може да ви помогнат при избора на стар автомобил.\r\n\n\r\nЗаслужава си да изчакате година! Средно, цената на един нов автомобил е около 32 000 евро. Въпреки това, само след година и след като автомобилът е изминал 15 000 километра, цената пада с повече от една четвърт на около 23 500 евро.\n                \n                \n                \r\nСледващите 12 месеца не са толкова „загубени“. Средната цена се смъква с 4 000 евро (около 17%) през втората година. Като цяло, да изчакате година е страхотна идея. Само 12 месеца търпение ще Ви спестят цяло състояние! Въпреки това, това не важи за луксозните марки, които държат цените си, като Мерцедес или Бентли например. Няма да намерите много от тях за продажба, а дори и да успеете, то продавачът може и да не е склонен да се пазари много.\r\n\n\r\nЗнаем, че сте открили Вашия автомобил-мечта. Знаем, че го искате веднага. Изчаквайки по-добрия момент, обаче, може значително да Ви спести повече разходи.\n\r\nКато всеки друг бизнес, търговците на автомобили следват календара. За тях е нужно да покриват целите си, които обикновено са свързани с края на всяко тримесечие. Следователно, март, юни, септември и декември са най-подходящи за Вашите средства, тъй като търговците обикновено обявяват отстъпки или бонуси, за да постигнат целите си навреме.\n\r\nОт друга страна, не посещавайте автосалоните в последния ден от месеца. Търговците се стремят да постигнат целите си в по-ранен срок. Ако успеят, бонусите спират до следващото тримесечие. Целогодишно, препоръчително е да избягвате почивните дни или началото на месеца, когато обикновено са разпределени дните за заплата. Очаква се голям приток от хора в рамките на този период, а голямото търсене винаги убива желанието на търговци да смъкнат цената.\n\r\nВъпреки това, покупката от частен продавач не влиза в тази категория. Те не харесват бизнеса. Номерът е да следите цената на избрания от Вас автомобил в продължение на няколко месеца. Ако тя намалява, можете да изчакате. Ако започне да се покачва, не чакайте нито минута повече.\n\r\nСъщо така, вземете предвид периодите, в които по-малко хора имат интерес в покупките. Перфектният избор може да е по Коледа или по време на летните почивни дни. Имайте предвид и сезона. Например, търсенето на кабриолети е по-ниско през зимата. Цената би трябвало да отрази този факт. Използвайте го.\n\r\n\n\r\nНякои хора са запалени по автомобилите. Други са настроени по-практично. Трети опитват комбинация от всички опции. Без значение от коя група бихте искали да сте част, заслужава си поне да преминете през списъка с практични въпроси. Бензин, дизел или втечнен пропан-бутан (LPG)? Може би хибрид или електрически автомобил?\n\r\nПредпочитаното от Вас гориво може значително да окаже влияние върху модела, който може да изберете. Имайте предвид, че дизелът може да бъде забранен в някои градове в близкото бъдеще. От друга страна, правителствата може да предложат отстъпки или бонуси за екологични електрически превозни средства.\n\r\nОт какво се нуждаете? Оставете емоциите настрана. От какъв автомобил се нуждаете  наистина или имате конкретни изисквания? Трябва ли Ви повече място за цялото семейство? Пътищата, по които се движите изискват ли 4X4 SUV? Ще Ви се налага ли да теглите ремарке?\n\r\nОт друга страна, искате просто икономичен автомобил? Или може би имате достатъчно силни доводи за червеното кабрио? Кратки пътувания в града или дълги пътувания по магистралата? Къде автомобилът Ви трябва да се представя по-добре? Трябва ли да спести гориво в градове с много трафик и да се побере в малко паркомясто? Или трябва да е достатъчно мощен за скоростни пътувания по магистралата?Колко голям багажник Ви трябва? Ще Ви трябва ли място за бебешка количка или спортен екип? Или единственото, което ще носите е две торби с покупки от магазина?\n\r\n\n\r\nКаква е цената на Вашия автомобил? Не е само сумата, която прехвърляте на продавача. Цената включва също и текущите разговори. Уверете се, че сте предвидили поне част от тях: Разход на гориво. Числата обикновено изглеждат по-добре в рекламите, отколкото на Вашите касови бележки. Въпреки това, ако сте хвърлили око на няколко модела, то си струва да сравните икономията им на гориво. Уебсайтове като HonestJohn имат инструмент за „Истинско гориво на пробег (MPG)“. За разлика от лабораторните тествания на производителите, те споделят реални данни от реалния  шофьори относно истинския разход на едно превозно средство.\n\r\n\n\r\nЗастрахователната премия зависи от статистическите Ви характеристики като шофьор, но също така е тясно свързано и с мощността на двигателя, възрастта, марката, модела, функциите за безопасност, автомобилната алармена система, и др. Посъветвайте се с експерти или просто проверете онлайн калкулатор за застраховки, за да научите кой автомобил би ви донесъл по-добри условия на полицата.\n\r\n\n\r\nТаксите са различни във всяка страна, но обикновено зависят от вида гориво на превозното средство, емисиите на C02, мощността на двигателя, теглото на автомобила, ако е луксозен автомобил, и др. Изчислете всичко това преди да изберете автомобил, който да закупите.\n\r\n\r\nВсеки автомобил трябва да се обслужва според предвидения от производителя график за обслужване. Затова, при покупката на автомобил, разберете колко километра остават до предстоящата поддръжка и колко сложна трябва да бъде тя. Между другото, базираните на блокчейн доклади на carVertical обикновено включват функция „Поддръжка“, затова можете лесно да я проверите там. Ако поддръжката предстои скоро, ще платите за нея колкото цената на автомобила, не мислите ли?\n\r\n\n\r\nПродавачът предлага ли зимни и летни гуми? Достатъчно нови ли са, за да бъдат употребявани за сезон или най-малко два? Ако отговорът е „не“, автомобилът Ви отново ще изисква значителни средства.\r\n\r\n ", "date": "2019.10.03", "title": "Как да изберем перфектната употребявана кола? "}
{"url": "https://www.dnes.bg/balkani/2019/10/03/dve-zemetreseniia-v-rumyniia-prez-noshtta.424928", "text": "Две земетресения са регистрирани в Румъния през изминалата нощ, съобщава в. \"Ромъния либера\".\r\n\r\nПървият трус е станал в 01,55 ч. румънско (и българско) време в сеизмичния район Вранча с магнитуд от трета степен и дълбочина от 99 км.\r\n\r\nВторото земетресение е регистрирано в 07,41 ч. в окръг Бузъу на дълбочина от 8 км и магнитуд от 2,4.\r\n\r\nВ. \"Ромъния либера\" припомня, че през първи два дни на октомври бяха регистрирани други две земетресения, като най-силното бе от 3,6.\r\n ", "date": "2019.10.03", "title": "Две земетресения в Румъния през нощта"}
{"url": "https://www.dnes.bg/muzika/2019/10/03/skandau-za-esennoto-si-turne-shte-bydem-v-gabrovo-shumen-varna.424919", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Есенното турне на група \"СкандаУ\" - Хайвера Tour, стартира на 7 септември. Йонислав Йотов и Лъчезар Евтимов ще посетят 5 български града. Концертите ще се проведат в Габрово, Шумен, Варна, Русе и Пловдив.\n\r\nИзпълнителите представиха и новата си песен \"Кольо Фичето\", която влючва народни мотиви, изпълнени от Дияна Василева.\n\r\nХайвера Tour им идва след големия успех на концерта им в София, където 14 000 души напълниха \"Арена Армеец\".\r\n\"Ако трябва да сме честни, пълненето на \"Арена Армеец\" беше по-лесно, отколкото изглеждаше. Но пък пълненето на залите по другите градове е малко по-трудно, отколкото сме предполагали\", сподели Лъчо в \"България сутрин\".\n                    \n                    \n                \n                \n                \n                \r\nСпоред Тото хората нямат доверие на факта, че ще дойдат български изпълнители и ще направят нещо хубаво в техния град.\n\r\n\"Хората са по-склонни да дадат пари да отидат до София, за да гледат някой изпълнител, защото знаят, че той там ще се постарае. Истината е, че ние се стараем навсякъде\", обясни Йонислав пред ", "date": "2019.10.03", "title": "\"СкандаУ\" за есенното си турне: Ще бъдем в Габрово, Шумен, Варна..."}
{"url": "https://www.dnes.bg/top-novini/2019/10/03/specakciiata-banda-otvlichala-i-maltretirala-vyzrastni-za-imoti-v-sofiia.424956", "text": "Организирана престъпна група, занимаваща се отвличане на възрастни хора и принуждаването им да се откажат от собствеността на имотите си, е разбира при акцията на полицията и прокуратурата в столичния квартал \"Орландовци\". Това съобщиха зам.-главният прокурор Иван Гешев и главният секретар на МВР Ивайло Иванов. \n\r\n\"Установени са три случая и три опита за имотни измами, има данни за отвличания на възрастни хора и изнудване\", уточни Гешев. \n\n По думите му лидер на бандата е бил ромски барон с прякор Начо, а в престъпната схема са участвали българи и роми. \n\r\nЖертвите им са възрастни хора без роднини и близки, зависими от алкохол или с психични проблеми.\n                \n                \n                \r\n\"Зад тази група работят около 4-5 лица, да ги наречем бушони. Тези 4-5 лица в предишен период също са пострадали от дейността на тази група и са им взели имотите и апартаментите и в момента работят за тях за дребни пари. Живеят по фургони, на улицата\", допълни още Гешев, цитиран от \"Фокус\". \n\r\nСлед като са набелязали поредната си жертва, бандата я е държала под ключ, подлагали са я на физически и психически тормоз, за да се съгласи да прехвърли имота си. \n\r\nГешев призна, че след като са останали без апартамент, възрастните хора са изхвърляни на улицата.\n\r\nПо думите му това е някакъв сегмент на битовата престъпност. \n\r\n\"Това е схема на извършване на престъпление от лица с нисък социален статус или част от определени общности. Това и типичен бизнес на определен кръг хора. Има няколко групи в София, които се занимават дълги години с такова нещо, с такива престъпления\", допълни още заместник-главният прокурор.\n\r\nЗа 5 души имаме заповеди за полицейско задържане за имотни измами, разполагаме с данни за едно отвличане, допълни главният секретар на МВР Ивайло Иванов.\n\r\nТой уточни, че имотите са се намирали на територията на София на различни места.", "date": "2019.10.03", "title": "Спецакцията: Банда отвличала и малтретирала възрастни за имоти в София "}
{"url": "https://www.dnes.bg/index/2019/10/03/s-kakvi-biuletini-glasuvame-na-mestni-vot-vijte-gi.424961", "text": "\nГоворителите на ЦИК Александър Андреев и Таня Цанева показаха образци на бюлетините за гласуване в изборите за общински съветници, кметове на общини и районни кметове, насрочени на 27 октомври.\r\n\r\nНай-дълга и най-широка е листата за избор на общински съветници. Тя ще съдържа имената на всички съветници и широка заради необходимостта да се прави преференциален вот. \r\n\r\nНай-вероятно ще трябва да се прегъва поне четири пъти.", "date": "2019.10.03", "title": "С какви бюлетини гласуваме на местни вот? Вижте ги!"}
{"url": "https://www.dnes.bg/stranata/2019/10/03/otkriha-barelef-na-evlogi-i-hristo-georgievi-v-karlovo.424957", "text": "В Карлово откриха бронзов барелеф на големите дарители, братята Евлоги и Христо Георгиеви. Той е дело на местния художник Димитър Рашков и е направен със средства от признателни карловци, съобщава БТА.\n\r\nПоводът е навършването на 200 години от рождението на Евлоги Георгиев и 195 - години от рождението на брат му Христо. \n\r\nПаметникът бе открит на улица \"Евлоги Георгиев\" в Стария град, на мястото където се е намирала родната къща на двамата братя. Слово за най-големите дарители в българската история произнесе директорът на Историческия музей Мария Деянова. \n\r\nПо думите й, една от идеите на Инициативния комитет на честванията е тази година те да се отбележат в национален мащаб, тъй като щедрите дарения, които братята правят в осъзнатия си живот, са били насочени към всички българи в родината ни и извън нея - Румъния, Македония, Сърбия, Гърция и Турция. \n                    \n                    \n                \n                \n                \n                \r\nНавсякъде, където те са били, към тях са се обръщали с искане за подкрепа за изграждането на училища, навсякъде, където българите са имали нужда, те са подпомагали просветата и образованието, каза още Деянова.\n\r\nКулминацията на празника е довечера, когато ще бъдат връчени Националните награди на името на двамата карловци за образование, бизнес и дарителство - сферите, в които те са посветили живота си.", "date": "2019.10.03", "title": "Откриха барелеф на Евлоги и Христо Георгиеви в Карлово"}
{"url": "https://www.dnes.bg/obshtestvo/2019/10/03/avtoshkoli-davali-knijki-na-hartiia-prokuraturata-gi-pogna.424947", "text": "Пловдивски автошколи са водили курсисти на теоретично обучение без те реално да са присъствали на него. Това е установила полицията при проверка на около 20 центъра за автообучение в града, съобщи БНР. \n Установено е, че някои от курсистите, записани за автошкола, реално са били в чужбина, докато трае обучението им.\n\r\nПред Радио Пловдив инспектор Ботьо Гиргинов от КАТ - Пътна полиция съобщи, че материалите от проверката на няколко автошколи са предадени на прокуратурата. Наред с тези нарушения са открити и други. Сред тях - липсата на касов апарат. \n\r\nНа практика процесът на обучение не се е провеждал по правилата, обобщи Гиргинов, според когото така се създават предпоставки за неподготвени шофьори и оттам – за пътни произшествия. Проверките продължават и ще обхванат всички над 60 автошколи в Пловдив.\n                    \n                    \n                \n                \n                \n                \r\nПо данни на КАТ от началото на годината до 18 септември в Пловдивска област са регистрирани 602 катастрофи с 47 загинали и 786 ранени. От тях в 99 са участвали 109 деца и младежи до 18 години. Загинало е едно дете, а 106 са ранени.", "date": "2019.10.03", "title": "Автошколи давали книжки на хартия, прокуратурата ги погна "}
{"url": "https://www.dnes.bg/stranata/2019/10/03/shte-stane-li-pernik-grad-na-slynceto-a-ne-na-kominite.424911", "text": "Визията за алтернативен енергиен план за Перник е изградена от експерти, но и със съдействието на граждани на града. За нас е важно да има припознаване на темата от жителите на града. Преди няколко години започнахме работа с хората в Перник и си поставихме за цел градът на комините да се превърне в града на слънцето. Това каза Деница Петрова, \"Грийнпийс\" - България, в предаването \"Бизнес старт\" на .\n\r\n\"Това не е утопия, а възможност. В момента експерти пишат стъпките как това може да се случи\", увери тя.\r\nЕдна от идеите е гражданите да са производители на електроенергия, а не да са зависими от \"Топлофикация\".\n                    \n                    \n                \n                \n                \n                \r\n\"Министерството на околната среда не трябва да позволява на \"Топлофикация Перник\" експериментални изгаряния на отпадъци. Ако министерството позволява да се горят отпадъци, то тогава няма как да говорим за чистота на въздуха\", смята Петрова.\n\r\nТя говори и за международната платформа \"Справедлив преход за въгледобивните региони\".\n\r\n\"Платформата съществува от 2017 г. България няма екип, който да участва в процеса. Целта е да се помага на въгледобивните региони, които навлизат в този преход“, разясни още Петрова.", "date": "2019.10.03", "title": "Ще стане ли Перник град на слънцето, а не на комините?"}
{"url": "https://www.dnes.bg/obshtestvo/2019/10/03/atanas-skatov-s-rekord-ot-4-ti-osemhiliadnik-za-tazi-godina.424946", "text": "Българският алпинист Атанас Скатов изкачи четвъртия си осемхилядник за тази година - вр. Дхаулагири в Непал и подобри личния си рекорд до момента ( 3 върха за една година). С височината си от 8167м. Бялата планина ( в превод от санскрит) се нарежда на седмо място сред 14-те осемхилядника на нашата планета, съобщава самият той във Facebook.\n\n\r\n\n\r\nВ 11:56 мин. българско време Скатов изпрати съобщение от сателитния си телефон, че е на върха. Щурмът от последен лагер до върха е продължил 19 часа ... Към атака на върха са се отправили в началото около 40 алпиниста от различни експедиции , но до върха са достигнали около 8 човека днес. \n                    \n                    \n                \n                \n                \n                \r\nЕко-експедиция “Дхаулагири 2019” тази година беше съпроводена с много динамични промени на климатичните условия - обилни дъждове, ежедневни снеговалежи , вятър и слънце.Това доста затрудни аклиматизацията на Скатов, който успя да направи само една ротация по височинните лагери и атакува върха веднага след това, за да се възползва от последните хубави дни преди предстоящите ветрове.\n\r\nВръх Дхаулагири е четвърти осемхилядник за Атанас Скатов през тази година, след като изкачи по-рано през май вр.Канчендзьонга и вр.Гашербрум 1 и вр. Гашербрум 2 в Пакистан.Той е 10-ти връх за него от втория му проект за изкачване на 14-те осемхилядника на планетата без консумация на животинска храна .\n\r\nДо края на проекта остават за изкачване още 4 осемхилядника - върховете - К2, Броуд Пик, Нанга Парбат и Шиша Пангма.\n\r\nС това си изкачване Скатов става и първият българин с 11 изкачени осемхилядника ( вр.Еверест е качвал 2 пъти) .\n\r\nПрез 2017 г. алпиниста успя да стане и първия българин завършил проект за изкачване на 7-те континентални първенци на планетата ( Seven Summits Vegan) отново с растителен режим на хранене.\n\r\nС двата си проекта за изкачването на най- високите върхове на планетата на растителен режим на хранене, алпиниста Скатов иска да алармира обществеността за опастностите, които глобалното затопляне носи на човечеството. Със снимките си от последните експедиции той показва нагледно как са се стопили ледници, как са изчезнали езера и какви огромни промени са настъпили във високите планини. С проекта си той показва на практика, че с намаляване на консумацията на животински продукти е възможно да се постигат високи спортни постижения и да се помогне на планетата да оцелее за бъдните поколения. За усилията си, които полага в тази насока вече 8 години, Атанас Скатов беше награден и с наградата “Зелена личност на годината” за 2019 г.", "date": "2019.10.03", "title": "Атанас Скатов с рекорд от 4-ти осемхилядник за тази година"}
{"url": "https://www.dnes.bg/obshtestvo/2019/10/03/bolnichnite-listove-poveche-s-po-goliama-prodyljitelnost.424959", "text": "Броят на изплатените от Държавното обществено осигуряване работни дни във временна неработоспособност устойчиво нараства.\r\nПричина за това е по-големият брой издадени болнични листове с по-голяма продължителност - най-вече от 15 до 30 календарни дни включително. Това е един от изводите от анализ на НОИ за периода 2014-2018 г.\r\nНай-голямо увеличение е налице при болничните с плащане от ДОО с  продължителност до 3 календарни дни. За тази група нарастването е  над 47 на сто за четирите години.\r\nНай-голям принос, приблизително 58,5 на сто от общото нарастване, имат  болничните листове с продължителност от 15 до 30 календарни дни  включително, следвани от тези между 8 и  14 календарни дни. (19,7 на сто).\r\n                    \n                    \n                \n                \n                \n                Изплатените от ДОО работни дни нарастват от 14,9 млн. през 2014 г.  до 17,8 млн. дни през 2018 г. Увеличението за пет години е с близо 20 на  сто, приблизително 2,9 млн. работни дни. От своя страна, среднодневният  размер на паричните обезщетения нараства от 24,33 лв. през 2014 г. до  31,30 лв. през 2018 г. Увеличението е близо 29 на сто.\r\nПрез 2018 г. разходите за обезщетения, дължими за съответната година, са малко под 557 млн. лв., което е с над 195 млн. лв. или 54 на сто повече от 2014 г.\r\nНалице е внушителен ръст от 344,4 хиляди болнични листа или с над 19 на сто от 2014 г. до 2018 г.\r\nАнализът е публикуван в третия брой на информационния бюлетин на Националния осигурителен институт (НОИ) за 2019 г.\r\n ", "date": "2019.10.03", "title": "Болничните листове - повече, с по-голяма продължителност"}
{"url": "https://www.dnes.bg/notifikacii/2019/10/03/chetirima-policai-sa-ubiti-pri-napadenieto-v-parij.424965", "text": "Четирима полицаи са убити с нож в полицейската префектура на Париж.\r\nТе са били нападнати от служител, който впоследствие е застрелян от силите на реда, съобщи Франс прес, като се позова на полицейски източници.\r\nРазследва се версията за личен конфликт, уточняват източниците.\r\nНападателят, убит в двора на префектурата, е работел в Дирекцията за разузнаване на префектурата на полицията.\r\nНападението е извършено вътре в емблематичната сграда, разположена в историческия център на френската столица, близо до катедралата \"Нотр Дам\".\r\nПо-рано в. „Фигаро“ съобщи, че най-малко една полицайка е била убита, когато мъж нападна с нож служители в Дирекцията на разузнаването на префектурата на полицията в Париж.\r\n\n\r\n                \n                \n                \"Наша колежка почина от раните си при нападение с нож. Друг колега е в състояние на шок. Извършителят на нападението бе застрелян от друг наш колега\", съобщи местният ръководител на полицейския синдикат \"Алианс\" Лоик Травер, цитиран от Ройтерс.\n\r\nПолицейската префектура засега не споменава версия за терористично нападение. Според полицейски източник може да става дума за разчистване на сметки в интимни взаимоотношения. Няма сведения за друг нападател.\r\nБлизката метростанция е затворена, а районът около префектурата на парижката полиция, в историческия център на френската столица, е отцепен.\n\r\nВътрешният министър Кристоф Кастанер, който трябваше да посети Турция, отложи визитата си и посети мястото на нападението, предаде БТА.\n\r\n\r\n ", "date": "2019.10.03", "title": "Четирима полицаи са убити при нападението в Париж"}
{"url": "https://www.dnes.bg/index/2019/10/03/kristalina-v-pyrviia-si-den-niama-vreme-da-otlagame-remonta-na-pokriva.424966", "text": "В първото си интервю като управляващ директор на МВФ Кристалина Георгиева заяви, че опитът ѝ да се вижда с хора, изправени пред недостиг на храна и широко разпространена бедност, причинени от лоши политики, са затвърдили нейния ангажимент за икономическа строгост.\n\r\nГеоргиева пое управлението на МВФ тази седмица и стана първият лидер на фонда, преживял една от строгите програми на водещата институция за икономическо адаптиране.\n\n\n\r\nWall street journal припомня, че България премина през болезнен преход от социализъм към пазарна икономика през 90-те години на миналия век в условията на нарастващ дълг и безработица, които сринаха финансова система на страната и доведоха до висока инфлация.\n                \n                \n                \r\nТогава МВФ помогна на икономиката на България, като предостави крайно необходими заеми в замяна на трудни политически реформи, включително свиване на публичния сектор, приватизация на държавни предприятия и отказа от държавни субсидии.\n\r\nПред WSJ през първия си работен ден Георгиева заяви, че този опит я накарал да продължи кариерата си  в международни институции като Световната банка и Европейската комисия, тъй като категорично вярва, че те могат да подобрят живота на обикновените хора.\n\r\nСега тя е решена да демонстрира това и начело на МВФ.\n\r\n\"Във времена, когато има повече скептицизъм към нашата работа, най-добрият начин международните организации да докажат, че мултилатерализмът работи, е чрез неговото постигане\".\n\r\nБългарският икономист прекара по-голямата част от вторник (1 октомври), преглеждайки текущите кредитни програми на МВФ, за да определи дали се нуждаят от корекция, тъй като икономическият растеж се забавя.\n\r\n\"Ние осъзнаваме, че глобалната икономика продължава да разочарова. Непредсказуемостта на търговските спорове, колебливостта на капиталовите потоци, Брекзит, конфликтите и природните бедствия са в състояние да причинят големи икономически разрушения\", отбеляза Кристалина Георгиева.\n\r\nТя също така отбеляза неотдавнашната атака срещу саудитските петролни съоръжения и последвалият скок на цените на петрола като пример за опасната нестабилност, заплашваща света.\n\r\nПодобно на своя предшественик - Кристин Лагард, и Кристалина Георгиева предупреждава държавите да действат сега и да предоставят публични инвестиции, подкрепящи икономическия растеж, както и осъществяване на структурни промени, преди икономическите условия да се влошат допълнително.\n\r\n\"Кристин Лагард би казала, когато слънцето грее е моментът да оправим покрива\", посочи Георгиева, цитирайки своята предшественичка и добави:\n\r\n\"Идвам в момент, когато вече има облаци и случайни дъждовни капки и моето послание е, че няма повече възможност да отлагате поправянето покрива\".\n\r\nГеоргиева заяви, че МВФ под нейното ръководство ще се съсредоточи повече върху проблемите на неравенството, корупцията и климата, както и върху  ефектите от бързите технологични промени.\n\r\nПишейки доктората си, сегашният шеф на МВФ включва в него тези за политиката за опазване на околната среда в САЩ. Сега Кристалина Георгиева е съпредседател на инициатива на високо равнище за политиките за изменение на климата заедно с Бан Ки-мун, бившият ръководител на Организацията на обединените нации, и с Бил Гейтс - технологичният милиардер, превърнал се във филантроп.\n\r\nВ тази връзка Кристалина Георгиева си закупи електрически автомобил с оглед на притеснения за изменението на климата. Днес тя кара червената си \"Тесла\" на път за работа, слушайки рок музика преди нейни ключови срещи.\n\r\nИзпълнителният директор на МВФ управлява собствената си социална медия, като тя публикува свои видеоклипове, облечена с тениска и суитчър като служител на Световната банка, или как води флашмоб на Международния ден на жените и йога сесии със своите служители като част от политиката й за подобряване на благосъстоянието на работното място.\n\r\nРобърт Зелик, бивш шеф на Световната банка, каза, че тя ще донесе в МВФ опитът си на технократ, когато става въпроса за правене на сделки. \"Кристалина има уменията, широчината на опита, глобалната мрежа, интелигентността и личният си подход, за да се превърне в изключително успешен лидер на МВФ в един предизвикателен и важен момент\", отбеляза той.\n\r\nВ предишната си работа като изпълнителен директор на Световната банка г-жа Георгиева успя да осигури увеличаване на банковия капитал с 13 милиарда долара - почти удвояване на активите на банката - след деликатни преговори със 189-те държави-акционерни и въпреки първоначалния скептицизъм на администрацията на Доналд Тръмп и на Конгреса на САЩ.\n\r\n\"Това беше като едновременна игра на шах със 189 опоненти - никой не вярваше, че ще проработи\", заяви Самир Сюлейманов, старши изпълнителен директор на Световната банка, който работеше при нейното управление.\n\r\nWSJ отбелязва, че по време на работата ѝ в Европейската комисия от 2014 до 2016 година, тя е отговаряла за над 33 000 европейски служители и за бюджет от 175 млрд. долара, при това в момента, когато Европа се бореше с множество извънредни ситуации като сътресенията около еврото, имиграционната криза и вота във  Великобритания за напускане на ЕС.\n\r\nТя винаги е работила по-усилено от всеки свой служител, според Елизабет Вернер, която беше шеф на кабинета на г-жа Георгиева в Европейската комисия. Г-жа Вернер заяви, че бившият ѝ шеф се ръководи от истинско убеждение, че международните организации могат да подобрят живота на обикновените хора, особено в развиващите се страни.", "date": "2019.10.03", "title": "Кристалина в първия си ден: Няма време да отлагаме ремонта на покрива!"}
{"url": "https://www.dnes.bg/sport/2019/10/03/orlin-aleksiev-za-uchastiiata-si-v-rali-dakar.424938", "text": "е човек с много лица. Познат в страната като един от най-успешният ни пилот в офроуд състезанието рали Дакар, записал най-доброто класиране на България до този момент в състезанието. От друга страна от 2007-а година е общински представител в Столичния общински съвет, а от 2011-а председател на Съвета за управление на Специализирания общински приватизационен фонд.\r\nЗа първи път на рали Дакар Орлин Алексиев се явява през 2013-а година с автомобил BMW X1 Proto. Също така за първи път българи стартират надпреварата с автомобили, а не с ATV-та, а подготовката за състезанието преминава през редица местни и чуждестранни офроуд надпревари, като най-големият тест в реални условия е ралито в Монако, където автомобилът на Орлин Алексиев има проблеми с електрониката.\r\n                    \n                    \n                \n                \n                \n                Въпреки това екипът работи усилено и застава на старта на световноизвестното офроуд състезание. Още в първите километри на надпреварата, автомобилът на Орлин Алексиев започва да прегрява. Но сервизният екип се справя изключително добре и автомобилът на общинския съветник завършва надпреварата с най-доброто класиране на България до този момент на надпреварата – 17-то място в класа и 61-во в генералното класиране.\r\nСлед като се завръща в България , че преживяването на рали Дакар е било много по-тежко отколкото си е представял. Гледането на видеа и четенето по темата представят една минимална част от това, пред което се изправят състезателите в действителност.\r\nВъпреки големите трудности Орлин Алексиев застава на старта на рали Дакар и през 2014-а в аржентинския курорт Росарио, този път с Fiat Freemont. Преди началото на рали Дакар, българският екип заяви намерението си да се опита да влезе в топ 10 в кралския клас Т1 за прототипи, наравно с фирмените отбори.\r\nТе разчитаха на изцяло обновената машина с по-мощен двигател с две турбини и мощност над 350 конски сили. Отборът отново разчиташе на собствена асистенция, съставен от доказали се в предишното състезание специалисти и специално подготвен камион 4х4.\r\nВ кръг от националния шампионат по офроуд, провел се в Пловдив, започна и подготовката, като се направиха реални тестове на автомобила, при които технически проблеми не позволиха на отбора на Орлин Алексиев да се запише в челната тройка.\r\nНа рали Дакар обаче, българите стартираха добре, след което влязоха в серия от технически проблеми, загуба на темпо, недоспиване, а проблем с качеството на горивото ги принуди да прекратят участието си в 4-тия етап.", "date": "2019.10.03", "title": "Орлин Алексиев за участията си в рали Дакар"}
{"url": "https://www.dnes.bg/notifikacii/2019/10/03/19-godishen-pushil-treva-kachil-se-v-porshe-i-go-udaril.424967", "text": "Лек автомобил \"Порше\" се удари в метален стълб на тролейбусната мрежа на Русе малко преди полунощ на 1 октомври.\r\n\r\n19-годишният шофьор обяснил на полицицаите, че поради мокра пътна настилка загубил управлението над колата.\r\n\r\nПроверката с дрегер е отчела, че шофьорът не е пил алкохол. \r\n\r\nТестът за наркотици обаче е реагирал положително за употреба на канабис.", "date": "2019.10.03", "title": "19-годишен пушил трева, качил се в \"Порше\" и го ударил "}
{"url": "https://www.dnes.bg/obrazovanie/2019/10/03/po-matematika-mon-spira-prepuskaneto-po-materiala-obmislia-promeni.424921", "text": "През следващите месеци МОН ще прегледа отново  учебните програми по математика. Тази наука е базова, а точно по нея има  най-голям проблем с резултатите от изпитите на учениците, каза във Варна министърът на образованието Красимир Вълчев.\r\nТой обясни, че спънките са основно с надграждането на знанията на децата  след 4 клас. Поради тази причина е сформиран екип, който да прегледа  учебните програми и да предложи варианти как да се избегне  \"препускането\" по материала.\r\nМинистърът допълни, че предстои изграждането на електронна платформа със свободен достъп, в която учители ще представят учебния материал по атрактивен за учениците начин.\r\nПо думите му изработването на платформата ще стане в рамките на проект \"Образование на бъдещето\", който съвсем скоро ще бъде одобрен по оперативната програма \"Наука и образование за интелигентен растеж\".\r\n                    \n                    \n                \n                \n                \n                Учителите, които разработват уроци и клипове, ще получават заплащане за труда си, посочи Вълчев. Той уточни, че предстоят обучения и на преподаватели как да правят такива образователни ресурси.\r\nПо същия проект ще бъдат финансирани и дейности по интереси в областта на дигиталната креативност, кодиране и моделиране, допълни министърът. По думите му този тип обучение е планирано още от първи клас. Вълчев допълни, че във всички областни градове министерството насърчава математическите гимназии да откриват паралелки в областта на информационните технологии, тъй като няма риск да се предозира с броя на този тип специалисти.\r\nОсигурено е финансиране за изграждане на свободна мрежа във всички училища със защитни стени, така че да се ползва за уроци, а не просто за сърфиране в интернет, каза още Вълчев. Той допълни, че през настоящата учебна година 1700 от всички 2400 училища в страната са заявили желание да въведат електронни дневници. В общия случай те искат и преходен период от една година, през която да имат и книжен вариант на дневниците, уточни министърът.\r\nПрез настоящата година сме издали 3500 удостоверения на гимназисти, които искат да учат в чужбина, каза още Вълчев. По думите му през минали години броят им е достигал 5 000, а миналата са били 4 200. Няма точна информация колко българи учат зад граница, при всички случаи броят им е над 20 000, допълни министърът. Той уточни, че чуждестранните студенти у нас са 12 500.\r\nВълчев посочи, че се полагат усилия за привличане на повече младежи от българските диаспори да учат у нас. По думите му приемът за тези младежи е увеличен, както и размерът на отпусканите им стипендии. Освен това се финансират кандидатстудентски курсове в неделните училища в тези райони.\r\nВъв Варна днес министърът на образованието участва в среща от цикъла \"MASTЕRCLASS WORK 4.0\", която се проведе в Икономическия университет. Основна тема на дискусията бяха предизвикателствата, които поставя дигитализацията пред пазара на труда, появата на нови професии и адаптацията на младите хора към новите изисквания.\r\nВ областта на образованието се полагат много усилия, но големият проблем е как се променят изискванията към сегашните работещи, допълни лидерът на КНСБ Пламен Димитров, който също участва във форума във Варна. По думите му заетите у нас са 3 150 000 души, като поне един милион от тях трябва спешно да повишат базовите си дигитални умения, за да не останат без работа през следващите 4-5 години.", "date": "2019.10.03", "title": "По математика: МОН спира \"препускането по материала\", обмисля промени"}
