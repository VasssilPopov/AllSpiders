{"url": "https://www.dnes.bg/notifikacii/2018/10/11/sydbata-na-kashogi-izpitanie-za-amerikansko-sauditskite-otnosheniia.390277", "text": "Под натиска на Конгреса правителството на Тръмп се изправя пред дилема: как да реагира на изчезването на саудитския журналист Джамал Кашоги, като същевременно се гарантира, че евентуалните наказателни действия няма да отблъснат Рияд, основен съюзник на Щатите срещу Иран.\n\r\nВодещи сенатори вече ясно изразиха недоволство от Саудитска Арабия. Сенатор Боб Коркър заяви пред Ройтерс: \"Не може да убиваш журналисти\".\r\nОтричането от страна на Саудитска Арабия, че има нещо общо с изчезването на Кашоги, не бе чуто в Конгреса. Близо една четвърт от сенаторите предизвикаха американско разследване по случая, пише Ройтерс.\n\r\nПрезидентът на САЩ Доналд Тръмп, който след като встъпи в длъжност си изгради близки отношения със саудитския престолонаследник принц Мохамед, също все повече изразява притеснение.\n                \n                \r\nАко се предприемат категорични действия срещу един от най-твърдите съюзници на Тръмп, това ще е в ярък контраст със сравнително мълчаливата позиция на правителството за водената от кралството война в Йемен и строгите мерки срещу инакомислието във вътрешен план.\n\n\n\n\r\nКоркър, председателят на комисията за външни работи на Сената, призна, че случаят - ако се потвърди отговорността на Саудитска Арабия - може да затрудни стратегията на САЩ за възпиране на Иран, който се опитва да придобие влияние в целия Близък изток.\n\r\n\"Може да се отрази на повече от едно неща, по които работим с тях и които са много важни\", заяви вчера Коркър, добавяйки, че отношенията на Сената със Саудитска Арабия са в \"много, много ниска точка\".\n\r\nСрещу Рияд така или иначе имаше бурни реакции в Конгреса, където расте гневът заради цивилните жертви в кампанията в Йемен на коалицията начело със Саудитска Арабия.\n\r\nВчера, седмица след изчезването на Кашоги на 2 октомври, Белият дом заяви, че високопоставени американски представители са разговаряли с престолонаследника, а Тръмп определи случая като \"много сериозна ситуация\".\n\r\nВъзмущението сред конгресмените и от двете основни партии в САЩ, включително сред републиканските съюзници, външнополитически анализатори, бивши американски официални представители и водещи медийни коментатори, познаващи Кашоги, засили натиска върху Белия дом да възприеме твърда линия.\n\r\nКашоги, който през последната година е живеел в САЩ, за последно е бил видян да влиза в саудитското посолство в Истанбул. Турската му годеница Хатидже Дженгиз, която чакала отвън, заяви, че той така и не излязъл. Турски източници изразиха мнение, че е бил убит в сградата, твърдения, които Рияд отхвърли като безпочвени.\n\r\nВчера сенаторът републиканец Линдзи Греъм, който в края на миналата седмица игра голф с Тръмп, предупреди, че \"ще бъде ужасно\", ако се докаже отговорност на Саудитска Арабия.\n\r\n\"Ако са толкова безочливи, това показва незачитане, незачитане на всичко, на което ние държим, незачитане на отношенията. Не искам да издавам предварително присъди, но ако нещата се развият по начина, от който се опасявам, незачитането ще бъде посрещнато с незачитане\", каза той.\n\r\nПо-късно през деня вчера близо една четвърт от членовете на Сената написаха писмо до Тръмп, което предизвика американско разследване по случая. То може да доведе до санкции срещу саудитски физически лица по силата на американското законодателство за правата на човека.\n\r\nЗасега саудитското посолство няма коментар.\n\r\nНед Прайс, бивш официален представител при управлението на Обама, заяви, че не \"прогнозира стратегическо преориентиране\" в американско-саудитските отношения, освен ако Конгресът не принуди правителството да действа против волята си.\n\r\n\"Ако събитията се разиграят така, ще станем свидетели на значителни тактически промени в отношенията, които до голяма степен ще бъдат предизвикани от законодателната власт\", заяви той.\n\r\nВъзможно е Конгресът да ореже средствата за подкрепа от Пентагона за коалицията в Йемен, водена от Саудитска Арабия, и да настоява за санкции, добави Прайс.\n\r\nТези бурни реакции може да се засилят, ако демократите, които застанаха начело на критиките срещу Рияд, спечелят едната или и двете камари на изборите за Конгрес на 6 ноември.\n\r\nВъпреки това те ще трябва да имат предвид нуждата от сътрудничеството на Саудитска Арабия за постигането на външнополитическите цели на САЩ, включително мир в Близкия изток, доставки на петрол и продажби на системи за противоракетна отбрана, заявиха анализатори.\n\r\n\"Рияд е единственият ни разумен (арабски) партньор, защото е съгласен с повечето от нашите дългосрочни цели\", каза Хусейн Ибиш от вашингтонския Институт за арабските държави от Залива. \"Така че демократите ще трябва да оставят вратата отворена, но въпреки всичко може да използват това, за да навредят сериозно на външната политика на Тръмп\", добави той.\n\r\n\"Имаме общ интерес да ограничим разпространението на иранското влияние в региона, а върху това ще има отражение. Но има въпроси като правата на човека и нормите в международната дипломация, които винаги са с предимство\", заяви пред Ройтерс сенаторът от републиканците Марко Рубио. \r\n/БТА/", "date": "2018.10.11", "title": "Съдбата на Кашоги – изпитание за американско-саудитските отношения"}
{"url": "https://www.dnes.bg/notifikacii/2018/10/11/sled-akciia-zapechataha-budka-i-krychma-v-elin-pelin.390292", "text": "При мащабна полицейска акция бяха проверени разнородни търговски обекти в Елин Пелин, съобщават от МВР.\n\r\nАкцията е съвместна с представители на НАП, Българска агенция по безопасност на храните, Комисия за защита на потребителите и Инспекция по труда.\n\r\nПо време на проверките са констатирани нарушения и са съставени общо 19 акта. За срок от 30 дни от данъчните служители са запечатани два обекта: павилион за закуски в района на автогарата в Елин Пелин и ресторант в Байлово.\r\nВ първия инспектиран обект контролните органи установили неиздаване на фискален бон и неводене на касова книга, а във втория - наред с констатираните редица груби нарушения, били установени и двама служители, работещи без трудови договори. \n                \n                \r\nДопълнително, при съвместна проверка с представители на Регионалната дирекция по горите и \"Общински гори\"- Елин Пелин, от частен имот в с. Доганово са иззети 1.5 кубика широколистна дървесина без контролна горска марка и документи за произход. На собственика е съставен акт за установено административно нарушение по Закона за горите. Незаконно добитата дървесина е иззета. \n\r\nВ хода на операцията са задържани общо 11 души. Установен е и обявен за издирване 32-годишен мъж от село Мусачево.\r\nПо линия \"Пътен контрол\" полицейските екипи са извършили обходи в шест населени места. Проверени са 69 моторни превозни средства и 78 лица. Съставени са 18 фиша и един акт. 111 са издадените електронни фишове.\r\nБлагодарение на предприетите организационни и превантивни мерки през изминалото денонощие няма възникнало пътнотранспортно произшествие с пострадали на цялата територия на ОДМВР- София.", "date": "2018.10.11", "title": "След акция: Запечатаха будка и кръчма в Елин Пелин"}
{"url": "https://www.dnes.bg/rusia/2018/10/11/putin-vyzmojno-e-sofiia-da-igrae-vajna-rolia-v-tranzita-na-gaz.390286", "text": "Президентът на Русия Владимир Путин вижда нови възможности за София да играе съществена роля в транзита на газ в Европа. Това е заявил руският държавен глава на церемонията по връчване на акредитивните писма, обръщайки се към посланика на България в Русия Атанас Кръстин.\r\n\"През май президентът Румен Радев и премиерът Бойко Борисов бяха на посещение в нашата страна. Проведените преговори потвърдиха взаимните намерения за по-нататъшно задълбочаване на двустранното търговско-икономическо сътрудничество, включително и в енергийната сфера\", е казал Путин, цитиран от ТАСС.\n\r\nТой е изразил съжаление, че проектът за газопровод \"Южен поток\" не е бил реализиран, но е отбелязал, че \"сега се появяват нови възможности България да играе значителна роля за транзита на руския газ за европейските пазари\".\r\n                    \n                    \n                Путин е отбелязал, че отношенията на Русия и България се основават на традициите на приятелство и духовна близост между двата народа.\r\nТой е припомнил, че през тази година се навършиха 140 години от освобождаването на България от османско иго.\r\nПреди дни Владимир Путин заяви, че България съжалява, че преди години се е отказала от реализирането на \"Южен поток\" и не е успяла да защити националните си интереси.\r\n\"България под натиск отвън се отказа от този проект, сега те съжаляват, сега говорят за това да получат наш газ вече през \"Турски поток\", отбеляза руският президент.\r\n\"Много ми се иска цяла Европа да не изглежда като България, която прояви такава слабост и неспособност да защити своите национални интереси\", добави Путин след среща с австрийския канцлер Себастиан Курц.", "date": "2018.10.11", "title": "Путин: Възможно е София да играе важна роля в транзита на газ!"}
{"url": "https://www.dnes.bg/usa/2018/10/11/reigyn-e-jiv-holograma-na-us-prezidenta-vpechatliava-s-avtentichnost.390243", "text": "\n\r\nПрезидентът на САЩ наистина беше събуден, но от музиея \"Роналд Рейгън\", недалеч от Лос Анджелис.\r\nС помощта на холограма, музеят пресъздава живота и изказванията на 40-тия президент на САЩ. Тя възпроизвежда с голяма точност гласа, външния вид и дори жестовете на държавния глава.\r\nПроектът по създаването на холограмата отнема на разработчиците 4 години, а инвестицията е в размер на един милион долара.\r\nРезултатът, обаче, е изключителен, твърдят журналисти, присъствали на вчерашната презентация в президентската библиотека в музея \"Роналд Рейгън\", пишат от БТА.\r\n                    \n                    \n                \"Ако трябва да съм честна, усещането е разтърсващо\", заяви пред Франс прес Джоан Дрейк, работила в Белия дом във втория мандат на Рейгън и по-късно съпътствала го до смъртта му като негов говорител и помощник.\r\n\"Имах усещането, че съм до самия него\", каза Джон Хюбуш, близък на покойния президент и ръководител на музея и фондацията \"Роналд Рейгън\".  \r\nСъздадена с помощта на високите технологии, холограмата на Рейгън е триизмерна и се гледа без специални очила или други приспособления. Холограмата е изработена с помощта на актьор с телосложение, сходно на това на Рейгън.\r\nЗа възпроизвеждане на лицето на президента са били използвани силиконови модели, а гласът е от автентични записи на негови изказвания.\r\nДали, обаче, Рейгън е бил \"събуден\" по време на национална криза, само можем да гадаем.\r\nБелият дом е съпътстван с множество скандали след като управлението поема сегашния президент Доналд Тръмп. Новият държавен глава е широко критикуван, а мнозина смятат, че управлението му може да доведе до скъсване на дипломатически и икономически отношения с много страни, а още по-крайните му критици са на мнение, че може да се стигн дори до война.", "date": "2018.10.11", "title": "Рейгън е жив! Холограма на US президента впечатлява с автентичност"}
{"url": "https://www.dnes.bg/obshtestvo/2018/10/11/ban-meteorolozi-mojeshe-li-konfliktyt-da-se-reshi.390307", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Месеци наред продължи сагата какво да се случи с прогнозата за времето. Учените от Националния институт по метеорология и хидрология алармираха, че ще спрат да работят, защото за тях няма пари. От работата на института зависи и до известна степен националната сигурност на страната.\n\r\nСтигна се до решение, в което институтът беше разделен от БАН. Защо се наложи това и какво доведе до всички тези протести? \n\n\n\n\r\n\"Основата на конфликта беше несъгласието на колегите от Института по метеорология и хидрология с разпределението на бюджета за 2018 г. Проблем имаше и той можеше да се реши чрез един спокоен диалог. За съжаление, колегите избраха един начин на протести, който за нас от Академията не е присъщ\", коментира в предаването \"Директно\" по телевизия  акад. Юлиан Ревалски. \n                    \n                    \n                \r\nПо думите на Ревалски това няма да се отрази върху бюджета на БАН и няма да го олекоти, защото от Академията имат механизми на разпределяне на парите. \n\r\nДруг скандал с БАН се случи само преди дни, когато бившият министър на културата и настоящ председател на парламентарната комисия по култура Вежди Рашидов не е успя да събере нужните гласове в събранието на академиците на БАН, за да получи най-високото научно звание \"академик\". \n\r\nРашидов обави, че е обиден на БАН, но от Академията отричат да има лично отношение. \"Г-н Рашидов е много уважаван от нас и е наш член-кореспондент\", заяви Ревалски.\r\n ", "date": "2018.10.11", "title": "БАН-метеоролози: Можеше ли конфликтът да се реши?"}
{"url": "https://www.dnes.bg/business/2018/10/11/zalichavat-71-drujestva-ot-turisticheskiia-registyr.390306", "text": "Министерството на туризма заличава 71 дружества, вписани като туроператори от Националния туристически регистър, съобщиха на Министерството.\r\nДружествата, чиято регистрация е заличена, са със седалище и адрес на управление в градовете - София, Варна, Бургас, Пловдив, Русе, Добрич, Плевен, Несебър, Поморие, Самоков, Кърджали, Велико Търново и Велинград. \r\nЗаличаването е със заповед на министъра на туризма Николина Ангелкова и се предприема съгласно решение на Експертната комисия по регистрация на туроператори и туристически агенти.\r\nПричината е, че компаниите не са представили задължителна застраховка \"Отговорност на туроператора\", което е изрично условие за извършване на туроператорска дейност. Определен е период от две години, през който заличените дружества нямат право да заявяват регистрация за извършване на туроператорска дейност, считано от датата на издаване на заповедта.\r\n                    \n                    \n                Заличените дружества не са премахнати от регистъра, но е отразена заповедта за заличаването им, като имената им са оцветени в червено. Това се прави, за да може при справка в регистъра потребителите да получават информация дали туроператорът е коректен и извършва дейност, спазвайки закона.\r\nСпоред действащите разпоредби на Закона за туризма, задължително условие е регистрираният туроператор ежегодно да сключва договор за задължителна застраховка \"Отговорност на туроператора\" със застраховател по смисъла на Кодекса на застраховането и да я представя на министъра на туризма в 14-дневен срок от сключването или подновяването му.\r\nНе съществува правна възможност регистриран туроператор временно да спира дейността си и/или да няма валидна застраховка.", "date": "2018.10.11", "title": "Заличават 71 дружества от туристическия регистър"}
{"url": "https://www.dnes.bg/usa/2018/10/11/poredna-porciia-ot-trymp-fed-sa-iztreshteli.390276", "text": "Американският президент Доналд Тръмп заяви, че разпродажбите на фондовите пазари в сряда всъщност са дългоочаквана корекция. Президентът също така не пропусна да отправи нова порция критики към Федералния резерв, стигайки до там да определи действията на централната банка като „лудост“.\r\n„Смятам, че… Фед прави грешка. Твърде са стегнати. Смятам, че Фед полудя“, заяви държавният глава преди политическо мероприятие в Пенсилвания, цитиран от Ройтерс.\r\nАмериканската централна банка увеличи лихвените си проценти през септември и остави без промяна плановете си постепенно да стяга паричната си политика, прогнозирайки, че икономиката на страната ще се радва на поне още три години на растеж.\r\n                    \n                    \n                Това обаче доведе до критики от страна на Тръмп, според когото лихвените проценти се увеличават прекалено бързо при минимална инфлация и данни, които говорят за силна икономика.\r\nИменно бързото нарастване на лихвите в САЩ стана една от причините за притесненията на инвеститорите, довели до разпродажбата на американски акции в сряда. В рамките на сесията Dow и S&P 500 загубиха над 3% от стойността си, а Nasdaq composite – над 4%, като за това допринесе и поевтиняването на книжата в технологичния сектор.\r\nТръмп отрече ефект върху по-лошото представяне да е оказал търговският конфликт на САЩ с Китай. „Не е това. Проблемът ми е с Фед“, заяви той в телефонно интервю с Fox News, цитирано от Bloomberg.\r\nКакво значи според президента разпродажбата вижте в продължението на материала в Investor.bg. \r\n \r\n \r\n ", "date": "2018.10.11", "title": "Поредна порция от Тръмп: Фед са изтрещели!"}
{"url": "https://www.dnes.bg/obshtestvo/2018/10/11/deputat-ot-bsp-ruse-da-ne-stane-novata-katunica.390310", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Барутът в момента е много сух и може да пламне от една искра. Напрежение на расистка основа може да има и се очакваше. Има отсъствие на държавата. Надявам се Русе да не се превърне в \"новата Катуница\".\n\r\nТака депутатът от БСП Александър Симов коментира в \"Денят ON AIR\" напрежението в ромската махала в Русе, откъдето дойде информация, че група мотористи, около 15-20 души, са нахлули, за да открият близки и роднини на обвинения за убийството на журналистката Виктория Маринова.\n\r\n\"Целият проблем дойде от некачественото отразяване на новината за убийството на журналистката от нашите медии. Съответно световните медии копираха и мълвата се разнесе грешно. Реално проблемът е, че никой не е застрахован и безопасност - дори през деня на алея за бягане\", категоричен е социалистът пред \n                    \n                    \n                \r\nПо думите му ромските гета приличат на селища от 19 век, а никой не прави нищо това да се промени.\n\r\n\"Трябва да поставим ромския проблем на масата, за да бъде решен. На него обаче не трябва да се гледа расистки. Това е бедност, която е достигнала до краен предел. Много политически партии имаха интерес да се поддържат гетата. Водят се едни хора да гласуват и така до следващите избори. Проблемът е много голям и той може да бъде решен само чрез своите социални измерения\", допълни още депутатът от БСП.\n\r\nСпоред него не е нужно първо да стане дадена трагедия, а след това районът да бъде обезопасен.", "date": "2018.10.11", "title": "Депутат от БСП: Русе да не стане \"новата Катуница\"!"}
{"url": "https://www.dnes.bg/zvezdi/2018/10/11/novata-zvezdna-dvoika-chaning-teitym-i-djesi-djei.390257", "text": "Актьорът Чанинг Тейтъм и певицата Джеси Джейс са най-новата светска двойка, твърдят източници на списание \"People\".\r\nПо-рано тази година 38-годишният артист се раздели с жена си, Джена Дюан, с която имаха брак цели 9 години. Имат и 5-годишна дъщеричка - Евърли.\r\nДжена и Чанинг обявиха, че се развеждат през април, като обаче подчертаха, че още се обичат и между тях не е имало никакви сериозни проблеми, а просто са решили да поемат по различни пътища. През септември се появиха слухове, че и двамата вече са продължили напред и имат нови партньори, но не са започнали сериозни връзки.\r\nИзточниците на \"People\" са казали, че връзката на Тейтъм с Джеси е започнала съвсем скоро. ", "date": "2018.10.11", "title": "Новата звездна двойка: Чанинг Тейтъм и Джеси Джей?"}
{"url": "https://www.dnes.bg/stranata/2018/10/11/dva-tira-i-bus-v-pytno-mele-po-chudo-niama-raneni.390289", "text": "Катастрофа между два ТИР-а и пътнически бус са се случили днес на пътя Русе - Велико Търново.\r\nПри тежкия инцидент няма пострадали, съобщи Нова тв.\r\nЛеко ранен е шофьорът на единия тежкотоварен автомобил, който е румънски гражданин.\r\nКатастрофата е станала днес около 14:00 часа. Вероятната причина е мокър път.", "date": "2018.10.11", "title": "Два ТИРА и бус в пътно меле. По чудо няма ранени"}
{"url": "https://www.dnes.bg/mish-mash/2018/10/11/damite-botushite-na-visok-tok-i-avtomobilnite-gumi.390298", "text": "Жените винаги са били царе на пазаруването. Не е случайно, че модата, аксесоарите и обувките са голямата им страст, от тях като че никога няма достатъчно. \r\nКогато обаче стане въпрос за закупуване на автомобилни гуми, настава една масова паника, която обикновено завършва с обаждане до татко, батко или гаджето.\r\n \r\nИменно с тази цел ви предлагаме съвместния проект на Tialoto.bg с Continental. С него ще ви представим автомобилните гуми на колата като обувките на жената и ще внесем малко яснота какви са приликите.\r\n \r\nИ тъй като идва време да слагаме зимните гуми, ще насочим вниманието ви именно към тях.\r\n \r\nДнес ще ви представим модела на Continental WinterContact TS 860 и ботушите на висок ток.\r\n \r\nКакво е общото? И двете са най-добрите в класа си, абсолютни победители във всички тестове, но... идват в по-малки размери. С ботушите на ток всяка жена изглежда стилна и елегантна, а моделът добавя класа във визията.\r\n \r\nВисоките ботуши с ток имат много добро представяне при сняг, колкото и да е изненадващо. Всички жени знаят, че забиеш ли ток в снега – няма шанс да се подхлъзнеш. По същия начин Continental WinterContact TS 860 имат изключително представяне при сняг, стабилни са и имат най-високо ниво на сцепление. Това означава, че автомобилът ще бъде стабилен при зимни условия, а шофирането ще бъде истинско удоволствие.\r\n \r\nПо същия начин зимните ботуши с висок ток са стабилни, защото предоставят допълнителна подкрепа на глезена и макар да изглежда странно – всъщност са изключително удобни и стабилни за ходене.\r\n \r\nContinental WinterContact TS 860 са най-добър продукт при мокри условия, също както и високите ботуши с ток. Гумите имат отлично сцепление на мокра настилка и почти съвършен баланс, най-добро съпротивление при търкаляне и са добри при спиране на сухи настилки.\r\n \r\nПо същия начин ботушите с висок ток са подходящи както за мокра, така и суха настилка, позволявайки ни да се движим със стил и да бъдем спокойни не само за стабилността, но и за класата си.\r\n \r\nНивото на шум при гумите е при търкаляне и реално е външният шум, предизвикан от гумата, който се измерва в децибели. В случая е около 72dB/2 или в сравнение, съвсем дискретен шум от стъпване с токчета.\r\n \r\n\r\n \r\n \r\n \r\n ", "date": "2018.10.11", "title": "Дамите, ботушите на висок ток и... автомобилните гуми!"}
{"url": "https://www.dnes.bg/politika/2018/10/11/simeonov-podhvana-evrorazbirachite-po-vsichko-ne-taka-s-bylgariia.390295", "text": "Вицепремиерът Валери Симеонов застана зад министър-председателя Бойко Борисов, който явно изрази недоволството си към негативните коментари, идващи от Европа, свързани с убийството на журналистката Виктория Маринова.\r\nВчера, след среща с посланици, Борисов се изказа остро за прибързаните реакции у нас и в чужбина по повод убийството на журналистката.\r\nПремиерът бе недоволен и от факта, че нито едно посолство в България не е поискало официална информация, а в същото време са правени негативни коментари за страната ни и за работата на властите по случая.\n\n\n\n\n\r\n\"Поздравявам премиера Борисов за това, което направи на срещата с чуждите посланиците в България, в крайна сметка, някой, някога, в 30-годишната нова история на България, трябва да каже на тези \"разбирачи\" по всичко от Европа, че трябва да бъдат внимателни с България, която не познават\", коментира днес Симеонов в Казанлък, цитиран от \"Фокус\".\r\n                    \n                    \n                Той настоя и че в България ограничение на свободата на словото няма.\r\n\"Имаше едни изказвания, които даваха лоши квалификации на нашата родина, които няма как да приемем. Имаше мнения, свързани със свободата на словото в България, с поставяне на журналистиката под зависимост, а истината е, че журналистиката е зависима единствено от собственика на съответната медия, в никакъв случай не е от правителството или който и да било друг. А за свобода на словото да не говорим, България е царството на слободията на словото, на словоблудството\", отсече Симеонов.\r\nВицепремиерът е категоричен, че българската полиция си е свършила отлично работата по разкриването на зверското убийство в Русе.\r\n\"В синхрон работиха много добри екипи, изпратени от София, и за четири дни това зверско убийство бе разкрито, въпреки че извършителят буквално за 24 часа е напуснал България. Мисля си, че няма такова място в България, където да не може полицията в рамките на един час да влезе и да си свърши работата\", каза още Симеонов.\r\nВицепремиерът определи обстановката в момента в Германия като подвластна на доста противоречиви политически тенденции, които са се отразили върху действията на полицията там.\r\n\"Когато едните са либерално ориентирани, другите са крайно националистически и агресивно настроени, тогава институциите започват да се колебаят, стават нерешителни и в крайна сметка, никой да не си мисли, че България по отношение на етническите проблеми е зле. Напротив, бих казал, че сме една от успешно решаващите тези проблеми държава в Европа. В България всяко гето подлежи на проверки, подлежи на пълен контрол\", заключи Валери Симеонов.", "date": "2018.10.11", "title": "Симеонов подхвана \"евроразбирачите по всичко\": Не така с България!"}
{"url": "https://www.dnes.bg/politika/2018/10/11/sreshtu-travestitite-na-makedoniia-bsp-iska-merki.390304", "text": "Общинският съветник от БСП Николай Николов отново подхвана проблема с хамалите и травеститите на площад \"Македония\" и настоя кметът на София Йорданка Фандъкова да вземе спешни мерки.\n\n\n\r\n\"Очаквам кметът Йорданка Фандъкова да удържи на обещанието си и до седмица да организира среща с представители на СДВР, за да потърсим заедно решение на проблема с присъствието на травестити и хамали на централния столичен булевард \"Христо Ботев\" и на площад \"Македония\". Това заяви той по време на сесията на СОС днес, съобщиха от пресцентъра на БСП-София.\r\nПреди около месец Николов входира питане, придружено с подписка срещу присъствието на травестити и хамали на бул. \"Христо Ботев\" и площад \"Македония\". В нея се подписаха 1031 граждани, живеещи в района. На сесията днес Николай Николов получи отговор на питането си.\n                    \n                    \n                \r\n\"Категорично не съм доволен от отговора на кмета. Госпожа Фандъкова опитва да прехвърли топката на СДВР. За мен това не е нищо ново. Досега институциите точно това правеха и по тази причина няма и решение на проблема\", коментира Николай Николов. \n\r\n\"Затова бях принуден да направя подписка през август. Но аз няма да се откажа и ще продължа да търся начин за разрешаване на проблема. Надявам се кметът да спази обещанието си и наистина да организира среща с представители на СДВР, за да помислим какви мерки може да бъдат взети. Аз вече съм готов с предложения, които може да обсъдим. В противен случай ще направя нова кампания. Всеки ден ще минавам и ще снимам травеститите и хамалите по бул. \"Христо Ботев\" и площад \"Македония\" и ще поствам снимките в социалните мрежи като ще тагвам кмета Фандъкова и СДВР\", допълни той.\n\r\nСпоред Николай Николов, СДВР може да прави акции с цивилни полицаи, които да залавят нарушителите в района. \n\r\n\"Две-три такива акции на седмица биха били достатъчни, за да се разреши този проблем по най-бързия начин\", смята общинският съветник от БСП. \n\r\n\"Срамно е в европейска столица, която доскоро беше и председател на ЕС, на 10 метра от една от най-красивите сгради в града Министерство на земеделието и буквално под носа на СДВР да цари такова беззаконие и престъпност. А самите представители на СДВР да си затварят очите и да твърдят, че такова нещо няма\", отсече Николов.", "date": "2018.10.11", "title": "Срещу травеститите на \"Македония\" - БСП иска мерки"}
{"url": "https://www.dnes.bg/sofia/2018/10/11/fandykova-otseche-greshkite-po-grafa-markirani-s-boia-cvetna.390256", "text": "Дефектите на ремонта по ул. \"Граф Игнатиев\" ще бъдат отбелязани с цветна боя. Това заяви столичния кмет Йорданка Фандъкова пред Столичния Общински съвет.\r\nТя обясни, че по този начин ще могат по-лесно да се отстраняват нередностите, които контролиращите органи посочат.\r\nГрадоначалникът съобщи, че фирмата ремонтираща \"Графа\" е получила само аванс за работните си действия.\n\n\n\r\n\"Нито един участък от улицата не е довършен и приет. В най-напреднала фаза е ремонтът на ул. \"Солунска\", обясни кметът, цитирана от \"Монитор\".\r\nФандъкова за пореден път припомни, че за строителите са предвидени огромни санкции за некачествена работа и забавяне на ремонта.\r\n                    \n                    \n                Тя подчерта, че фирмата вече е глобявана с 50 хиляди лева за повредени дървета. Строителният надзор също бе санкциониран със 100 хиляди лева, защото не са отчетени неравности по настилката.\r\nФандъкова изрази учудване, че общински съветници и районни кметове се правят на изненадани от новия облик на градинката при църквата \"Свети Седмочисленици\".\r\n\"Проектът за възстановяването на цетралната градска част е от преди пет години. Минал е през комисии и обществени обсъждания, а всички документи са публични\", отсече тя.\r\nКметицата коментира, че се е наслушала на политически внушения и откровени лъжи за ремонта, но тя е в активен работен процес, а не в предизборна кампания.\r\n ", "date": "2018.10.11", "title": "Фандъкова отсече: Грешките по \"Графа\" – маркирани с боя, цветна!"}
{"url": "https://www.dnes.bg/stranata/2018/10/11/mvr-ruse-niama-gotveno-napadenie-v-kv-trakciia.390300", "text": "Малка част от живеещите в кв. \"Тракция\" в Русе са напуснали домовете си, тъй като има слухове, че ще бъде упражнено насилие върху хората от квартала.\r\nВ квартала последно е живял Северин Красимиров, който бе арестуван в Германия за убийството на 30-годишната Виктория Маринова. \n\n\n\n\r\nОбластната дирекция на МВР няма обективни данни, които да потвърдят тези опасения, каза за БТА директорът на ОД на МВР в крайдунавския град старши комисар Теодор Атанасов.\r\nТой заяви, че въпреки това превантивно в квартала има постоянно полицейско присъствие. Създадена е също и организация за бърза и адекватна реакция при евентуална ескалация на напрежението. \r\n\"Нямаме обективни данни, които да сочат, че има подготвен акт на насилие спрямо населението в квартала от когото и да е било\", коментира Атанасов.", "date": "2018.10.11", "title": "МВР - Русе: Няма готвено нападение в кв. \"Тракция\""}
{"url": "https://www.dnes.bg/obshtestvo/2018/10/11/naprejenie-v-ruse-motoristi-nahluha-v-romskata-mahala.390309", "text": "Напрежение в ромската махала в Русе. Преди по-малко от 15 минути група мотористи, около 15-20 човека, нахлуха в района. Целта им е била да открият близки и роднини на обвинения за убийството на журналистката Виктория Маринова, предаде кореспондент на \r\nИмало е погром на една от къщите, а именно домът на лелята на Северин, където той се е укривал в часовете след извършеното престъпление.\n\r\nСлед като не са успели да открият никого, мотористите се отправили към другия ромски квартал \"Селеметя\", където се знае, че живеят близките и роднините на 21-годишния мъж.\r\n                    \n                    \n                Днес следобед от русенската полиция съобщиха, че няма информация за готвено нападение над квартала.\r\nПолицейски патрули и служители на жандармерията са изпратени в кв. \"Тракция\" в Русе за осигуряване на спокойствието на жителите, съобщиха тази вечер от пресцентъра МВР.\r\nПричината е, че група мотористи е преминала през квартала. Според полицията обаче няма информация за сбиване. В квартала последно е живял Северин Красимиров, който бе арестуван в Германия за убийството на 30-годишната Виктория Маринова.", "date": "2018.10.11", "title": "Напрежение в Русе: Мотористи нахлуха в ромската махала"}
{"url": "https://www.dnes.bg/stranata/2018/10/11/pomoshtnik-mashinist-se-metna-ot-vlaka-ostana-na-miasto.390294", "text": "Помощник-машинист скочи от пътнически влак по време на движение и почина на място. \r\nИннцидентът е станал преди минути в тунела край благоевградското село Бело поле, съобщават от . \r\nВлакът е пътувал от Благоевград до Дупница. Към момента не е ясно поради каква причина 33-годишният помощник-машинист е решил да се самоубие. \r\nКъм мястото в момента пътуват екипи на полицията, за да изяснят инцидента.", "date": "2018.10.11", "title": "Помощник-машинист се метна от влака, остана на място"}
{"url": "https://www.dnes.bg/temida/2018/10/11/chetirima-v-aresta-za-alysh-verisha-s-onkolekarstvata.390293", "text": "Апелативният специализиран съд потвърди определението на първата инстанция и остави в ареста за постоянно четирима от задържаните за незаконна търговия с онколекарства - Борислав Сотиров, Делян Денсузов, Калоян Молалийски и Милослав Пейков.\n\r\nДругите трима, задържани при акцията в Благоевград и София, остават под домашен арест - Небесна и Зара Балджийски, както и Светлана Тюлекова.\n\n\n\r\nОбвиняемите бяха задържани заради схема, чрез която е източвана здравната каса с незконен реескпорт на медикаменти за онкоболни. Лекарствата били за пациенти в болницата \"Йоан Павел\" в София и \"Св. Мина\" в Благоевград.\n                    \n                    \n                \r\nСпоред съда няма данни, че обвиняемите могат да се укрият, но има опасност да извършат ново престъпление. Според доказателствата има ясно разграничение кой каква функция е изпълнявал в престъпната група, която според разследването е работила от средата на 2017 г. до 4 октомври 2018 г. (БТА)\n\r\n\r\n ", "date": "2018.10.11", "title": "Четирима в ареста за алъш-вериша с онколекарствата "}
{"url": "https://www.dnes.bg/obshtestvo/2018/10/11/zimno-ili-liatno-chasovo-vreme-bylgarite-razdeleni-imat-argumenti.390244", "text": "Българите остават разделени по въпроса зимното или лятното часово време трябва да остане, след като догодина въртенето на стрелките ще остане в историята.\n\n\n\r\nВсе пак проучване на \"Екзакта рисърч груп\" показва, че има известен превес в обществените нагласи на позицията в подкрепа на зимното часово време като постоянно в страната ни.\r\nДанните са на базата на национално представително проучване, направено от 28 септември до 5 октомври сред 1000 души в 125 гнезда в 92 населени места.\r\nСпоред данните 48% от анкетираните предпочитат зимното часово време да се приеме като постоянно в България, а 32% искат лятното часово време да се въведе за постоянно у нас.\r\n                    \n                    \n                20% от интервюираните пък нямат мнение по въпроса или все още не са решели. Най-често без мнение са младите българи на възраст под 30 години.\r\nЕвропейската комисия предложи от следващата година да отпадне сезонната смяна на часовото време и всяка от държавите-членки на ЕС да реши кое време ще прилага като постоянно - лятното или зимното.\r\nЛюбопитното е, че привържениците на позицията зимното часово време да бъде постоянно у нас са по-често жени, хора на възраст над 59 години и жители на провинцията.\r\nВ полза на избора на лятното часово време за постоянно пък се изказват по-младите хора – тези на възраст между 30 и 40 години, високообразованите и жителите на столицата.\r\n\"Профилите на подкрепящите тези две позиции са показателни за това, че съществуват прагматични и рационални аргументи сред определени групи хора. Това предполага да се проведе широка и открита дискусия по въпроса, за да се стигне до оптимален избор\", коментират от \"Екзакта\".", "date": "2018.10.11", "title": "Зимно или лятно часово време: Българите разделени, имат аргументи!"}
{"url": "https://www.dnes.bg/cars/2018/10/11/septemvri-prodajbite-na-vw-nadolu-s-18-3.390265", "text": "Световните продажби на автомобили с марката Volkswagen през септември паднаха с 18.3% до 485 000 бройки. В Европа сривът дори достигна 42.6% (91 000 коли), а в най-големия пазар на компанията - Германия, понижението е с  47.1%.\r\nВ страните от Централна и Източна Европа продажбите на марката през септември са намалели с 19,1%, докато в Русия, която компанията нарича силен пазар, те бележат ръст с 16,2% (9400 продадени коли). В същото време показателите за първите 9 месеца на годината надминаха същия период ан 2017 г. с 2,9% - 4,6 милиона автомобила Volkswagen бяха продадени в света от януари до септември 2018 г.\r\nVolkswagen AG отбелязва в заявление, че основната причина за спада в продажбите, главно в Европа, е влизането от 1 септември в сила на новите стандарти за проверка на вредните емисии (WLTP).\r\n                    \n                    \n                Тези стандарти бяха разработени след скандала с фалшифицирането на емисиите, наречен \"дизелгейт\", и причиниха значителни щети на германския концерн. През цялото лято автомобилните производители активно намаляваха цените на тези модели, които не отговарят на новите изисквания, в резултат на което до септември пазарът се пренасити и търсенето намаля.\r\nОсвен това на пазара през септември не бяха пуснати тези модели, които не успяха навреме да получат сертификат в съответствие с новите стандарти.\n\r\n\"Периодът от началото на годината до септември беше най-успешният за Volkswagen за цялата му история. Ситуацията през септември беше неуспех за нас, но очаквахме това, предвид рекордните продажби през лятото\", коментира Юрген Щакман, член на борда на директорите на компанията.\r\nСпоред него промените в стандартите ще се отразят на продажбите и през октомври, но до края на годината компанията обещава да получи сертификати WLTP за 14 модела и ситуацията трябва да се подобри.\r\n", "date": "2018.10.11", "title": "Септември: Продажбите на VW надолу с 18,3%"}
{"url": "https://www.dnes.bg/temida/2018/10/11/bebe-prez-terasata-maika-i-dyshteria-pred-temida.390284", "text": "Окръжна прокуратура - Перник е внесла в съда обвинителен акт срещу Ваня Т./46г./ и Симона И./21г./ - майка и дъщеря за извършено от тях в съучастие тежко престъпление - умъртвяване на новородено дете, съобщиха от институцията. Двете живеят заедно с майката на Ваня и болния й брат в апартамент, намиращ се на седмия етаж в жилищен блок в квартал \"Тева\".\r\nВ края на 2016 г. Симона забременяла и споделила това само с майка си. Двете решили да скрият бременността от своите близки и от съседите и да умъртвят детето след раждането му. Симона не търсила медицински грижи и помощ за проследяване на състоянието си.\r\nВечерта на 13 август миналата година Симона родила в тоалетната дете от мъжки пол. Показала на майка си новороденото, с думите: \"Махни го, изхвърли го\".\r\n                    \n                    \n                Ваня Т. го взела и го поставила в пластмасова кофичка, освен това почистила следите от раждането в тоалетната, за да не разберат близките им. Тя изхвърлила бебето от терасата, заедно с плацентата и кърпичките, с които почиствала следите.\r\nНовороденото паднало от терасата на седмия жилищен етаж в затревена площ на междублоковото пространство. Около 19:45 ч. жена, живуща в съседния блок, забелязала от терасата две едри кучета да душат около тялото на изхвърленото новородено, за което първоначално предположила, че е кукла. Съпругът й отишъл да провери.\r\nНа място мъжът установил, че това е новородено дете, без признаци на живот, поради което сигнализирал на тел. 112.\r\nОт заключението на извършената съдебномедицинска експертиза е установено, че детето живяло около пет-десет минути, родено е зряло и жизнеспособно.\r\nСмъртта му е настъпила бързо, била е неизбежна и се дължи на съчетана черепно-мозъчна и коремна травма и счупване на двете бедрени кости и гръден прешлен.\r\nПо делото е била извършена ДНК експертиза, доказваща, че Симона И. е биологичната майка на новороденото дете. Предстои делото да продължи в съда.", "date": "2018.10.11", "title": "Бебе през терасата... майка и дъщеря пред Темида"}
{"url": "https://www.dnes.bg/stranata/2018/10/11/visoka-skorost-i-19-godishen-shofior-v-dyrvo.390283", "text": "19-годишен шофьор от Аксаково се заби в дърво в зоната под Аспаруховия мост във Варна.\r\nСпоред разследващите заради високата скорост водачът е изтървал контрола над Митсубишито си и е излетял от пътя. \r\nПри удара е пострадала 20-годишната приятелка на младежа, която е откарана в болница с различни контузии, без опасност за живота, пише \"\". По случая е образувано предварително производство.\r\nОще един младеж е ранен при пътен инцидент във Варна. 18-годишен моторджия е откаран в болница с контузии, след като 33-годишен варненец с Тойота му отнел предимството при обратен завой и го блъснал. \r\nИнцидентът станал по обяд на бул. \"Осми Приморски полк\".\r\nСрещу виновния шофьор има образувано дело.", "date": "2018.10.11", "title": "Висока скорост и... 19-годишен шофьор в дърво"}
{"url": "https://www.dnes.bg/akoshtete-vqrvaite/2018/10/11/mladite-v-angliia-obryshtat-gryb-na-alkohola-zashto.390255", "text": "29% от младите хора в Англия не пият алкохол, показва ново проучване на Лондонския университетски колеж. В изследването попадат момчета и момичета между 16 г. и 24 г.\r\nПовечето от тях не просто спират да пият сега, след като вече са опитали алкохол, а казват, че изобщо никога не са започвали.\r\nПрез 2005 г. младежите, които никога не са обичали да пият алкохол са били едва 9%, а през 2015 г. те са 17%.\r\nНамалява и броят на младите, които редовно се напиват тежко и има опасност да станах алкохолици, показва изследването. Преди те са били 43%, а според новите данни - 28%.\r\n\"Увеличаването на броя на младите хора, които избират да не пият, предполага, че вече това поведение става все по-приемливо, докато рисковото поведение, включващо редовно напиване, вече не е толкова модерно и не се смята за съвсем нормално. Да не пиеш сега става мейнстрийм сред младите, заради различни културни фактори\", коментира д-р Линда Фет, участвала в проучването.\r\n                    \n                    \n                ", "date": "2018.10.11", "title": "Младите в Англия обръщат гръб на алкохола! Защо?"}
{"url": "https://www.dnes.bg/notifikacii/2018/10/11/germaniia-ni-pita-zaradi-severin-zatvorite-vi-evropeiski-li-sa.390297", "text": "Българските власти трябва да отговорят на запитване на германската прокуратура дали затворите у нас отговарят на минималните европейски стандарти. \n\n\n\n\n Едва тогава ще се вземе окончателното решение за екстрадацията на Северин Красимиров, каза пред \"24 часа“ говорителят на прокуратурата в град Целе Бернд Колкмайер.\n\r\n\"Има европейски стандарти като минимален размер на килията, условия в нея и така нататък, очакваме българските власти да ни пратят потвърждение, че затворите ги изпълняват и ще се произнесем“, заяви той. \n\r\nПланът на прокуратурата е бил това да стане до края на деня, но писмото от България, удостоверяващо европейските стандарти на затворите, не бе пристигнало до 15,30 часа.\n                \n                \r\nМайката на Северин пък призна пред Нова телевизия, че синът й се страхува, че ще бъде убит в български затвор и е поискал да го съдят в Германия.\n\r\nСпоред нея той е невменяем.\n\r\nСеверин е дал информация за случая пред съда. Той се е съгласил на опростена процедура, за да бъде върнат максимално бързо в България. Това означава, че ако всички документи са налице, той ще бъде върнат до 10 дни.\n\r\nКакво точно е казал и дали задържаният е признал или отрекъл престъплението председателят на окръжния съд в Щаде Вили Вирт не уточни. \n\r\n\"Той даде информация по този въпрос“, каза Вирт, без да дава подробности. \n\r\nГерманските власти очакват да пристигне европейската заповед за арест, за да задвижат процедурата. Тъй като става дума за съдебни решения и защита и на правата на обвинения, това все пак ще отнеме известно време, разясниха от съда. Днес съд в Целе ще гледа и мярката за неотклонение на заподозрения.", "date": "2018.10.11", "title": "Германия ни пита заради Северин: Затворите ви европейски ли са?"}
{"url": "https://www.dnes.bg/stranata/2018/10/11/dupki-v-zdraveopazvaneto-shte-smeniat-li-paramedici-medsestrite.390216", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ парламента преди дни здравният министър Кирил Ананиев предложи да се отвори програмата за парамедици, като това би дало възможност да се освободи човешки ресурс.\r\nОптимизация на системата или абсурдна идея, коментира в \"България сутрин\" Петя Недкова от Българска асоциация на професионалистите по здравни грижи.\n\n\n\r\n\"Парамедиците са подготвени специалнисти само за спешната помощ. Те се обучават професионално и техния хорариум е до 1200 часа. Медицинските сестри, акушери, лекарските асистенти - те имат 4630 часа обучение. На практика професиите са съвсем различни\", обясни Петя Недкова пред .\r\n                    \n                    \n                Тя беше категорична, че не може на място за медицинска сестра да работи парамедик или лекарски асистент. По нейни думи всяка от професиите има своето място в системата.\r\n\"Трябва политическо съгласие по отошение на здравните грижи. Такова няма в момента. Не знаем какво е нашето бъдеще в системата, защото ние все повече намаляваме\", коментира Недкова.\r\nПо нейни думи трябва да се намерят пари, за да се плати достойният труд на сестрите.\r\nТя обясни, че средната заплата за медсестра в България е около 800 лв., а в Европа се плаща 10 пъти повече.\n\r\n ", "date": "2018.10.11", "title": "Дупки в здравеопазването: Ще сменят ли парамедици медсестрите?"}
{"url": "https://www.dnes.bg/notifikacii/2018/10/11/obviniaem-prizna-zlatnoto-sykrovishte-e-falshivo.390308", "text": "\"Венецът и торквата са имитации, които съм измислил. Венецът е имитация на тракийско изделие, а гривните и торквата са персийски стил. Изработени са от злато и сребро. Направени са така да изглеждат стари и антични. След като ги изработя ги състарявам с киселина\". Това каза обвиняемият Петър Влаев, един от четиримата задържани при акция на Спецпрокуратурата, ГДБОП и ДАНС, по време на заседание в специализирания съд за определяне на мярка за неотклонение на лицата. \n\n\r\nТой допълни, че има и матрица на предмет, която се е намирала в дома му, но е била иззета. Другите трима обвиняеми са Димитър Андинов, Антон Игов и Недко Добчев. Пред съда Андинов също каза, че предметите са имитация, съобщи БТА.\r\n                \n                По-рано днес на брифинг беше посочено, че по предварителна оценка златните предмети са от 4 век пр. Хр. Четиримата обвиняеми са били задържани в момент, в който са опитали да продадат златния венец за 2 млн. евро. Според разследващите предметите са автентични.\r\nПрокуратурата иска от съда задържаните, които са обвинени за организирана престъпна група и трафик на антични ценности, да останат за постоянно в ареста.\r\nПо време на заседание стана ясно още, че в разследването е участвал служител под прикритие.\r\nОбвиняемият Добчев каза, че не е бягал от органите на МВР.\r\n ", "date": "2018.10.11", "title": "Обвиняем призна: Златното съкровище е... фалшиво"}
{"url": "https://www.dnes.bg/zvezdi/2018/10/11/zatvoriha-diliana-popova-v-kletka.390301", "text": "Снимки на Диляна Попова, затворена в клетка, се появиха в социалните мрежи. Оказа се, че актрисата е влязла доброволно в нея, за да подкрепи акция за защита на животните, проведена в столицата. \r\n„5 минути в клетка, за да се почувстваш в кожата на животно!“, написа моделът в Instagram, където качи няколко снимки от събитието на Национална гражданска инициатива за забрана добива на ценни кожи в България.\r\n \r\nОрганизаторите бяха поставили метални конструкции в градинката пред Народния театър, където всеки гражданин можеше да влезе и по този начин да изпита какво преживяват животните, държани в клетка.\r\n \r\n„Адмирации, Диляна, за тази прекрасна кауза!“, написа последователка на Попова под поста ѝ.\r\n \r\nАкцията в София, на която бе Диляна Попова, е само част от международна инициатива, провела се по едно и също време на други места по света. Тя е в подкрепа на общоевропейската петиция, разпространена от организацията „За състрадание в животновъдството“.\r\n \r\n\r\n ", "date": "2018.10.11", "title": "Затвориха Диляна Попова в клетка"}
{"url": "https://www.dnes.bg/zvezdi/2018/10/11/djenifyr-garnyr-prevyzmogna-ben-trygna-po-sreshti.390305", "text": "След развода бившата съпруга на Бен Афлек – Дженифър Гарнър, официално стана свободна жена и сега актрисата е готова да намери любовта отново. 46-годишната звезда съвсем скоро е срещнала и нов мъж в живота си, пише People.\r\n \r\nВъпреки че Дженифър приключи преди няколко години любовните си отношения с Бен, тя дълго време не се решаваше да излиза отново по срещи и да си търси партньор, но вече след като официално документите са оформени, звездата е поела контрол над личния си живот.\r\n \r\nИзточник коментира пред изданието, че Джен винаги е била опора и е поддържала Афлек, от когото има три деца, но вече всичко е в миналото.\r\n \r\n„Джен обича Бен и продължава да общува с него заради децата, но нейният брак приключи преди много години и тя е готова отново да срещне някого“, заявил източник, близък до Гарнър.\r\n \r\nПо думите му, тя вече не иска да се среща със знаменитости, а предпочита по-нормален живот. Приятелите и роднините ѝ напълно я подкрепят в начинанията и считат, че тя заслужава щастие.\r\n \r\nСлед раздялата с Афлек, семейството ѝ дори настоявало Дженифър да постави ново начало. Една от приятелките на актрисата – Сара Фостър заявила, че Джен се е регистрирала в приложението за запознанства Bumble Bizz, за да може да излиза на срещи.\r\n \r\n„Обичам Джен, затова я накарах да се регистрира в сайта. Смятам, че ѝ е нужен спортен тип, който да може да я носи на ръце без проблеми“, пошегува се Сара в ефира на едно телевизионно предаване.\r\n \r\nПо данни на изданието Who, Джен вече два пъти е била на срещи. Засега не гледа на тях като на нещо сериозно, но със сигурност разнообразяват всекидневието ѝ и я запознават с нови хора. Самата Джен също много харесвала този факт и сега се чувствала щастлива.\r\n \r\nБен Афлек и Дженифър Гарнър се разделиха през 2017 г. след 10-годишен брак. Двамата имат три деца. Въпреки раздялата те дълго време отлагаха развода, а Гарнър не спираше да помага на бившия си мъж в борбата му с алкохолната зависимост.\r\n\r\n\r\n ", "date": "2018.10.11", "title": "Дженифър Гарнър превъзмогна Бен, тръгна по срещи"}
{"url": "https://www.dnes.bg/za-da-se-razbirame/2018/10/11/razdiala-koi-3-zodii-ia-prejiviavat-nai-lesno.390291", "text": "Когато става въпрос за взаимоотношения, всеки е различен. Някои хора скачат бързо-бързо от връзка във връзка, на други им отнема много време да опознаят половинката си и да ѝ се доверят. \r\nВ действителност, някои зодиакални знаци са известни с това, че прекалено бързо преживяват разделите си и са готови да започнат нова връзка почти веднага след края на предишната, без да страдат твърде дълго от разбито сърце.\r\n \r\nВ емоционално отношение това може да изглежда незряло, но всъщност до голяма степен е свързано с импулсивната природа на някои зодии.\r\n \r\nЕто и кои са 3-те зодиакални знака, които са известни с това, че след раздяла обикновено намират доста бързо нова любов в живота си:\r\n \r\n\r\n \r\nКогато става въпрос за намиране (и поддържане) на любов, за представителите на зодия Овен, всичко опира до забава и игра. Овенът е известен с импулсивното си желание да скочи с главата надолу във всичко ново и интересно в живота си, включително и по отношение на връзките си. Овенът е неспокоен и рядко ще спре, докато не получи това, което смята, че иска в живота. Желанието на хората от този знак да завладяват нови територии е голямо. За съжаление, пламъкът на любовта на хората, родени под знака Овен, може да изгори точно толкова бързо, колкото се е и запалил първоначално.\r\n\r\n\r\n \r\nСтрелецът е известен със своята спонтанност и ентусиазъм, дори когато става въпрос за намиране на нова любов или търсене на нов партньор.\r\n\r\n", "date": "2018.10.11", "title": "Раздяла – кои 3 зодии я преживяват най-лесно?"}
{"url": "https://www.dnes.bg/notifikacii/2018/10/11/veterinar-ot-babh-si-gledal-kanabis-v-plantaciia.390280", "text": "Криминалисти от Областната дирекция на МВР-Шумен разкриха плантация за канабис, отглеждана от 32-годишен ветеринарен лекар и инспектор в Българската агенция за безопасност на храните.\r\nВ частен дом в кв. \"Дивдядово\" са открити 80 кг стебла и листа марихуана в процес на сушене. Намерено е също и количество суха маса.\r\nИмотът е собственост на инспектора, който сам отвел  полицейските служители в дома си.\r\nРазказал, че е засадил и отглежда за собствена употреба марихуана в гориста местност край преславско село Янково, съобщава \"Дарик\".\r\nОттам са иззети са 51 растения марихуана, които впечатлили разследващите с размера си - около 4 м.\r\n ", "date": "2018.10.11", "title": "Ветеринар от БАБХ си гледал... канабис в плантация "}
{"url": "https://www.dnes.bg/notifikacii/2018/10/11/kitai-prevyzpitava-miusiulmanite-v-lageri.390268", "text": "Китайските власти публикуваха документ, определящ принципите за борба с екстремизма в Синцзян-Уйгурския автономен район (СУАР), където живеят мюсюлмани. С него се признава съществуването на \"лагери за превъзпитание\", в които според експерти на ООН са хвърлени без съд за неопределено време близо 1 милион души. \n\r\nЛагерите са наречени \"центрове за професионално обучение и повишаване на квалификацията\". Освен това се забранява жителите на региона \"да се месят в сватби, погребения и процедури за наследяване на други хора\", \"да се отказват от радиото и телевизията\" и \"да разширяват понятието халал извън сферата на храненето\".\n\r\nДокументът, публикуван на 9 октомври, носи името \"Наредба за борба с екстремизма в Синцзян-Уйгурския автономен район\". Приет е от Постоянния комитет на Тринайсетото събрание на народните представители на СУАР на петата му сесия. Той определя екстремизма като \"крайна проява на религиозни идеи, бойкот (на стоки, услуги и събития, организирани от властите на региона, бел. на изданието), както и намеса във всекидневния живот и общественото мнение\", а също така \"изказвания и действия, разпалващи омраза, дискриминация и пропагандиращи насилие чрез изопачаване на религиозни учения\", пише Михаил Коростиков, \"Комерсант\".\n                \n                \r\nСред описанията на конкретни примери за екстремизъм освен обичайно подразбираните неща (принуждаване на други хора да носят определен вид дрехи, да спазват религиозни канони и др.) има и доста изненади. Забранено е например жителите на СУАР \"да се месят в сватбите и погребенията на други хора\" (може би всъщност да им налагат шериатските ритуали), \"да се отказват от радиото и телевизията\" и \"да разширяват понятието халал (позволено според ислямските норми) извън сферата на храненето\". \n\r\nЗабранено е също да се унищожават държавни документи, валута, знамена, снимки на китайски лидери и да се възпрепятства обучението на децата в държавни училища. Последната точка забранява и \"всякакви други екстремистки действия или изказвания\".\n\r\nОт началото на април 2017 г. в Китай действа закон за борбата с екстремизма в Синцзян-Уйгурския автономен район. Осем милиона от 21-милионното му население изповядват исляма и властите на страната правят опити да не допуснат разпространяване на радикални идеи.\n\r\nЗа да изкоренят това зло, властите в региона \"ще китаизират религията, ще я адаптират към нормите на социалистическото общество\". Отговорните служители \"ще отчитат всяка година изпълнението на задачите за борба с екстремизма\", ще бъдат и награждавани за особено добри постижения в тази сфера. \"За борба с екстремизма е необходимо ясно да бъдат разграничавани законната и незаконната религиозна дейност, нормалните обичаи и противоправното поведение\", гласи чл. 11.\n\r\nНакрая, чл. 14 предписва с цел изличаване на екстремизма да се съчетава \"индивидуалното образование с обучение в центровете за професионално обучение и повишаване на квалификацията\". Най-вероятно се подразбират т. нар. лагери за превъзпитание, чието съществуване китайското правителство отричаше досега. В тях по данни на експерти от ООН са настанени може би към 1 милион души, които са заети с физически труд, пеят патриотични песни, гледат пропагандни филми, учат китайски и четат партийния печат. \n\r\nПървите данни за тези лагери започнаха да изтичат в началото на 2017 г. Създаването им е свързано с личността на назначения през август 2016 г. шеф на партийния комитет в СУАР Чън Цюанго, работил преди това в друг неспокоен китайски регион – Тибет.\n\r\nЗатворниците в такива лагери са най-вече уйгури и казахи. Както информира по-рано \"Комерсант\", според източници, запознати с обстановката в региона, човек може да бъде хвърлен там за спазване на религиозните ритуали, за твърде чести посещения в джамиите, за отказ да учи китайски език или наличие на роднини, заминали в чужбина, а и за много други неща. Документът посочва, че в \"центровете за професионално обучение и повишаване на квалификацията\" трябва да се съчетават \"образование и наставничество, идеологически и психологически консултации, корекции в поведението, изучаване на държавния език и законите\".\n\r\nСпоред чл. 17 \"центрове за професионално обучение и повишаване на квалификацията\" могат да създават властите на всички нива от околия нагоре. Собствени задачи в борбата с екстремизма са поставени на културното, образователното, съдебното, правоохранителното и всички останали ведомства от региона. Местното здравеопазване примерно трябва да се бори срещу \"подронването на политиката за планиране на раждаемостта и разпространението на екстремизъм в медицинските заведения\".\n\r\nВ голям раздел са оформени законодателно вече съществуващи практики за контрол върху комуникациите на хората в СУАР. Чл. 28 разпорежда на телекомуникационните компании \"да монтират системи за мониторинг и блокиране на екстремистко съдържание под формата на текст, аудио- или видеозаписи\". Ако бъде открито подобно съдържание, то трябва да бъде \"незабавно премахнато, да се запазят доказателства за разпространението му и да се подаде сигнал до съответните органи\".\n\r\nИма и доста точки, засягащи личните отношения между хората. Освен споменатата вече забрана за \"намеса в сватби и погребения\", чл. 35 изисква Комсомолът в КНР \"да съдейства за смесването на всички етнически групи в Синцзян\". Властите на региона се задължават \"да бдят за законно регистриране на браковете и провеждане на сватби\". Семействата трябва \"да спазват закона\". Родителите - да учат децата на \"уважение към науката, гражданска съзнателност, опазване на междуетническия мир\".\n\r\nСпоред ориенталиста Дмитрий Жолобов, старши преподавател в Уралския федерален университет, властите в КНР са решили да кодифицират съществуващите вече практики в района, тъй като кампанията за \"превъзпитание\" е добила прекалено голям мащаб. \"Твърде много се заговори за нея извън Китай - посочи той за \"Комерсант\". - Външнополитическите минуси от мълчанието по тази тема станаха прекалено много, трябва нещо да се обяснява пред журналистите.\" Експертът уточни, че с оглед обема и подробната разработка на документа китайските власти явно не смятат скоро да отхвърлят политиката за \"превъзпитание\". \r\n/БТА/ ", "date": "2018.10.11", "title": "Китай превъзпитава мюсюлманите – в лагери"}
{"url": "https://www.dnes.bg/muzika/2018/10/11/etiudi-na-bydeshteto-koncert-s-muzika-na-petyr-dynov.390242", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Етюди на бъдещето\" е звуково-пространствен спектакъл  по мотиви от музикални произведения на Петър Дънов с участието на оркестър \"Генезис\".\r\n\"17 години се подготвям за този звуково-пространствен спектакъл, който ще бъде представен на 16 октомври. Мога смело да кажа, че това е проектът на живота ми. Това е световна премиера на една мобилна композиция, която ще се състои в самия ден\", коментира в \"България сутрин\" диригентът Йордан Камджалов.\r\nКонцертът ще се състои в София на 16 октовмри от 21:30 часа, в Благоевград на следващия ден, а няколко дни по-късно и във Виена.\r\n\"Тази година започнахме поредния си нов проект - \"Академия музика\", защото от създаването на нашата фондация винаги в центъра е било образованието. Интересът към нея беше много голям. Имаме прекрасни кандидати и започваме първата си учебна година\", обясни пред  диригентът.\r\n                    \n                    \n                По неговите думи в България има реални качества, капацитети и световни величия, които трябва да бъдат виждани и показвани.\r\n\"Тук се раждат много неща, които след това ще бъдат показани навън. Тази премиера, която е на 16 октомври, ще бъде показана във Виена, ще бъде записана на диск и след това ще бъде показвана на много места по света\", сподели Йордан Камджалов.", "date": "2018.10.11", "title": "Етюди на бъдещето: Концерт с музика на Петър Дънов"}
{"url": "https://www.dnes.bg/world/2018/10/11/avariia-pri-izstrelvaneto-na-soiuz-s-dvama-kosmonavti-jivi-sa.390260", "text": "Авария на ракета \"Союз\" е станала по време на изстрелването от космодрума Байконур в Казахстан.\r\n\"Авария на носителя\", каза дикторът по време на излъчването на изстрелването на ракетата на сайта на \"Роскосмос\".\r\n \n                    \n                На борда на \"Съюз МС.10\" са били членовете на мисията МКС – 57/58 – руският космонавт Алексей Овчинин и американският астронавт Ник Хейг.\r\nЕкипажът на \"Союз МС-10\" се приземи, космонавтите са живи, написа в Twitter Дмитрий Рогозин.\r\nПреди това източник от космодрума Байконур съобщи, че корабът е кацнал в степта в Казахстан и екипажът е установил връзка. \"По данни на телеметристите корабът е кацнал в степта в Казахстан, екипажът е установил връзка. С тях всичко е наред\", каза източникът, цитиран от ТАСС.\r\nИзлъчването е било прекратено минути след старта. По предварителна информация аварията е станала след отделянето на първата степен на ракетата.\r\nЧетири хеликоптера са излетели към спускаемия апарат. Спасителите са стигнали до мястото на приземяването, не е необходима медицинска помощ.\n\r\nРусия е решила да замрази всички пилотирани космически мисии, предаде РИА Новости. \r\n \r\n ", "date": "2018.10.11", "title": "Авария при изстрелването на \"Союз\" с двама космонавти. Живи са!"}
{"url": "https://www.dnes.bg/politika/2018/10/11/rabotniiat-chetvyrtyk-v-ns-kratyk-izcherpaha-programata.390258", "text": "Работният ден на депутатите в четвъртък не продължи дълго.\r\nОще от сутринта имаше спънки със започването на пленарното заседанието, след като се оказа, че няма кворум и депутатите успяха да се съберат от втория път.\r\nЗа два часа и половина, колкото продължи днешното заседание, народните представители приеха промените в Закона за вероизповеданията. С тях се въвежда нов модел на финансиране на вероизповеданията. Също така с промените се цели и спиране на чуждото влияние върху някои вероизповедания в България, водещо до радикализъм.\r\nДепутатите приеха на второ четене и промените в Закона за закрила и развитие на културата и в Закона за културното наследство, както и промени в постоянните комисии.\r\nУтре в петъчния парламентарен контрол ще вземе участие и министър-председателя Бойко Борисов. \r\nТой ще отговори на един въпрос на соцдепутата Антон Кутев, свързан със задълженията на министъра на европредседателството. Кутев пита и докога Лиляна Павлова ще бъде член на правителството.", "date": "2018.10.11", "title": "Работният четвъртък в НС - кратък. Изчерпаха програмата"}
{"url": "https://www.dnes.bg/top-novini/2018/10/11/severin-pred-maika-si-ubih-ia-piian-drogiran-ne-pomnia.390264", "text": "Северин Красимиров е признал, че е убил Виктория Маринова пред майка си веднага, след като е пристигнал при нея в Германия.\n\n\n\n\n\r\nСеляйдин, както го познават в ромската махала в Русе, й споделил, че бил пиян, а и употребил наркотици в нощта преди да нападне 30-годишната жена.\r\n\"Той призна, че го е направил на пияна глава, бил е надрусан. Каза ми, че не помни нищо. После малко поизтрезнял и разбрал, че е убил момичето. Започна да плаче пред мен. Той не е такъв човек\", разказа Надежда Красимирова пред Нова тв.\r\nТя иска синът й да бъде съден в Германия и да лежи в затвор там, ако трябва и 20 години, защото смята, че в България ще го убият.\r\n                \n                Надежда каза още, че синът й е с умствена изостаналост. Взимал е и хапчета, но след като заминала за Германия, той не ги е пил, защото не била при него да му ги дава.\r\nОсвен него, има още седем деца.\r\nВсе още не е ясно кога Северин ще бъде екстрадиран в България. Окръжен съд в Долна Саксония ще реши това в рамките на днешния ден.\r\nМаксималният срок, за да се случи това е 40 дни. По всяка вероятност обаче ще отнеме по-малко време.", "date": "2018.10.11", "title": "Северин пред майка си: Убих я, пиян, дрогиран... Не помня!"}
{"url": "https://www.dnes.bg/crime/2018/10/11/baba-ot-kyrdjali-metna-5-000-na-izmamnici.390249", "text": "87-годишна жена от Кърджали е станала поредната жертва на телефонна измама със сумата от 5 000 лв. и златни лири, съобщават от ОДМВР - Кърджали. \r\nВъзрастната жена била заблудена, че ще помогне на полицията за задържане на група за телефонни измами. Парите и златото били предадени по указания на измамниците, а няколко часа по-късно сигналът в полиция бил подаден от сина на потърпевшата. \r\nРаботата по случая продължава.\r\nКриминалистите за пореден път се обръщат към всички семейства, в които има възрастни хора, настойчиво да им бъде обяснявано, че телефонни обаждания с искания за пари по какъвто и да е повод са измамни схеми. \r\n ", "date": "2018.10.11", "title": "Баба от Кърджали метна 5 000 на измамници"}
{"url": "https://www.dnes.bg/snimka-na-denia/2018/10/11/slynceto-shte-ni-radva-i-uikenda-gradusite-nad-20.390251", "text": "Топлото и слънчево време ще остане и през целия уикенд, сочи  на НИМХ-БАН.\n\r\nПрез нощта срещу петък на места в югоизточните райони са възможни превалявания от дъжд. Сутрин на места в низините и котловините ще има условия за ниска облачност или мъгла. Ще духа слаб, в източната половина от страната умерен североизточен вятър. \n\r\nМинималните температури ще са от 5 до 10 , а максималните между 19 и 24 градуса.\n\r\nПо Черноморието облачността ще е значителна. На места, главно по южното крайбрежие, ще има превалявания от дъжд. Ще духа умерен североизточен вятър. Максималните температури ще са 19-21 градуса. Температурата на морската вода е 20 градуса. Вълнението на морето ще бъде 3-4 бала.\n                \n                \r\nВ планините облачността ще е разкъсана, в масивите от източната половина от страната - предимно значителна. На места в Родопи, Сакар и Странджа ще превали. Ще духа умерен, временно силен вятър от изток-североизток. Максималната температура на височина 1200 метра ще е около 11, на 2000 метра - около 5 градуса.\n\r\nПрез почивните дни ще преобладава слънчево време. Повече облачност, предимно ниска, ще има в събота преди обяд над югоизточната половина от страната. Сутрин на места в низините и котловините ще е мъгливо. \n\r\nВ нощните часове и рано сутрин ще бъде почти тихо, а през деня ще духа слаб източен, в Източна България - до умерен североизточен вятър. \n\r\nПреобладаващите минимални температури ще са между 5 и 10 градуса, по-високи по Черноморието, максималните - между 20 и 25 градуса.", "date": "2018.10.11", "title": "Слънцето ще ни радва и уикенда, градусите – над 20"}
{"url": "https://www.dnes.bg/notifikacii/2018/10/11/i-interpol-izdirva-birmite-s-chervena-biuletina.390250", "text": "Интерпол издирва с червени бюлетини Антон и Георги Станоеви за участие в престъпна група за акцизни стоки без бандерол. Това показва справка на сайта на Интерпол.\r\nАнтон Станоев е на 35 години и е обвинен в участие в престъпна група и притежание на акцизни стоки без бандерол.\r\nПо-малкият му брат Георги Станоев е на 28 години и е с обвинение за участие в престъпна група.\n\n\r\nДвамата Георгиеви, и баща им Евлоги, са официално обявени за издирване и задочно обвинени за канала за цигари, разбит в Пловдивско.\r\nСлед акцията, при която през август бяха ударени цигарени заводи в Дупница, Горна Оряховица и Тутракан, както и цехове в Калугерово и Варна, вече обвинени са 9 души. Сред тях не е майката в семейството - Лидия Станоева, която за кратко бе задържана, но впоследствие освободена.\r\n                \n                Според прокуратурата Станоеви стоят зад 4 фабрики за незаконни цигари - в Тутракан, Дупница, Горна Оряховица и с. Ясен (Плевенско). По груби сметки на разследването месечният оборот от фабриките бил около 10 млн. лв.", "date": "2018.10.11", "title": "И Интерпол издирва Бирмите – с червена бюлетина"}
{"url": "https://www.dnes.bg/stranata/2018/10/11/tejka-katastrofa-na-trakiia-dvijenieto-e-zatrudneno.390262", "text": "Тежка катастрофа е станала на автомагистрала \"Тракия\", на 5 км преди тунел \"Траянови врата\" в посока София.\r\nУдарили са се леки автомобили, като единия от тях е доста сериозно смачкан от удара. \r\nНа място има полицейски екипи и линейка, но засега няма информация дали има пострадали сред пътниците.\r\nОбразувала се е голяма колона от автомобили и движението е затруднено.\r\nВ социалните мрежи пък се появиха клипчета на шофьори, които показват щетите след инцидента.\r\n \r\n ", "date": "2018.10.11", "title": "Тежка катастрофа на \"Тракия\", движението е затруднено"}
{"url": "https://www.dnes.bg/zvezdi/2018/10/11/tmz-selena-gomes-e-srinata-vliazla-v-psihiatriia.390252", "text": "Селена Гомес е била приемана в болница два пъти в рамките на последните 2 седмици.\r\nПървият път причината е била, че звездата има изключително ниски нива на белите кръвни клетки. Приела е новината много тежко и е изпаднала в депресия.\r\n26-годишната певица е била заведена от член на семейството си в лечебно заведение в Лос Анджелис заради този проблем, но е била изписана за няколко дни.\r\nВ края на миналата седмица Селена отново е постъпила в болницата, тъй като нивото на левкоцитите в кръвта не се е вдигнало от лечението и тя е преживяла емоционален срив, според източници на TMZ.\r\nТвърди се, че сега изпълнителката на \"Naturally\" e в психиатрична клиника и е подложена на Диалектичната поведенческа терапия, която се използва за лечение на хора с различни психични проблеми. Гомес и преди е била лекувана с такава терапия.\r\n", "date": "2018.10.11", "title": "TMZ: Селена Гомес е срината, влязла в психиатрия"}
{"url": "https://www.dnes.bg/crime/2018/10/11/33-600-kysa-kontrabandni-cigari-na-kapitan-andreevo.390266", "text": "Нов опит за пренасяне на контрабандни цигари предотвратиха митническите служители на  митнически пункт Капитан Андреево, съобщават от Агенция \"Митници\".\n\r\nКонтрабандните цигари са открити  на 5 октомври 2018 година при митническа проверка на товарен автомобил с турска регистрация, влизащ в страната от Турция. Шофьорът на камиона - турски гражданин заявил, че няма лични вещи, стоки и валутни ценности за деклариране. \n\r\nПо метода „анализ на риска\" камионът е селектиран за щателна митническа проверка. След преглед с рентгенова апаратура и последвал физически контрол, митническите служители установяват, че в двете резервни гуми, както и на още три места - около резервоарите, в задната част на шофьорската кабина и във въздуховодите, са укрити 1680 кутии /33 600 къса/ контрабандни цигари от марката \"Marlboro gold\" без акцизен бандерол.\n                    \n                    \n                \r\nКонтрабандните цигари са задържани. На шофьора, е съставен акт по Закона за митниците за опит да бъдат пренесени акцизни стоки без знанието и разрешението на митническите органи.\n\r\nСамо през първите девет дни на месец октомври на Капитан Андреево митническите служители са иззели 6496 кутии цигари, закупени от Република Турция от 215 преминали пътници. Те са носили от акцизната стока количества, превишаващи разрешената норма. \n\r\nЗа същия период, по метода на анализа на риска, при щателни митнически проверки, са задържани 3982 умишлено укрити кутии цигари, за които на нарушителите са съставени 27  акта.  \n\r\nОбщо за периода митнически служители са задържали 209 560  къса (10 478 кутии) безакцизни цигари и 6  кг тютюн за пушене.", "date": "2018.10.11", "title": "33 600 къса контрабандни цигари на Капитан Андреево"}
{"url": "https://www.dnes.bg/stranata/2018/10/11/buldozer-se-katurna-na-pyt-do-aprilci-premaza-shofiora.390263", "text": "63-годишен мъж от Априлци загина, след като булдозер се стовари върху него.\r\nТрагедията е станала в землището на село Рибарица, уточняват от полицията.\r\nПри проправяне на горски път водачът на машината загубил управление, багерът се преобърнал и го премазал.\r\nС изключително тежки травми мъжът бил откаран в ловешката болница, но малко след това починал.\r\nПричините за трудовата злополука са в процес на установяване. По случая е образувано досъдебно производство.", "date": "2018.10.11", "title": "Булдозер се катурна на път до Априлци, премаза шофьора"}
{"url": "https://www.dnes.bg/sport/2018/10/11/legendata-v-muai-tai-samart-paiakarun-na-nai-golemiia-lager-u-nas.390271", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-големият лагер по кикбокс и муай тай за годината се провежда във Варна. За първи път в България гостува смятаният за най-голяма легенда в муай тай Самарт Паякарун, който пристигна в страната ни по покана на Българската конфедерация по кикбокс и муай тай.\r\n\"Имаме страхотно партньорство с Българската конфедерация по кикбокс и муай тай. Това е първото ми посещение по тяхна покана. Идвам за да уча вашите бойци и да им покажа техника от най-високо ниво\", сподели Самарт Паякарун в интервю за .\r\nНад 200 състезатели от най-престижните ни бойни клубове ще вземат участие в двуразовите сесии, които ще бъдат водени от легендарни бойци.\r\n ", "date": "2018.10.11", "title": "Легендата в муай тай Самарт Паякарун на най-големия лагер у нас"}
{"url": "https://www.dnes.bg/sofia/2018/10/11/17-godini-stigat-li-studentskiiat-dom-kato-feniks-ot-pepelta.390245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди 17 години тежък пожар унищожава сцената на Националния студентски дом. Днес младежи запрятат ръкави и решават да възстановят изгорелите зали и пространства за академично творчество.\r\n\r\nСтудентският дом е построен през 1933 г. Земята е била дарена от Царя по онова време, а сградата е била построена с доброволен труд на студенти. През 2001 г., обаче, пламъците я обхващат и днес споменът за славните и дни се е превърнал в пепел.\r\nНа 20 октомври от 9 часа голяма група студенти ще почистят залите, за да вдъхнат живот на забравеното място.\r\n                    \n                    \n                \"Нашето желание е тази зала, след като вече толкова години не се позлва, да бъде реставрирана. Да може да се ползва от студенти, да се ползва за творческа и научна дейност\", обясни зам.-председателят на Националното представителство на студентските съвети Васил Силяновски.\r\nПред  той посочи, че залата е сърцето на Студентския дом и без нея трудно може да се провокира голяма активност.\n\r\n ", "date": "2018.10.11", "title": "17 години стигат ли? Студентският дом като феникс от пепелта! "}
{"url": "https://www.dnes.bg/world/2018/10/11/izvadiha-ekipaja-ot-prizemiliia-se-avariino-soiuz.390270", "text": "Американският астронавт Ник Хейг и руският космонавт Алексей Овчинин бяха извадени от спасителите от кораба \"Союз МС-10\", кацнал аварийно в Казахстан, съобщиха АФП и ТАСС.\r\nДвамата са без наранявания след аварията, при която един от двигателите на ракетата отказа.\r\nАвтоматичните спасителни системи се задействаха веднага и корабът се  спусна балистично на 20 км източно от Жезказган, съобщиха от Роскосмос.\r\nСъстоянието на космонавтите \"не е съвсем добро\" и те възможно най-скоро ще бъдат превозени до Москва със специален полет, съобщи ТАСС.\n\r\n\"Екипажът беше прегледан от лекари. Състоянието им не е съвсем добро\" - каза източник от космодрума Байконур.\r\n                    \n                    \n                След като бъдат превозени до Москва, Ник Хейг и Алексей Овчинин ще бъдат откарани в Звездното градче. \r\nЕкипажът на Международната космическа станция е информиран за аварията и ще промени работния си план.\r\nСлед аварията веднага е сформирана държавна комисия, която да разследва случилото се с ракетата носител \"Союз-ФГ\". Тя вече пристъпи към работа и изучава телеметричните данни, съобщи Дмитрий Рогозин, ръководител на Роскосмос.\r\nАварията беше регистрирана в ракетата, с която беше изстрелян космическият кораб, две минути и 45 секунди след старта. За проблема със съвсем спокоен глас съобщи командирът Овчинин по време на излъчването на живо, пише БТА.\r\n\"Появи се проблем с двигателя няколко секунди след отделянето на първата степен на ракетата\" - казаха и коментаторите от НАСА, които също излъчваха пряко изстрелването.\r\nСпоред фотограф на АФП на космодрума Байконур изстрелването е протекло добре, но след отделянето на първата степен \"сякаш имаше проблясване\".  ", "date": "2018.10.11", "title": "Извадиха екипажа от приземилия се аварийно \"Союз\""}
{"url": "https://www.dnes.bg/football/2018/10/11/kazusi-i-kraen-srok-borbata-za-emblemata-na-cska.390272", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес е крайният срок за заплащане на сумата за емблемата и активите на фалиралото дружество ПФК ЦСКА АД. \"Ред Енимълс\" спечели търга, след като предложи най-висока оферта - 8 милиона лева. В тази сума обаче се включва и имот край морето, който се оказва собственост на трето лице - фирмата \"Камеко\" АД, сигнализира юристът на фирмата Станислав Трендафилов. Адвокатът даде ексклузивно интервю пред репортера на Ваня Симонска.\r\n \n                    \n                    \n                \r\nДа, точно така. Днес до края на работния ден изтича срокът за плащане на активите. И ще има официално изявление от ръководството на ЦСКА. Но имаме много сериозен проблем с казуса с имот, който не е собственост на фалиралото дружество и който не възможно да бъде придобит от Дружеството. И всъщност това ни препятства.\n\r\n\n\r\nИстината е следната – в търга, който се проведе на 30 май, който \"Ред Енимълс\" спечели безапелационно, реално в активите е включен имот, който вече на две инстанции – Апелативен и Окръжен съд, доказано не е собственост на ПФК ЦСКА АД. Имотът е собственост на трето лице и дори цялата процедура да завърши, в крайна сметка този имат няма да може да бъде придобит от \"Ред Енимълс\" като купувач. А това е доказано с четири съдебни решения и въпреки това Съдът по несъстоятелността, както и синдикът Дора Милева и съдия Райкинска, която води производството по несъстоятелност, не се съобразяват с това. Всъщност абсурдната ситуация е, че \"Ред Енимълс\" е дал молба, че не е съгласен с развитието на казуса, тъй като очевидно няма да придобие този имот край морето. И колкото и странно да изглежда, Съдът се мотивира с това, че \"Ред Енимълс\" били запознати с казуса, което не отговаря на истината. А в подадените молби се изразява несъгласие именно с това.\n\r\n\n\r\nТози имот не е придобит от друго лице, този имот си е бил негов още по времето на провеждане на търга. Тоест още при започване на производството по несъстоятелност, той си е бил на друго лице. Просто синдик Дора Милева не си е изпълнила законовите задължения, не е проверила правата на трети лица върху активите на ПФК ЦСКА АД и съответно имотът е включен в тези активи. Ние като купувач не сме имали възможност да проверим изцяло активите, а и в крайна сметка това си е задължение на синдика. И въпреки това имотът е активите, той е част от търга и цената, определена за активите като цяло включва и този имот. А ние сме предложили цена, включвайки този имот като част от активите.\n\r\n\n\r\nКатегорично не са спазени и има груби законови нарушения. И като задълженията на самия синдик, които Дора Милева не е изпълнила и като последствия на тази продажба. Реално се продава нещо, което не е на несъстоятелното дружество.\n\r\nДо края на деня изтича срокът за заплащане на цената по търга и ще има официална позиция от страна на ръководството на ЦСКА. А проблемът с имота остава, тъй като има решения на Съда и очевидно имотът е на трето лице. Няма как с плащането на тази цена да се придобие този имот.\r\nСега обаче да Ви върна към темата с емблемата, защото за голяма част от феновете откупуването й е въпрос на чест, за други обаче това са твърде много пари, които биха могли да се вложат в друго.\r\n\n\r\nПо отношение плащането на парите, както вече казах, ще има официална позиция. Личното ми мнение е, че в действителност сумата е много голяма и можеше тези пари да отидат, например, за детско-юношеската школа, да я развием, да създадем база за децата или пък можеха да отидат за други проекти на ЦСКА. Но така или иначе до края на деня ще получите официалната позиция на клуба.\n\r\n\n\r\nПредполагам от собствениците на отбора, всичко, което идва в ЦСКА – идва от там. \r\n ", "date": "2018.10.11", "title": "Казуси и краен срок – борбата за емблемата на ЦСКА"}
{"url": "https://www.dnes.bg/notifikacii/2018/10/11/sykrovishteto-zlaten-venec-za-2-mln-i-oshte-zlato.390273", "text": "\n\r\nПрестъпна група от 4-ма души, сред които и агент на ДАНС са били заловени по време на сделка, при която искали да продадат златен венец за два милиона евро. Това стана ясно на извънреден брифинг на спецпрокуратурата и службите.\r\nВ края на юли била получена информация от ДАНС в ГДБОП, че се готви сделка с културно-исторически ценности. \r\nВ понеделник службите са реагирали по неотложност и първоначално са задържали седем души в Симеоновград, които се опитали да продадат 400 гр. златен венец от античността, пише \"\".\n\r\n                \n                На четирима от тях, сред които и агент от ДАНС, са повдигнати обвинения за участие в банда, занимаваща се с търговия на културно-исторически ценности. Те имат и обвинения, че предлагали за отчуждаване движими културни ценности, каза прокурорът, който разследва случая Сийка Милева.\r\nПо време на пресконференцията тежко въоръжени мафиоти от ГДБОП пазеха културните ценности, задържани от групата. Изложени бяха, освен златния венец, две гривни. \r\nЗадържаните предмети подсказвали висок статус на притежателя.\r\nЗам.-директор на института по археология към БАН Христо Попов каза, че артефактите са уникални и най-вероятно датират от втората половина на 4 век преди новата ера.\r\n\"Откъде е придобита тази иманярска находка тепърва ще установяваме\", каза зам.-главният прокурор Иван Гешев.\r\nПредполага се, че сделката за златния венец е била с чужденци. Тъй като и преди имало опит съкровището да бъде изнесено в Турция. Ролята на служителя на ДАНС била да координира срещите на иманярите с купувачи. Той е проверявал надеждността им, обясни Гешев.\r\nТрима от обвинените са осъждани. Днес от спецпрокуратурата ще поискат постоянен арест от съда на обвинените.", "date": "2018.10.11", "title": "Съкровището: Златен венец за €2 млн. и още... злато"}
{"url": "https://www.dnes.bg/temida/2018/10/11/severin-syglasen-da-go-ekstradirat-chakame-go.390220", "text": "Късно снощи, по време на разпитите, заподозряният за убийството на Виктория Маринова в Русе Северин Красимиров е дал съгласието си да се прескочат формалностите, за да бъде екстрадиран от Германия според предявените у нас обвинения, съобщи БНТ.\n\n\n\r\nТова значително може да съкрати времевата рамка, в която младият мъж ще бъде екстрадиран. \r\nДнес заседава Апелативният съд в град Целе, на което се ачаква да бъде взето решение по мярката му за неотклонение.\r\nАко германските магистрати решат това, Красимиров вероятно ще бъде върнат у нас до дни.\r\n21-годишният русенец е познат и на германската полиция. Срещу него има заведено дело за фалшифициране на документи.\r\nУ нас Северинов ще бъде обвинен за изнасилване и убийство, извършено по особено жесток начин, като го грози доживотен затвор.", "date": "2018.10.11", "title": "Северин съгласен да го екстрадират. Чакаме го!"}
{"url": "https://www.dnes.bg/temida/2018/10/11/kak-stignaha-do-severin-dnk-smartfon-koe-go-izdade.390210", "text": "След няколко неуспешни проверки на регистрирани за изнасилвания, хора от близката лудница, задържан чужденец и ДНК – полицията започва да смята, че журналистката Виктория Маринова е убита заради грабеж.\r\nПреглеждат се записи от камери, разпитват се свидетели. Така се стига до видео, на което младеж е заснет да тича из Русе с телефон със специфичен бежов калъф в ръка.\r\nСвидетел е посочил, че момче с подобно описание бягало по алея в парка, където е убита Вики, а камера засякла движението на младия мъж, който е същия като бягащият из града.\n\n\n\n\n\r\nДНК експертиза и кръв от Виктория са открити по дрехи в дома на Северин Надеждов Красимиров. По тези две улики криминалистите стигат до убиеца на момичето, който е избягал в германския  град Щаде в неделя - ден след изнасилването и последвалата смърт на тв водещата. Северин е задържан там във вторник вечерта.\r\n                    \n                    \n                Първоначално криминалистите от Главна дирекция \"Национална полиция\" и колегите им от ОД на МВР – Русе започнали с разпити на свидетели и проверка на ДНК с тази на регистрирани за изнасилвания и блудства в Русе и региона.\r\nПроверили и близката психиатрична клиника, но всички били оневинени от експертните справки с генетичен материал, какъвто имало по трупа на изнасилената 2 пъти жена.\r\nЗа смъртта ѝ 8 часа в ареста прекара и румънец с украински паспорт, който водел скитнически начин на живот. И той обаче бил невинен.\r\nБившето гадже на Виктория от гимназията също бил проверен. Ученическата любов на журналистката нямал алиби за убийството и дори дал противоречиви резултати, граничещи с лъжа, на тестовете с полиграфа, но ДНК експертизата напълно го оневинила.\r\nЖелязно алиби пък свалило подозренията от бившия съпруг на жената. Липсата на травми по лицето ѝ освен един удар, който е бил с юмрук или от повалянето на жената на земята, също насочили криминалистите, че убийството не е дело на близък.\r\nПри такива случаи нападателят цели да наранява лицето, за да накаже жертвата. Виктория има множество рани там, но те са от триенето на главата в предната и задната част по време на двете изнасилвания, разказват разследващи пред \"\".\r\nВерсията за убийство, свързано с работата ѝ, също не се потвърдила, защото при подобни поръчки извършителят не оставя следи и рядко действа в светлата част на денонощието.\r\nЗатова именно телефонът на момичето се превърнал в основен елемент за разгадаването на убийството ѝ. Водещата версия била грабеж, от София дошли полицаи, които ръководили секторите за тези престъпления в СДВР и Националната полиция.\r\nПри разследването се установило, че младежът, който в парка се вижда само в далечината, тича и из града. Към първата камера полицаите са насочени от 4-ма души, които Северин подминава в парка, докато бяга.\r\nКъсмет обаче е, че няколко души, сред които и бившият съпруг на Виктория, носят други записи от различни точки в града. На тях Красимиров се вижда доста по-добре, а експертиза с ръста му показва, че е същият като на самотния бегач от парка.\r\nПоследвала сложна техническа експертиза, която навързала движението на Северин до дома му. Там полицаите открили дрехи, напоени с кръвта на Виктория. ДНК експертизата потвърдила, че е нейната. При справка с генетичния материал от трупа на младата жена и този на Северин, който бил по дрехите му, също излязло пълно съвпадение. Младежът е регистриран за кражба на цветни метали като 10-годишен, но не му е вземана ДНК, тъй като престъплението не е против личността и не се отличава с висока степен на опасност на извършителя.\r\nВеднага за разпит били отведени лелята и съпругата на младежа. Те казали, че е духнал в Германия още в неделя. Там живее майка му, както и вторият му баща.\r\nСлед продължителни разпити роднините казали, че Красимиров признал пред тях за убийството на Виктория. Той не разказал детайли, а близките му няма да носят отговорност, тъй като имат право да не съобщят данни, уличаващи техни близки в престъпление.\r\nМакар именно роднините да са посъветвали момчето да бяга, те не са му помагали при изчезването.\r\nЗа разпити са били отведени и двамата другари на Северин, които го закарали до границата с Румъния. Разпитват ги вече втори ден, за да се изясни дали са знаели за убийството. Ако се докаже, че да, то те може да бъдат обвинени в помагачество за бягството.\r\nМеждувременно полицията проверява дали Красимиров не е имал съучастник. Той не е споделил подобно нещо пред близките си, но не им е разказвал в детайли. Друга проверка трябва да установи дали 21-годишният младеж е получил поръчка да ликвидира младата жена, или я е нападнал с цел грабеж и изнасилване.\r\nКрасимиров още не е разпитан от български разследващ полицай или прокурор. Засега той е обвинен за убийство и може да получи от 10 до 20 г. затвор. Чака се екстрадицията му от Германия, документите за това вече са изпратени.", "date": "2018.10.11", "title": "Как стигнаха до Северин? ДНК, смартфон … Кое го издаде?"}
{"url": "https://www.dnes.bg/video-prognoza/2018/10/11/zlatnata-esen-otstypva-idvat-oblaci-i-dyjd.390215", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлънцето постепенно отстъпва на облаците. Днес облачността идва от изток на запад.\r\nПрез по-голямата част на деня над Централна и Източна България ще бъде мрачно. Повече слънце ще има над Западна България, прогнозира климатологът на  Симеон Матев. \r\nМаксималните градуси ще достигат до около 20. Днес ще усетим есента повече в сравнение с предните дни, отбеляза още той. \r\n\"Има възможност да превали – предимно в Странджа планина, но слабо. През следващите дни се очаква разкъсана облачност преди обяд, а след това ще се разсейва. Повече дъждове се очакват по източната ни граница, но те няма да са със стопанско значение\", посочи синоптикът.  \r\nВятърът по планинските ни била и върхове няма да бъде много силен, уточни Матев.", "date": "2018.10.11", "title": "Златната есен отстъпва, идват облаци и дъжд"}
{"url": "https://www.dnes.bg/obshtestvo/2018/10/11/sociopat-psihopat-shto-za-chovek-bi-ubil-jena-kato-viktoriia.390211", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗад убийството на Виктория Маринова вероятно стои човек с тежки деформации. Но тепърва ще се установява дали задържаният Северин Красимиров има психично заболяване, коментира пред  председателят на Дружеството на психолозите в България Пламен Димитров.\n\n\n\n\n\n\r\nПо думите му не е рядкост у нас хора да имат по няколко профила в социалните мрежи, така както и Северин. Това именно говорело за желание човек да бъде анонимен.\r\nАгресията срещу Виктория Маринова може да бъде отключена дори само с една реплика или просто пренебрежение.\r\n                    \n                    \n                По думите на Пламен Димитров обаче, поставянето на всички хора с психични проблеми под общ знаменател е грешно, защото 99% от тях не били опасни за обществото.\r\n\"Депресиите са навсякъде около нас и ние ги виждаме по един или друг начин, а хората развиват все повече самоубийствено поведение\", смята той.\r\nСпоред сттистиките 450 милиона души по света страдат от психични заболявания, а българите най-често страдат от тревожни разстройства, като жените и децата са най-уязвимата група.\r\n\"Затова са нужни промени в политиката, ресурсните обезпечения, за да се осигурят качествени грижи. Практиката иска институционална рамка и грижа\", призова психологът.", "date": "2018.10.11", "title": "Социопат, психопат… Що за човек би убил жена като Виктория?"}
{"url": "https://www.dnes.bg/usa/2018/10/11/myj-s-90-kilogramova-bomba-iskal-da-se-vzrivi-vyv-vashington.390219", "text": "Мъж, който е искал да се взриви във Вашингтон, за да привлече общественото внимание към политическите си възгледи, бе арестуван и подведен под отговорност, съобщи Франс прес.\n\r\nПетдесет и шест годишният Пол Розенфелд бе задържан във вторник край дома си в щата Ню Йорк, заяви прокурор Джефри Берман.\n\r\nПри направен обиск в дома му е намерено близо 90-килограмово самоделно взривно устройство.\n\r\nЗаподозреният призна, че е искал да се взриви на Националната алея - известната еспланада, свързваща мемориала на президента Ейбрахам Линкълн и Конгреса на Капитолийския хълм. Той е планирал да го направи на 6 ноември, деня на междинните избори. Розенфелд не е имал намерение да нарани друг човек, освен себе си.\n                    \n                    \n                \r\nС планирания акт той е искал да привлече общественото внимание към подкрепяна от него политическа система, в която подборът на длъжностни лица се прави чрез хвърляне на жребий, пише БТА.\n\r\nТой е обвинен в изработване на незаконно взривно устройство и за пренасяне на експлозив между щати. Всяко от двете обвинения се наказва с по 10 години затвор.\n\r\n ", "date": "2018.10.11", "title": "Мъж с 90-килограмова бомба искал да се взриви във Вашингтон"}
{"url": "https://www.dnes.bg/stranata/2018/10/11/greshki-v-zdraveopazvaneto-bsp-gotovo-s-vota.390214", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ понеделник БСП ще внесе в Народното събрание мотивите за вота на недоверие срещу кабинета \"Борисов 3\". Левицата атакува правителството на тема здравеопазване, като провежда поредица от срещи с пациентски организации.\n\n\n\r\n\"Основният пакет от мотивите на третия вот на недоверие вече е готов. Въпросът е, че решихме да разширим този документ, т.е. да потърсим и съвет и мнение на хората, които пряко са засегнати от грешките в здравеопазването у нас. Разговорите вече са започнати. Днес проведохме среща с общопрактикуващите лекари, вчера с представители на общинските болници\", обясни в \"Денят ON AIR\" депутатът от БСП д-р Илиян Тимчев.\n                    \n                    \n                \r\nПо думите му никой в момента няма точна стратегия за развитие на здравеопазването у нас.\n\r\n\"Управляващите постоянно сменят министрите и управителите на НЗОК. Всеки идва със своя визия и започва да налага своята политика. Няма никаква приемственост. С нашата \"Визия за България\" именно това целим, да има една стратегия, която всеки да спазва\", категоричен бе депутатът пред .\n\r\nТой допълни, че в понеделник ще бъде проведена последната среща с представители на Лекарския съюз и следобед в счетоводството на парламента ще бъде внесен вотът с всички документи.\n\r\n\"Ние се готвим сериозно и експертно за диалог при обсъждането на вота на недоверие. Дали управляващите ще ни чуят - не знам. Ние излизаме с предложение към хората. Търсим как да бъдат решени проблемите на обществото. Здравеопазването касае цялата нация\", завърши социалистът.\n\r\n ", "date": "2018.10.11", "title": "Грешки в здравеопазването: БСП готово с вота!"}
{"url": "https://www.dnes.bg/notifikacii/2018/10/11/kak-minava-edin-vash-den-za-dobra-forma-superhrani.390191", "text": "Как минава един ваш ден? Сутрин се събуждате, пиете чаша кафе, закусвате нещо набързо или пропускате закуската...\r\nСлед това служебните задължения ви поемат, нямате време за обяд, хапвате нещо на крак, а вечерята ви е обилна. Имате ли време за спорт, какви храни съдържа менюто ви?\r\nАко напоследък се чувствате уморени, липсва ви концентрация, а може би сте качили и някой друг килограм, вероятно вече нямате извинения да не започнете необходимата промяна.\r\nАко искате да бъдете винаги във форма, да сте енергични и по-здрави, вижте кои храни могат да ви помогнат да го постигнете.\r\n\r\nЗа да се погрижите за здравето на очите ви, е важно да добавите към менюто си храни, съдържащи омега-3 мазнини, лутеин, цинк и витамини А, С и Е. Ето няколко добри идеи:\r\n\n                \r\nВ работата, в градския транспорт, в залата за спорт... Бактериите са навсякъде. Освен редовното миене на ръцете, поддържане на чистота, редовно проветряване на помещението, е важно да подсилим имунитета си с някои храни. Хапвайте повече цитрусови плодове, червени чушки, броколи, чесън, джинджифил, киви, папая.\r\n", "date": "2018.10.11", "title": "Как минава един ваш ден? За добра форма: Суперхрани!"}
{"url": "https://www.dnes.bg/stranata/2018/10/11/sled-tragediiata-krai-svoge-pak-tejyk-trafik.390212", "text": "По-малко  от два месеца след кървавата трагедия в Искърското дефиле - отново  тежък трафик. Организацията на движението предизвика колони от  автомобили и опъна нервите на шофьорите.  \n\n\n                    \n                    \n\n\r\n\r\nПо-малко  от два месеца след кървавата трагедия в Искърското дефиле - отново  тежък трафик. Организацията на движението предизвика колони от  автомобили и опъна нервите на шофьорите.  \n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо-малко от два месеца след кървавата трагедия в Искърското дефиле - отново тежък трафик. Организацията на движението предизвика колони от автомобили и опъна нервите на шофьорите.\n\r\nИскърското дефиле се оказа единствената възможност да се премине Стара планина за всички камиони над 12 тона между сръбската граница и Велико Търново. Вчера по обед полицията започна да отбива ТИР-овете от магистралата по \"пътя на смъртта\" през Своге, предаде.\r\nПричината е ремонт на виадукт на автомагистрала \"Хемус\" и обрушване на скали по алтернативния път през \"Витиня\". Жителите на населените места през Искърското дефиле не харесаха тази организация на движението.\r\nВъпреки че след тежката автобусна катастрофа пътното платно тук бе изцяло преасфалтирано, тежките и дълги камиони продължават да се изнасят в насрещното, за да вземат завоя.\r\nДнес се очаква пътят от Ботевград през \"Витиня\" да бъде отворен за тежкотоварния трафик, магистрала \"Хемус\" обаче остава затворена до края на ремонта. ", "date": "2018.10.11", "title": "След трагедията край Своге – пак тежък трафик!"}
{"url": "https://www.dnes.bg/technology/2018/10/11/rupyrt-mladshi-predsedatel-na-tesla.390226", "text": "Джеймс Мърдок стана фаворит за мястото на Илон Мъск като председател на Tesla, който трябва да освободи  позицията до средата на следващия месец, пише Financial Times.\r\nДвама души, запознати с дискусията, са заявили пред вестника, че Мърдок, който е неизпълнителен директор на Tesla, е водещ кандидат за ролята, за която SEC изисква да бъде независим председател. Друг човек пояснява, че все още се разглеждат и външни опции.\r\nМъск отказа да коментира темата първоначално. Няколко часа след публикацията на FT обаче той отговори в Twitter на твърденията, че водещият кандидат е Мърдок с отговора  „неправилно\". Той не е отговорил незабавно на последващо искане за информация. \r\nИзвестно е, че Мъск фаворизира Антонио Грасиас, водещ независим директор на Tesla, но е посъветван, че той може да не е достатъчно независим поради участието си в дружествата на Мъск. Компанията на Грасиас, Valor Equity Partners, е инвестирала в Tesla през 2005 г., като е продала своите акции по време на IPO-то на компанията през 2010 г. Той инвестира и в SpaceX, космическата компания на Илон Мъск.\r\n                    \n                    \r\n\r\n\r\n\r\n\r\n\r\n ", "date": "2018.10.11", "title": "Рупърт-младши – председател на Tesla?"}
{"url": "https://www.dnes.bg/stranata/2018/10/11/za-pyrvi-pyt-u-nas-transplantaciia-na-hrushtial-ot-koliano.390222", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа първи път в България направиха трансплантация на хрущял от коляно на фаланги на пръст. Операцията е направена от български лекари на млад спортист, а два месеца по-късно той вече е подновил тренировките си по бойни изкуства, предаде . Досега подобни трансплантации на хрущял са извършвани само върху големи стави.\r\nПрез юни 2017 година при спаринг Теодор удря противника си в лакътя и наранява един от пръстите си.\r\n\"Първоначално изчаках 1-2 дни поду се, но го движех. В началото нямаше никакъв проблем, обаче започна да се подува и да се обездвижва. Тогава отидох снимка. И ми казаха, че е изкълчен и няма защо да се притеснявам\", разказва Теодор.\r\n                    \n                    \n                През следващите 3 месеца обаче болката се засилва, а пръстът се обездвижва.\r\nТогава той посещава д-р Мазнейков в Благоевград, който му дава надежда, че може да се присади хрущял от коляното върху увредената част от пръста.\r\nДва месеца преди операцията младият спортист трябвало да раздвижва пръста, а самият той е използвал нестандартен метод за това.\r\nОперацията продължава повече от час. А два месеца по-късно Теодор отново е на ринга, напълно здрав и готов да побеждава.\n\r\n\r\n ", "date": "2018.10.11", "title": "За първи път у нас: Трансплантация на хрущял от коляно"}
{"url": "https://www.dnes.bg/rusia/2018/10/11/ruski-sait-treti-ot-gu-zamesen-v-otravianeto-na-skripal.390221", "text": "Руски сайт назова трети служител на военното разузнаване, който според него е замесен в отравянето на двойния агент Сергей Скрипал във Великобритания, предаде Ройтерс.\n\r\nНовинарският портал \"Фонтанка\" цитира данни, че Сергей Федотов е посетил Великобритания през 2016, 2017 и 2018 г. и е напуснал тази страна на 4 март - в същия ден, когато от кралството са си тръгнали и други двама агенти на Главното управление (ГУ) - руска разузнавателна служба, по-известна под старото си наименование Главно разузнавателно управление (ГРУ) - които вече бяха назовани като заподозрени за атаката.\n\n\n\r\nБившият руски разузнавач, превърнал се в британски шпионин, Сергей Скрипал и дъщеря му Юлия бяха открити в безсъзнание на пейка в британското градче Солсбъри именно на 4 март. Великобритания твърди, че Скрипал баща и дъщеря са били отровени от двама служители на ГУ, идентифицирани като Анатолий Чепига и Александър Мишкин, с военното нервнопаралитично вещество \"Новичок\" - обвинение, което Москва отрича.\n                    \n                    \n                \r\nМиналия месец вестник \"Дейли телеграф\" писа, че британската полиция е установила самоличността на трети руски агент, който според нея е бил на разузнавателна мисия преди опита за убийство на Скрипал. Британският ежедневник не разкри името на заподозрения, припомня Ройтерс, цитирана от БТА.", "date": "2018.10.11", "title": "Руски сайт: Трети от ГУ замесен в отравянето на Скрипал"}
{"url": "https://www.dnes.bg/sofia/2018/10/11/chasti-ot-sofiia-ostavat-bez-voda-na-12-oktomvri-petyk.390233", "text": "На 12 октомври 2018 г. (петък), във връзка с подмяна на спирателен кран на бул. „Мадрид“, кв. „Подуене“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на:\r\nбул. „Мадрид“, бул. „Евлоги и Христо Георгиеви“, бул. „Ген. Данаил Николаев“, жп гара Подуене.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид “ ъгъла с ул. „Алеко Константинов “.\n\r\nНа 12 октомври 2018 г. (петък), във връзка с извършване на степ тест за измерване на налягането във водопроводната мрежа в кв. „Бояна“, се налага спиране на водоподаването от 00:00 до 06:00 часа на клиентите на „Софийска вода”, живеещи в района на:\r\nул. „Воденичница“, ул. „Даскал Стоян Попандреев“, ул. „Околовръстен път“, ул. „Радецки“, ул. „Кумата“, ул. „Севастократор Калоян“\r\n и района между ул. „Даскал Стоян Попандреев“, ул. „Иваница Данчев“, ул. „Севастократор Калоян“, ул. „Герганица“ и ул. „Байкал“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумата “ пред Овергаз; ул. „Герганица“ ъгъла с ул. „Десислава“.\n\r\nНа 12 октомври 2018 г. (петък), във връзка с подмяна на сградно водопроводно отклонение до бл. 301 жк. „Надежда“ 3, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nбл. 301, бл. 302, бл. 303.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 301.\n\r\nНа 12 октомври 2018 г. (петък), във връзка с подмяна на сградно водопроводно отклонение на ул. „Стефан Стамболов“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Стефан Стамболов“ от ул. „Пиротска“ до бул. „Тодор Александров“ – четни номера.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Стамболов“ №10.\n\r\nНа 12 октомври 2018 г. (петък), във връзка с монтаж на пожарен хидрант на ул. „Петър Панайотов“ Промишлена зона „Илиянци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Петър Панайотов“ от Пожарната до „Яйцекооп“ и бл. 10.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: до бл. 10.\n\r\nНа 12 октомври 2018 г. (петък), във връзка с подмяна на сградно водопроводно отклонение на ул. „Любен Каравелов“с. Казичене, се налага спиране на водоподаването от 09:30 до 16:00 часа на клиентите на „Софийска вода”, живеещи в района на:\r\nул. „Любен Каравелов“ от ул. „Липите“ до ул. „Мито Войнишки“, ул. „Хан Аспарух“ от ул. „Любен Каравелов“ до ул. „Никола Петков“, ул. „Витоша“ от ул. „Любен Каравелов“ до ул. „Никола Петков“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любен Каравелов“ ъгъла с ул. „Хан Аспарух“.\n\r\nНа 12 октомври 2018 г. (петък), във връзка с подмяна на сградно водопроводно отклонение на ул. „Дружба“с. Герман, се налага спиране на водоподаването от 10:00 до 17:30 часа на клиентите на „Софийска вода”, живеещи в района на:\r\nул. „Дружба“, ул. „Незабравка“\r\nул. „Боне Хаджибонев“ от ул. „Градина“ до ул. „Незабравка“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дружба“ ъгъла с ул. „Незабравка“.\n\r\nНа 12 октомври 2018 г. (петък), във връзка с подмяна на сградно водопроводно отклонение на ул. „Варна“ гр. Нови Искър кв. „Курило“, се налага спиране на водоподаването от 09:30 до 15:00 часа на клиентите на „Софийска вода”, живеещи в района на:\r\nул. „Варна“, ул. „Балкан“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Варна“ ъгъла с ул. „Балкан“.\n\r\nНа 12 октомври 2018 г. (петък), във връзка с подмяна на сградно водопроводно отклонение на ул. „Дунавски лебед“кв. „Васил Левски“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на:\r\nул. „Дунавски лебед“ от ул. „Поп Грую“ до ул. „Станислав Доспевски“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дунавски лебед“ №20.\n\r\nНа 12 октомври 2018 г. (петък), във връзка с механично почистване и дезинфекция на резервоар „Шумака“ община „Панчарево“, се налага спиране на водоподаването от 09:00 до 13:00 часа на клиентите на „Софийска вода”, живеещи в района на:\r\nВилна зона „Шумака“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновско шосе“ и отбивката за резервоара.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.10.11", "title": "Части от София остават без вода на 12 октомври, петък"}
{"url": "https://www.dnes.bg/muzika/2018/10/11/poboi-napadnaha-hristo-hristov-ot-dueta-zipo-i-slash.390232", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nСнощи след 8 часа вечерта четирима души са нахлули в офиса на рапъра Христо Христов от дуета \"Зипо и Слаш\". Нападателите са го, съборили са го на земята и са го били.\r\n\"Позвъня се на вратата, помислих, че някой от колегите е забравил нещо. Отваряйки, четирима мъже ми викат: \"Извиняваме се, тук ли са фалшивите кастинги, които бяха обявили Господарите?\". Нямах време да отговоря - в следващия момент единият от мъжете ме събори с юмрук\", обясни пред  рапърът Зипо.\r\nСпоред него нападението със сигурност е било организирано, не е било на личен принцип, а нещо, което е въпрос на интереси.\r\n                    \n                    \n                \"Този, който беше активен, изглеждаше като професионален спортист. Личеше си, че знае как и къде да ме удари, за да ме заболи, без да останат белези\", коментира Христов.\r\nСигнал към полицията е подаден още снощи. Рапърът сподели, че смята да подаде и жалба. Той призова хората да бъдат по-внимателни, защото може да се случи на всекиго.\n\r\n ", "date": "2018.10.11", "title": "Побой: Нападнаха Христо Христов от дуета \"Зипо и Слаш\""}
{"url": "https://www.dnes.bg/notifikacii/2018/10/11/primitivnost-jestokost-ubiistvo-po-porychka-a.390224", "text": "Събраните доказателства говорят, че в случая с убийството на Виктория Маринова не става въпрос за поръчка, а за примитивна жестокост, обяви бившият главен секретар на МВР Калин Георгиев.\r\n\"Тази примитивна, брутална жестокост и намерените към момента доказателства съвсем ясно говорят за това, че не става въпрос за подготовка, за поръчка. Просто е страшна, брутална и примитивна агресия\", настоя той. \r\n\"Убеден съм, че основната цел на моите колеги е да достигнат до извършителя на престъплението, независимо кой е пострадал\", посочи Георгиев.\n\n\n\n\r\n\"Няма как да направиш превенция на убийство, защото то става инцидентно в повечето случаи, когато не е поръчково или планирано. За да докажеш, че едно убийство е поръчково, ти трябва да го разкриеш\", настоя бившият главсек пред bTV.\r\n                \n                \"Не ми е предлагано да ставам министър на вътрешните работи\", призна той. На въпрос пък дали би се върнал  като главен секретар на МВР Калин Георгиев отговори, че вече е бил на този пост.\r\n\"През 2013 г. подадох оставка, защото усещах, че повече няма да мога да изпълнявам задълженията си на главен секретар и нямаше да мога да правя нищо повече\", посочи Калин Георгиев.\r\n\"Знаех кой ще бъде министър. Прецених, че ще бъда принуден да правя неща, които не желая. Знаех, че предстоят промени в системата на МВР, освобождаване на колеги, с които аз съм работил, и нямаше как да го понеса чисто човешки\", изтъкна той.\r\nПо думите му през 2013 – 2014 г. са нанесени много тежки щети на системата и тя все още се опитва да се справи с това.\r\n\"Не давам оценки на колеги и на министри, защото знам какво им е било. Само човек, който не е носил бремето на това пред името ти да пише главен секретар, дава оценки, но не знае какво е реално да носиш отговорност\", отбеляза бившият главен секретар.\r\nСпоред него министерството непрекъснато е жертва на разнопосочни реформи и разсипване на ръководния състав.", "date": "2018.10.11", "title": "Примитивност, жестокост... Убийство по поръчка, а?"}
{"url": "https://www.dnes.bg/notifikacii/2018/10/11/v-ton-s-borisov-ema-hopkins-razocharovana-ot-mediite.390235", "text": "Посланикът на Великобритания у нас Ема Хопкинс призна, че отразяването на убийството на Виктория Маринова е било ужасно в много медии. \r\nТя се съгласи с премиера Бойко Борисов, който вчера беше силно възмутен от отразяването на убийството на русенската журналистка. \r\n\"На срещата, на която бяхме поканени посланиците, получихме интересна и актуална информация за бруталното убийство на Виктория Маринова от премиера Бойко Борисов. Той сподели, че е разочарован от начина, по който беше отразен случаят в международните медии и аз споделям това негово разочарование\", посочи Ема Хопкинс пред Нова тв.\n\n\n\n\r\n                \n                По думите й за няколко дни полицията е събрала много доказателства, издадена е Европейска заповед и според нея всяка една европейска полицейска служба трябва да се гордее с такива резултати.\r\n\"Напълно съчувствам на премиера за неговото разочарование. Той се почувства сякаш България е предадена в медиите и че много прибързани изводи са извлечени от обстоятелствата около това убийство\", коментира още Хопкинс.\r\nBBC постави убийството наравно с убийствата в Малта и Словакия, а Ема Хопкинс защити международните медии с думите, че винаги има неточности при отразяването. \r\n\"Нашата преса е свободна и невинаги политиците харесват това, което медиите казват. Свободната преса е свободна да каже каквото си иска\", настоя тя.\r\nПо думите й понякога се получава подобен истеричен отзвук при липсата на надлежно разследване за установяване на връзките.\r\n\"На места отразяването на този случай беше ужасяващо, защото това, което не чухме, е, че е едно брутално сексуално престъпление срещу жена\", каза Ема Хопкинс.", "date": "2018.10.11", "title": "В тон с Борисов: Ема Хопкинс разочарована от медиите!"}
{"url": "https://www.dnes.bg/technology/2018/10/11/futuristyt-rei-hamynd-razkriva-tendenciite-na-bydeshteto-na-the-next-big-thing-2018.390237", "text": "Най-опитният футурист в Европа – Рей Хамънд, идва за първи път в България, за да се включи в третото издание на конференцията THE NEXT BIG THING, която се организира от Bloomberg TV Bulgaria. Събитието ще се проведе на 16 октомври от 09:00 часа в Capital Fort (София) и ще очертае най-важните икономически, технологични и научни събития от годината. Английският футурист, журналист и автор на книги Рей Хамънд ще бъде ключов лектор по време на THE NEXT BIG THING 2018. На конференцията той ще сподели кои сфери ще са основните двигатели на бизнеса занапред и ще засегне теми като дигиталната революция, ръста на популацията, нанотехнологиите и ДНК анализите в медицината, климатичните промени, автономните автомобили, енергийните промени, глобализацията и бедността по света. По време на събитието, Хамънд ще представи и съветите си за това как бизнесът да се подготви за бъдещето. Според него, дигиталната революция ще има много по-голямо въздействие върху всичко, което правим, като всеки бизнес трябва да погледне на дигитализацията в много по-голяма дълбочина. „Не подценявайте бъдещето, защото то принадлежи на онези, които са подготвени за него още днес. Най-добрият начин да го направим, е да знаем какво предстои“, споделя Хамънд броени дни преди пристигането си в София.  Вече повече от 35 години футуристът представя пред публиката вижданията си за тенденциите, които очертават бъдещето. Преди три десетилетия Хамънд прави своята уникална прогноза за Европа, която се сбъдва и така днес той изживява бъдещето, което някога е описал. Рей Хамънд неведнъж е представял вдъхновяващите си презентации на конференциите TED и е консултирал компании като Google, Apple, SAP, MasterCard, Vodafone и много други. Автор е на 14 книги за бъдещето. През 2010 г. Хамънд е награден от Михаил Горбачов със златен медал на ООН за заслуги към футурологията. На THE NEXT BIG THING Хамънд ще говори за бъдещето, което вече е тук. Конференцията THE NEXT BIG THING е насочена към представители на международни компании и лидери на мнение от всички индустрии, браншови организации, клъстери, неправителствени организации, както и към малкия и среден бизнес. Изправени ли сме пред нова световна финансова криза и предстоят ли икономически рискове? Как новите технологии променят бизнеса? Какво е бъдещето на медицината и здравеопазването? Отговорите на тези и още въпроси ще дадат лекторите на THE NEXT BIG THING, сред които са Тони Дю Пре (главен инвестиционен директор в Amundi Прага), Маркъс Ашуорд (колумнист в Bloomberg Opinion), Джулиан Лий (петролен стратег в Bloomberg), Роб Мейчин (оперативен директор в Endava), Красимира Чемишанска (изпълнителен директор на Amgen), Владимир Филипов (NearSoft) и Виктор Андонов (Devexperts). Актуални новини около участниците в събитието и програмата на THE NEXT BIG THING може да следите на http://tnbt.bloombergtv.bg/ и във фейсбук страницата на Bloomberg TV Bulgaria: https://www.facebook.com/BloombergTVBG/. Генерален партньор на THE NEXT BIG THING е БАКБ. Конференцията се провежда с подкрепата на Philip Morris Bulgaria, A1, Opel, Monbat Group. Институционални партньори са Български форум на бизнес лидерите, Българска стопанска камара. Повече за THE NEXT BIG THING Конференциите на Bloomberg по цял свят събират влиятелни личности, мениджъри, предприемачи и медии, за да обменят опит, да споделят полезно съдържание и да провокират дебат. THE NEXT BIG THING обединява бизнес лидери и доказани авторитети в индустрията за откровени разговори относно най-важните тенденции и предизвикателства в глобалната икономика, инвестициите, науката, технологиите и много други. ", "date": "2018.10.11", "title": "Футуристът Рей Хамънд разкрива тенденциите на бъдещето на THE NEXT BIG THING 2018"}
{"url": "https://www.dnes.bg/cars/2018/10/11/s-ryjda-i-pred-razpad-31-dni-gratis-i-izostavenite-koli-za-skrap.390176", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсяка година над 1300 автомобила излизат от движение в София и залежават в междублоковите пространства, установи .\r\nЗа да улесни тромавата процедура по репатриране, Столичната община планира промени, които да съкратят сроковете.\r\nВиждаме ги във всеки квартал, най-често с ръжда и пред разпадане. Заемат места за паркиране, които и без това не стигат за активните коли. Собствениците ги зарязват и не се сещат за тях с години.\r\nПроцедурата по репатрирането на такива коли обаче не е никак лесна. Всичко започва със сигнал до общината. След това кметът на района назначава специална комисия. След като се установи, че автомобилът е излязъл от употреба, му се поставя стикер с предписание.\r\n                    \n                    \n                След поставянето на този стикер, започва да тече тримесечен срок, а собственикът на автомобила трябва да го премести на площадка за временно съхраняване. Ако не го направи, кметът на съответния район издава заповед за неговото принудително преместване на площадка за временно съхраняване.\r\nЕдва след това колата може да бъде разглобена, като преди това собственикът получава последен шанс от две седмици да потърси автомобила си. Експертите са на мнение, че сроковете са прекалено дълги и тромави.\r\nПредложението за промяна в общинските наредби е 3-месечното предписание да се намали на 31 дни. Очаква се решението на Столичния общински съвет.", "date": "2018.10.11", "title": "С ръжда и пред разпад! 31 дни гратис и изоставените коли – за скрап"}
{"url": "https://www.dnes.bg/stranata/2018/10/11/rodi-me-s-kysmet-i-me-hvyrli-na-kat-kola-ot-tototo-karyk.390164", "text": "Пътни полицаи развалиха празника на семейство късметлии от Козлодуй, които спечелиха лек автомобил от тотото, след като ги глобиха веднага след получаването на наградата, съобщава \"Монитор\".\r\nМариела Вачева и Жеко Асенов получили ключовете на колата на тържествената церемония на площада в града.\r\nСъпрузите побързали да се качат в новото возило, а 19-годишният син на двойката я подкарал към дома им.\r\nПо време на краткия път обаче колата била спряна от служители на Пътна полиция, които не пропуснали факта, че автомобилът не е с редовни регистрационни табели.\r\nВъпреки красивата история за късмета, органите на реда не се трогнали и връчили акт на младия шофьор.\r\n ", "date": "2018.10.11", "title": "Роди ме с късмет и ме хвърли на... КАТ! Кола от тотото – карък"}
{"url": "https://www.dnes.bg/rusia/2018/10/11/rusiia-ni-zahapa-za-nacapanite-pametnici-vandalizym.390202", "text": "Българските власти не предприемат ефективни мерки срещу актовете на вандализъм срещу паметници на съветски войници, заяви говорителката на руското министерство на външните работи Мария Захарова, цитирана от ТАСС.\r\n\"През нощта срещу 4 октомври бе извършен поредният акт на оскверняване на паметника на съветските воини в София\", отбеляза Захарова.\n\r\nТя призова \"ръководството на България\" да прекрати \"зачестилите в последно време случаи на вандализъм срещу паметника\" и да осигури неговата безопасност.\r\n\"Принудени сме да констатираме, че българската страна така и не предприема ефективни мерки да не се допуска гавра с паметта на съветските воини, отдали живота си за спасяването на човечеството от нацизма\", заключи говорителката на руското външно министерство.\r\n ", "date": "2018.10.11", "title": "Русия ни захапа за нацапаните паметници: Вандализъм!"}
{"url": "https://www.dnes.bg/zvezdi/2018/10/11/borisa-tiutiundjieva-na-28-krasota-po-podiuma.390122", "text": "\n\r\nНа 11 октомври рожден ден празнува популярният роден модел и актриса Бориса Тютюнджиева. Родена през 1990 година в София, тя добива популярност през 2006 г., когато печели конкурса \"Кралица на красотата\".\n\r\nОсвен като модел, тя се изявява и като актриса, като до момента взима участие в 2 филма - американската хорър поредица \"Wrong Turn\" и в четвъртата част на \"Спокойно езеро\".\n\r\n\n\r\nБориса завършва бизнес администрация във филиала на Международното висше бизнес училище в Правец с диплома на Сити Юнивърсити Сиатъл.\n\r\nЗапочва своята кариера през 2006 г., когато печели конкурса \"Кралица на красотата\". \n                    \n                    \n                \r\nСъщата година представя България на конкурса \"Мис Кралица на красотата\" в Китай.\n\r\nТя е една от най-успешните родни моделки на италианския подиум.\n\r\nПрез 2010 г. се снима за мъжкото списание \"Максим\".\n\r\nПрез 2014 г. е участник във втория сезон на популярното риалити шоу \"Къртицата\".\n\r\nПрез 2011 година Бориса създава собствена модна линия за дизайнерски обувки на име \"Chicozia”.\n\r\nВисока е точно 179 см.", "date": "2018.10.11", "title": "Бориса Тютюнджиева на 28: Красота по подиума"}
{"url": "https://www.dnes.bg/obshtestvo/2018/10/11/maikite-nepokorni-na-palatki-na-jyltite-paveta.390208", "text": "\n\r\nЦяла нощ десетки родители на деца с увреждания останаха на протест пред правителствената сграда със своите… палатки, които са разпънати на жълтите павета.\r\nВъпреки подписаните законови промени преди два дни, те са отново на улицата, а и отново са недоволни.\n\r\nЧерни знамена, черни балони, тъжни лица и излъгани надежди. Такава е ситуацията пред Министерския съвет.\r\nРодителите на деца с увреждания поискаха среща с премиера Бойко Борисов, която така и не се осъществи вчера, затова снощи протестът им прерасна в гражданско неподчинение и те блокираха бул. \"Дондуков\". \r\nИ към този момент движението на автомобили в района е блокирано.\r\n ", "date": "2018.10.11", "title": "Майките – непокорни! На палатки, на жълтите павета"}
{"url": "https://www.dnes.bg/akoshtete-vqrvaite/2018/10/11/som-gigant-2-m-i-74kg-pori-vodite-na-iazovir-bersin.390204", "text": "Гигантски сом – дълъг 225 см и тежащ 74 кг бе изваден от язовир Берсин, община Кюстендил. Рибата е била уловена преди два дни привечер и по-късно е била пусната обратно във водите.\r\nМайстор рибарят Веско Ангелков и неговият приятел Питър Ангелов се борили повече от час с огромния сом.\r\nДвамата рибари са били на язовира за улов на шарани, но уловили... сома с шаранджийски въдици и такъми.\r\n\"Трофейният сом беше третиран на увредените места с антибиотик и пуснат отново да плува във водите на Берсин\", каза за \"Дарик\" арендаторът на язовира Иван Станчев.\r\n ", "date": "2018.10.11", "title": "Сом гигант (2 м и 74кг) пори водите на язовир Берсин"}
{"url": "https://www.dnes.bg/stranata/2018/10/11/sutreshna-gledka-ot-iambol-3-novi-kirki-v-infiniti.390205", "text": "Три нови кирки са били забити в предния капак и покрива на лек автомобил \"Инфинити\" на ямболската улица \"Цар Иван Александър\".\r\nСигналът е бил подаден към 08:10 часа в сряда от собственика, 59-годишен местен жител, за когото няма данни да е криминално проявен. \r\nАвтомобилът е бил паркиран в съседство с професионалната техническа гимназия \"Иван Райнов\" и до жилището на водача, пише \"Монитор\".\r\nРайонът е бил веднага отцепен с полицейска лента, образувано е досъдебно производство. \r\nПо предварителна информация автомобилът се води като собственост на фирма, търгуваща с торове и растителни препарати. Предполага се, че става въпрос за неуредени финансови взаимоотношения.\r\n                    \n                    \n                \"Предупрежденията\" със забити кирки в автомобили е бургаски \"патент\", коментират местните криминалисти, на пръсти се броели подобни случаи в Ямбол, последният бил отпреди 6 години, когато по този начин повредили \"Мерцедес\"-а на работещ по Черноморието млад бизнесмен.\n\r\n ", "date": "2018.10.11", "title": "Сутрешна гледка от Ямбол: 3 нови кирки в \"Инфинити\""}
{"url": "https://www.dnes.bg/tenis/2018/10/11/gordost-adrian-andreev-na-olimpiiski-189-final.390206", "text": "Адриан Андреев се класира за полуфиналите на турнира по тенис на Младежките Олимпийски игри в Буенос Айрес (Аржентина). \r\nПоставеният под №6 Андреев победи Филип Кристиан Жиану (Румъния) с 6:2, 6:4 за 91 минути. \r\nБългаринът нямаше никакви проблеми в първия сет, а във втората част след 4:4 той взе два поредни гейма и затвори мача.\r\nТова е трета поредна победа за Андреев на сингъл в Буенос Айрес. Преди това той елиминира Карлос Лопес Монтагуд (Испания) със 7:6(4), 3:6, 6:2 и Янки Ерел (Турция) с 6:3, 5:7, 6:3.\r\nВ спор за място на финала Андреев ще играе срещу представителя на домакините Факудно Диас Акоста. Поставеният под №8 Акоста е 13-и в световната ранглиста.\r\n                    \n                    \n                Късно снощи тенисистът ни продължи с великолепното си представяне в Аржентина.\r\nВ турнира на двойки Андреев и Ринки Хиджиката от Австралия се класираха също на полуфинал. \r\nДвамата победиха с 7:6(6), 4:6, 10:7 вторите поставени Николас Мехия (Колумбия) и Жилберт Соареш Жуниор (Бразилия) за 96 минути игра.\r\nЗа място на финала Андреев и Хиджиката ще играят срещу третите поставени французи Гастон и Табур. \r\nНадпреварата в Буенос Айрес ще продължи до 14 октомври.\r\n\r\n ", "date": "2018.10.11", "title": "Гордост! Адриан Андреев – на олимпийски ½-финал"}
{"url": "https://www.dnes.bg/index/2018/10/11/receptata-dnes-amerikanska-kartofena-salata-s-bekon.390125", "text": "\r\n2 чаши картофи на кубчета\r\n1 чаена лъжица сол\r\n1 чаша заквасена сметана\r\n½ чаша готов дресинг за салата по избор (на майонезена основа)\r\n½ чаена лъжичка черен пипер\r\n1 чаша настърган кашкавал\r\n½ чаша нарязан пресен лук\r\n½ чаша пушен бекон\r\n \r\n\r\n \r\nОбелете и нарежете картофите на кубчета. Сварете ги в подсолена вода, докато омекнат. След като са готови, отцедете и охладете под студена вода. Смесете заквасената сметана, дресинга (или майонезата), парченцата нарязан бекон (може и запържен по желание), настъргания кашкавал и лука. Накрая добавете картофите и разбъркайте добре.\r\n\r\n", "date": "2018.10.11", "title": "Рецептата Dnes: Американска картофена салата с бекон"}
{"url": "https://www.dnes.bg/cars/2018/10/11/bylgariia-polsha-slovakiia-ne-iskame-vnos-na-stari-dizeli.390203", "text": "Информационна нота от името на българската, полската и словашката делегации в Съвета на Европа представи екоминистър Нено Димов в Люксембург.\r\nИдеята е, да се предприемат превантивни мерки срещу очаквания внос на употребявани автомобили от страни членки с висок стандарт към държави с по-ниска покупателна способност на населението.\r\nТова е много вероятно да се случи след налагането на забрана за използването на коли с дизелови двигатели в някои европейски градове, заради високите им вредни емисии. Нашествието на подобни возила, предимно в Източна и Южна Европа, ще предизвика още по-голямо замърсяване на въздуха в държавите от този регион.\n\n\n\r\n                    \n                    \n                \"Темата за двойните стандарти в първоначалния си обхват се отнасяше само до качеството и стандартите на хранителните продукти. Притеснение буди обстоятелството, че този подход намира отражение и в други области, които също имат пряко отношение както към здравето на хората, така и към околната среда\", заяви министър Димов пред колегите си от Съвета.\r\nСпоред него, проблемът не може да се реши със забрана, защото противоречи на свободното движение на стоки.\r\nДимов смята, че \"прагматичният подход изисква онзи, който изкривява пазара, да поеме отговорността за това. Това означава държавите, които въвеждат забрани на старите дизели, да не могат да изнасят коли, които не отговарят на определени стандарти\".\r\nИнициативата е подкрепена също от Кипър, Латвия, Литва, Люксембург, Румъния и Унгария.\r\n ", "date": "2018.10.11", "title": "България, Полша, Словакия: Не искаме внос на стари дизели!"}
{"url": "https://www.dnes.bg/world/2018/10/11/trima-dushi-zaginaha-pri-silen-trus-v-indoneziia.390213", "text": "Земетресение с магнитуд 6,4 разтърси индонезийските острови Ява и Бали. Загинали са трима души, а най-малко четирима души са пострадали, съобщи Националната агенция за управление при бедствия, предаде ДПА.\r\n\"Жертвите са били убити от падащи отломки\", каза говорител на ведомството. Няколко сгради са претърпели щети при труса.\n\n\r\nЗеметресението е усетено силно и на индонезийския курортен остров Бали, където има годишна среща на Международния валутен фонд и Световната банка.\r\nОрганизаторите на срещата казаха, че земетресението не е нарушило графика на заседанията.\r\nИндонезия още се възстановява от земетресението с магнитуд 7,4 и последвалото цунами, отнели живота на над 2000 души на остров Сулавеси, припомня БТА.\r\n ", "date": "2018.10.11", "title": "Трима души загинаха при силен трус в Индонезия"}
{"url": "https://www.dnes.bg/politika/2018/10/11/kvotite-za-hora-s-uvrejdaniia-ostavat-chut-li-e-biznesyt.390207", "text": "Социалният министър Бисер Петков обяви, че в проекта на Закона за хората с увреждания, който ще се разглежда днес на Национален съвет за интеграция на хората с увреждания, е предвидено да има две национални програми - едната за подкрепа на работодателите, която да насочва ресурс към бизнеса за адаптиране на места за хора с увреждания, а другата за достъпна среда и мобилност, която ще насочва ресурс за достъпна среда най-вече на жилищни сгради, защото там има изоставане.\n\n\n\n\r\nДвете национални програми ще заменят двата фонда, които бяха предвидени в предишния вариант на законопроекта.\r\n\"Квотите за хора с увреждания остават в проекта, но са предвидени доста хипотези, при които работодателите, които не спазват това задължение, могат да бъдат освободени от компенсационна вноска\", посочи министърът. \r\n                    \n                    \n                По думите му такава хипотеза са например производства и дейности, които обективно не предполагат ангажиране на хора с увреждания, другата е - невъзможност за назначаване на човек с увреждане, защото Бюрата по труда или частни трудови посредници , не са осигурили такъв човек.\r\nПредвидено е изпълнението на задължението за квоти да може да бъде осъществено чрез алтернативни мерки - чрез закупуване от страна на предприятието на специализирани стоки и услуги, произведени от хората с уврежданията.\r\n\"Продължава дебатът и с работодателите, техните мнения отново ще бъдат взети предвид на заседанието на Националния съвет за интеграция на хората с увреждания и на заседанието на НСТС другата седмица\", обеща Бисер Петков.\r\nПрипомняме ви, че в първоначалния проект бе записано, че фирмите с до 20 работници са задължени да наемат поне 1 човек с увреждания, а тези с от 50 до 100 - поне двама. Ако компаниите са със 100 или над 100 заети лица, 2% от средносписъчния състав трябва да е от хора с увреждания. При неизпълнена квота бе заложена глоба – 30% от минималната заплата.", "date": "2018.10.11", "title": "Квотите за хора с увреждания – остават! Чут ли е бизнесът?"}
{"url": "https://www.dnes.bg/usa/2018/10/11/uraganyt-maikyl-vze-edna-jertva-veche-otslabna.390217", "text": "Ураганът \"Майкъл\", най-силната буря, преминавала през Флорида за последния четвърт век, отслабна до първа категория. Това съобщи Националният център за ураганите на САЩ, цитиран от Ройтерс.\r\nПо прогнози на центъра \"Майкъл\" ще отслабне тази сутрин до тропическа буря, докато преминава през югоизточните щати.\n\r\nУраганът се намира на 30 км югозападно от град Олбани в щата Джорджия с максимални постоянни ветрове от 150 км/ч.\r\nТой взе най-малко една жертва и остави без електричество 403 000 домакинства и бизнеси във Флорида, Джорджия и Алабама. /БТА/\r\n ", "date": "2018.10.11", "title": "Ураганът \"Майкъл\" взе една жертва, вече отслабна"}
{"url": "https://www.dnes.bg/akoshtete-vqrvaite/2018/10/11/6-te-greshki-koito-pravim-na-rabotnoto-miasto.390193", "text": "Знаете ли, че според изследвания, ако човек има приятелски отношения с колегите си, производителността му се увеличава значително.\r\nКак бихте определили вашето ниво на комуникация на работното място? В следващите редове ще прочетете за едни от най-често допусканите грешки с колеги, които могат да ни костват добрата репутация.\r\n\r\nНезависимо дали работите в голяма или малка компания, важно е да научите навреме кой как се казва. Дейл Карнеги, който е един от най-известните лектори за личностно развитие и автор на редица книги, сред които и \"Как да печелиш приятели и влияеш на хората\", винаги е препоръчвал да се обръщаме към хората с имената им, от момента, в който ги срещнем. По този начин показваме уважение към тях.\r\n                    \n                    \n                \r\nКакво ще кажете за сутрин, в която отивате на работа и колегата ви приготви кафе или ви е донесъл нещо малко за закуска? Ще се почувствате приятно. Ако искате да си спечелите репутацията на приятен колега не забравяйте понякога да правите тези малки жестове.\r\n", "date": "2018.10.11", "title": "6-те грешки, които правим на работното място"}
{"url": "https://www.dnes.bg/obshtestvo/2018/10/11/nosht-pod-prozorcite-na-vlastta-maikite-na-obeshtaniia-ne-viarvat.390223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротестиращите майки на деца с увреждания пренощуваха пред Министреския съвет. Снощи те блокираха бул. \"Дондуков\" и опънаха нов палатков лагер. Причината за поредния бунт е обещаната от властта реформа, която според майките буксува.\r\nДвижението по бул. \"Дондуков\" вече е възстановено, след като майките преместиха палатките си пред входа на Министерския съвет след 30-минутни преговори с полицията. Първоначално служителите на реда не им разрешиха да преместят протеста си.\n\n\r\n\"Явно властта към майките има традиция да отменя решенията си. Днес дойдоха и ни казаха, че това е зона за сигурност. Опънаха кордон и трябва да отидем доста по-настрани. Това не е самоволно решение на полицията, това е решение на властта. Властта се опитва да ни изтика\", споделиха майките пред камерата на .\r\n                    \n                    \n                Майките подчертаха, че отдавна не вярват на обещания. От юни им е обещано трите закона за хората с увреждания да влязат за гласуване вкупом. Те настояват Законът за личната помощ да влезе в комплект, а не да бъде оставян за следващия бюджет.\r\n\"Искаме законите да бъдат приети във вида, в който сме ги вкарали преди 4-5 месеца. Те не искат да го направят и споразумения няма. Вече не издържаме! Тези НПО-та спъват реформата, защото за тях това положение е идеално. Ходят на събрания и конференции, какво толкова обсъждат... Вземат държавни субсидии и какво се е променило за хората с увреждания? Нищо!\", категорични бяха майките.\r\nМеждувременно проектозаконът за хората с увреждания влиза за обсъждане в Националния съвет за интеграция на хората с увреждания. В нормативния акт се предвижда месечните интеграционни добавки да се заменят с месечно подпомагане, обвързано с линията на бедност. Сумите ще са в по-висок размер от сегашните и ще зависят от степента на увреждане.\r\nКвотите за наемане на хора с увреждания остават, но при определени условия няма да са задължителни за бизнеса. По план на 16 октомври проектозаконът трябва да бъде разгледан от Националния съвет за тристранно сътрудничество, а на следващия ден да влезе за одобрение в Министерския съвет.\n", "date": "2018.10.11", "title": "Нощ под прозорците на властта: Майките на обещания не вярват!"}
{"url": "https://www.dnes.bg/notifikacii/2018/10/11/lyvicite-zavyrshiha-svetovnoto-s-krasiva-pobeda.390234", "text": "Женският национален отбор на България завърши с победа участието си на световното първенство в Япония. Волейболистките ни, водени от селекционера Иван Петков, разгромиха Азербайджан с 3:0 (25:19, 25:20, 25:20) в последния си мач от група F, от втората фаза на шампионата, който се игра в зала \"Осака Мунисипал Сентрал Джимнезиъм\".\r\nС това България записа четвърти успех и завърши по страхотен начин участието си на мондиала, като реализира две последователни победи, след като вчера надигра и Тайланд с 3:2 гейма.\r\nСлед този завършек нашите момичета приключват на шесто място в група F, с четири победи, пет загуби и 11 точки. \r\nТимът ни може да остане на това място, ако по-късно днес Турция победи Тайланд. По този начин България ще раздели 11/12-о място в крайното класиране на Мондиал 2018.\r\n                \n                Азербайджан остана на последното място в групата с едва 2 победи, 7 загуби и 6 точки.\r\nС най-голям актив за успеха на България бе Мирослава Паскова с 13 точк. Христина Русева завърши с 11 точки, а Нася Димитрова приключи с 11. Най-резултатна за Азербайджан бе Полина Рахимова, която приключи с 16 точки.\r\n", "date": "2018.10.11", "title": "\"Лъвиците\" завършиха Световното с красива  победа"}
{"url": "https://www.dnes.bg/stranata/2018/10/11/romite-v-ruse-na-noj-s-rodninite-na-ubieca-no-inache-spokoino.390218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпокойно премина нощта в ромския квартал на Русе \"Тракцията\", след като вчера жителите му се разбунтуваха след убийството на Виктория Маринова.\r\nТе бяха притеснени да не се стигне до етническо напрежение и саморазправа, получили са и заплахи по телефона.\n\n\n\n\r\nОколо 18 часа вчера в квартала беше изключително напрегнато. Част от жителите се вдигнаха на бунт срещу съпругата и лелята на Северин Красимиров, които се укриваха в къщата, където е живял предполагаемият убиец.\n\r\nХората настояваха те да разкажат това, което знаят. \n\r\nЛеля му заяви, че Северин не извършил престъплението сам, а с него имало още двама души.\n                    \n                    \n                \r\nЕми, съпругата на Северин, заяви, че видяла мъжа си в събота с кръв по дрехите. Тя обаче не го попитала откъде е кръвта, защото я било страх. После той заминал за Германия и й обещал, че ще я вземе със себе си.\r\nЕкип на полицията остана цяло нощ в ромската махала, за да гарантира сигурността, предаде репортер на .\r\nПогребението на зверски убитата Виктория Маринова е насрочено за утре, а от 10:30 ч. ще има поклонение пред тялото ѝ в катедралния храм \"Света Троица\" в Русе.", "date": "2018.10.11", "title": "Ромите в Русе: На нож с роднините на убиеца, но иначе – спокойно"}
{"url": "https://www.dnes.bg/obshtestvo/2018/10/11/sinodyt-skochi-na-zakona-no-deputatite-ostanaha-gluhi.390241", "text": "Въпреки недоволството на Светия Синод, католическата общност, Арменската църква, Мюфтийството – поправките в Закона за вероизповеданията минаха на първо четене в пленарната зала, почти единонодушно.\r\nВсе пак премиерът Бойко Борисов се срещна преди седмица с митрополитите и им обеща, че измененията няма да станат факт, докато не се намери консенсус по текстовете.\r\nОсен това той обеща, че заплатите на свещениците, имамите, равините ще бъдат приравнени към тези на учителите.\n\n\n\n\n\r\nИзмененията в закона са внесени в два проекта – единият е на ГЕРБ, БСП, ДПС, а другият на \"Обединени патриоти\".\r\n                    \n                    \n                Част от промените предвиждат нов модел на финансиране на вероизповеданията. Според него те ще получават държавна субсидия, ако са изповядвани от не по-малко от 1% от населението на страната. Критерий ще е самоопределението на гражданите при последното национално преброяване. \r\nРазмерът на субсидията се определя по модела на финансиране на политическите партии. Максималният размер на субсидията е 15 милиона на вероизповедание.\r\nНа критериите за новия модел на финансиране отговарят само източноправославното християнство и мюсюлманството.\r\nОстаналите ще бъдат финансирани по досегашния начин - чрез Закона за държавния бюджет и дирекция \"Вероизповедания\" към Министерския съвет.\r\nЦелта на промените, внесени от Патриотите цели спиране на чуждото влияние върху някои вероизповедания в България, водещо до радикализъм.\r\nСпоред текстовете свещеници могат да са само \"български граждани, завършили училищното и висшето си образование в България\".\r\nПатриотите още искат регистрираните вероизповедания да декларират пред Сметната палата банковите си сметки в страната и чужбина.\r\nИменно срещу този текст е насочено най-вече недоволството на църквите у нас.", "date": "2018.10.11", "title": "Синодът скочи на закона, но депутатите... останаха глухи"}
{"url": "https://www.dnes.bg/politika/2018/10/11/ubivash-poluchavash-adekvatno-nakazanie-koga.390227", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед убийството на журналистката Виктория Маринова от \"Обединени патриоти\" направиха предложение да се направят промени в НПК, с които да се сложи край на практиката на редуциране на присъдата с 1/3 при призната вина от подсъдимия.\n\n\r\n\"Това не е нова идея. Предложихме я още на 43-тото Народно събрание. Не стигна техническо време, за да се разберем по този въпрос. Законът е готов, днес го внесохме отново, защото е на дневен ред\", обясни депутатът от \"ОП\" Александър Сиди в \"България сутрин\".\r\nСпоред него големият проблем е, че в този случай в обществото няма усещането, че който извърши такъв тип тежко престъпление, ще получи адекватно наказание.\r\n                    \n                    \n                По негови думи всеки криминалист спрямо първоначално представената информация би казал, че е много трудно да се говори за убийство поради естеството на работата на Виктория.\r\nЖурналистът Васил Петев коментира пред, че в основата на такива случаи е превенцията. \r\nПо негови думи въпросът е бил решен бързо, но проблемът е, че изобщо не е трябвало да се случва.\r\n\"Това е призмата за интелект и зрялост на едно общество. Способността превантивно да се справя с някакви проблеми\", заяви журналистът. ", "date": "2018.10.11", "title": "Убиваш – получаваш адекватно наказание! Кога?"}
{"url": "https://www.dnes.bg/zvezdi/2018/10/11/podigravat-richi-i-rozmari-za-seksa-okovaha-kulagin.390236", "text": "Валентин Кулагин се оказа окован с осем гюлета след поредните номинации във VIP Brother. Всяка номинация бе съпроводена с по една тежест, а гримьорът получи цели осем. Ричард ще трябва да се справя с четири гюлета, а Божана - с три.\r\nТова са и участниците, които ще се борят за оставане в шоуто, като предварителните прогнози сочат, че с най-големи шансове да излети от къщата е фитнес инструкторът. \r\nМистър София си навлече гнева на женската част в Къщата заради изразеното мнение, че жените трябва да готвят и чистят на мъжете. \r\nКулагин успя да се скара и с Ваня, която беше единственият съквартирант, който подкрепяше гримьора. Валентин реши да се нанесе в стаята, която освободи Ева след напускането на шоуто, но това не се хареса на певицата и тя не беше съгласна. Въпреки това, Кулагин се нанесе там. Наложи се Ваня да иска помощ от Биг Брадър, който предложи да махне леглото на Ева. \r\n                    \n                    \n                Междувременно Ричард и Розмари станаха обект на черен хумор в социалните мрежи, след като от втория път май успяха в опита си за секс. Ричи пробва да убеди красавицата да вдигнат рейтинга си със сладки страсти, а тя първоначално обясни, че семейството и гаджето й ще я гледат и не може. Но по-късно видимо се е предала на чара на мускулягата от Мадан.\r\nТой не пропусна и да се похвали пред половинката на Гала в живота и на екран – Стефан. Това разбуни духовете в социалните мрежи, като феновете порицават и двамата любовници.\r\n\"Адски антипатичен. Нито визия, нито акъл, някакво самочувствие без никаква база. Случи се да бодне, че сега и се хвали, палячо\" и \"Това тъпо девойче, което анонсираха като модел от световна величина, явно не си знае цената. Евтина та дрънка. Ще й остане прозвище сексиграчката на Ричи Рич\", гласят част от коментарите.\r\nПреди броени дни Рози и Величков също се заиграха, но той обясни, че не е успял \"да вдигне самолета\" заради камерите.", "date": "2018.10.11", "title": "Подиграват Ричи и Розмари за секса, оковаха Кулагин "}
{"url": "https://www.dnes.bg/politika/2018/10/11/poskypvaneto-na-gazta-rodi-mitove-cenite-ne-hvyrchat.390229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИкономичестият растеж се забавя, газта поскъпва, но цените не хвърчат. Такъв извод направи бившият финансов министър Муравей Радев в студиото на Bulgaria ON AIR.\n\r\n\"Засега приходите и разходите към бюджета вървят добре. Очаквам дори да нямаме дефицит. Вероятно ще бъде по-малък ръстът на икономическия растеж. Редица институции предвиждат забавяне на световния икономически растеж, тъй че и нас ще ни застигне\", отбеляза бившият финансов министър Муравей Радев.\n\r\nПрезидентът Румен Радев призова бюджетният излишък да се изхарчи прозрачно, но след обществено допитване. Според госта обаче това ще предизвика много нагорещен обществен дебат, който не знаем докъде ще стигне. Трябва да се внимава с подобни предложения, защото винаги става беля, изтъкна още той в \"България сутрин\".\n                    \n                    \n                \r\n\"Трябва да се изтрие дефицитът, който е заложен в бюджета. А ако има излишък, то трябва да се похарчи за еднократен разход, а не за продължителни, като увеличението на заплатите. Вдигането на тавана на пенсиите го приветствам, защото то дава адекватна пенсия на този, който се е осигурявал по-добре и по-дълго време. Не приветствам вдигането на максималния праг на осигуряване. Това ще донесе утежнения върху бизнеса, а именно той създава икономиката. Да направиш такава стъпка и то без да попиташ бизнеса, далеч не е най-доброто\", подчерта Радев пред Bulgaria ON AIR.\n\r\nБившият финансов министър посочи още, че с поскъпването на газта се родиха митове.\n\r\n\"Единият е, че цените на стоките хвърчат нагоре. Да, ама не. Ще се увеличи цената на парното и вероятно някои стоки, за които се харчи много газ. Но това увеличение ще бъде в рамките на 1-2%. Толкова малко увеличение може да бъде поето от печалбата на бизнеса. Доходите растат няколко пъти повече от разходите. Но забогатяването не се чувства, защото нашата стартова база е изключително ниска\", заключи Муравей Радев.\n\r\n", "date": "2018.10.11", "title": "Поскъпването на газта роди митове, цените не хвърчат"}
{"url": "https://www.dnes.bg/televizia/2018/10/11/ivailo-karaniotov-s-taen-kod-vyv-fermata.390230", "text": "Ивайло Караньотов е сред най-прецизните изпълнители на седмичните задачи, които стопаните Бети и Ники поставят на участниците във \"Фермата\". Независимо дали ще строи ограда за животните или ще майстори шкаф, съпругът на Аня Пенева държи всичко да бъде направено качествено.\n\r\nОбикновено за изработката на някоя мебел, Ивайло предпочита да разчита само и единствено на себе си. Това обаче не е само, защото не иска да му се пречкат, а и заради факта, че държи всичко, което излиза изпод ръцете му, ясно да показва, че е негово лично дело. \n\r\nЗа да не стане объркване, че друг има заслуга за някоя от изработките му, Ивайло използва знак, който отличава творбите му от тези на всички останали. Цифрта 79 ясно може да бъде разчетена върху кухненския шкаф за мивката, кокошарника или пещта в кухнята.\n                    \n                    \n                \r\nКодът \"79\" съвсем не е произволно избран, това е номерът, с който синът му – състезателят по мотоциклетизъм Ангел Караньотов, излиза по пистите у нас и в чужбина. С този жест Ивайло явно държи да покаже за пореден път колко е горд с постиженията на момчето си.", "date": "2018.10.11", "title": "Ивайло Караньотов с таен код във \"Фермата\""}
{"url": "https://www.dnes.bg/eu/2018/10/11/strah-ot-brexit-i-anglichanite-francuzi.390209", "text": "С наближаването на Brexit все повече британци, които са се установили във Франция, желаят да получат френско гражданство, а броят на съответните молби, подадени между 2015 и 2017 г., се е увеличил осем пъти, предаде Франс прес, като се позова на френското министерство на вътрешните работи.\r\n\"Обстановката около Brexit предизвика през последните три години много чувствително нарастване на броя на заявленията за получаване на френско гражданство, подадени от британски граждани\", каза източник от ведомството.\r\nМежду 2015 и 2017 г. броят на заявленията се е увеличил от 386 на 3173. Делът на молбите от британци е нараснал от 0,4 на сто на 3,5 на сто от общия брой документи, подадени за получаване на френско гражданство през тези две години, предаде БТА.\r\n                    \n                    \n                През 2017 г. \"една трета от заявленията\" са били от съпрузи на французи. Заявителите, които \"са се установили във Франция\", желаят да получат френско гражданство, \"за да продължат да се ползват от придобивките, на които се радват като граждани на ЕС: лесно движение в Европа, понякога работа на държавна служба или на изборна длъжност.\r\nПрез първите 6 месеца на 2018 г. броят на заявленията, подадени от британци, е достигнал 1370 (по предварителни данни), което се равнява на 2,6 процента от общия брой.\r\nБританците във Франция са около 300 000 души, по данни на министерството на външните работи. Те са главно пенсионери, припомни парламентарен доклад за Brexit от февруари 2017 г.\r\nФренският Национален статистически институт посочва, че през 2014 г. броят на британските граждани в страната е бил 150 000, \"което е 1,5 пъти повече отколкото в Германия, но два пъти по-малко отколкото в Испания\".\n\r\n ", "date": "2018.10.11", "title": "Страх от Brexit и… англичаните – французи!?"}
{"url": "https://www.dnes.bg/muzika-drugi/2018/10/11/pozdrav-ot-plasido-domingo-za-20-godini-profon.390238", "text": "\r\nЕдна от най-ярките звезди в света на оперното изкуство – Пласидо Доминго, изпрати специален поздрав за 20-ия рожден ден на ПРОФОН. Маестрото е почетен председател на IFPI (Mеждународната федерация на звукозаписната индустрия). \n\r\n\"Трудът на артистите и продуцентите има стойност и това е посланието, което трябва да споделяме навсякъде. Искам да поздравя българските си колеги от ПРОФОН за усилията, които са положили през последните 20 години. Защитавайте стойността на музиката още много години напред!\", казва във видео обръщението си деветкратният носител на \"Грами\".\n                    \n                    \n                \r\n\"Посветих целия си живот на операта и на желанието да подкрепям нови таланти в нея, сред тях и доста брилянтни гласове от България. Ето защо прекрасно познавам разликата, която музиката създава в нашия свят, и колко голямо признание и респект заслужават усилията на всички, които я изпълняват или инвестират в нейното създаване\", категоричен е тенорът.\n\r\nПРОФОН отбелязва 20-тата си годишнина с поредица активности под слогана \"Музиката създава разликата\", които стартираха през август с озвучаване на ключови обществени места. Плейлисти с най-доброто от българската музика за последните две десетилетия променяха ритъма на деня за посетителите на туристически обекти, жп гари и централни улици в Бургас, София и Варна. \n\r\nВ текущата Фейсбук кампания на дружеството през октомври всеки, споделил своята история с песен на тема \"Музиката създава разликата\", има шанс да спечели два билета за част от най-горещите концерти на български изпълнители тази есен.", "date": "2018.10.11", "title": "Поздрав от Пласидо Доминго за 20 години ПРОФОН"}
{"url": "https://www.dnes.bg/notifikacii/2018/10/11/erdogan-sauditskoto-konsulstvo-niama-kameri.390239", "text": "Турският президент Реджеп Тайип Ердоган се усъмни в твърдение за липса на записи от камерите за наблюдение на консулството на Саудитска Арабия в Истанбул за престоя на журналиста Джамал Кашоги в дипломатическото представителство, предаде ТАСС.\n\n\n\r\nВъзможно ли е в генералното консулство на Саудитска Арабия да няма системи за видеонаблюдение? Те имат най-модерните системи. Ако прелети птица, дори комар, тези системи ще запишат всичко, каза пред журналисти Ердоган.\n\r\nПо данни на турски медии саудитското консулство е обявило, че няма записи от престоя на журналиста Джамал Кашоги в дипломатическото представителство. От консулството са посочили, че видеонаблюдението не е работело в деня на изчезването на журналиста.\n                \n                \r\nВ момента са получени кадри от камера, на която има запис от момента, в който Кашоги се е насочвал към входа на консулството. Видеозаписът е бил заснет от камера на полицейската кабина пред дипломатическото представителство, посочва ТАСС, цитирана от БТА.\n\r\nПетдесет и деветгодишният Кашоги е в неизвестност от 2 октомври, когато влязъл в консулството на Саудитска Арабия в Истанбул. Има подозрения, че той изобщо не е напускал комплекса и най-вероятно е бил убит.\r\n ", "date": "2018.10.11", "title": "Ердоган: Саудитското консулство няма камери?"}
{"url": "https://www.dnes.bg/stranata/2018/10/11/naprejenie-v-pazardjik-izdyhna-momcheto-zatisnato-ot-vrata.390253", "text": "13-годишното момче, което бе затиснато от футболна врата в Пазарджик, е починало, обяви пред „Фокус“ директорът на Областната болница д-р Васил Вълчев. \n\n\r\nТой обясни, че в момента има напрежение пред болничното заведение, защото близките му отказват да бъде направена аутопсия.\r\n\"Такава е задължителна, защото случаят е предаден не прокуратурата. Това е съдебен случай, само прокурор може да разреши, но това е малко вероятно. Полицията също е уведомена за случващото се\", коментира д-р Вълчев.\r\nПо думите му причините за нежеланието на близките на момчето да бъде направена аутопсия, най-вероятно са религиозни.\r\n                    \n                    \n                На свой ред говорителят на ОДМВР - Пазарджик Мирослав Стоянов уточни, че към момента пред здравното заведение няма нарушаване на обществения ред, но за всеки случай са били изпратени униформени.\r\n\"На близките ще бъде обяснено, че аутопсията е задължителна при такива инциденти и само с разпореждане на прокуратурата може да бъде отменено\", коментира той.", "date": "2018.10.11", "title": "Напрежение в Пазарджик: Издъхна момчето, затиснато от врата"}
{"url": "https://www.dnes.bg/temida/2018/10/11/arestyt-na-severin-byrz-ili-pribyrzan-dokazatelstva-ima-li.390228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ продължение на 4 дни разследващи и топкриминалисти издирваха предполагаемия извършител на жестокото убийстова на Виктория Маринова от Русе – 21-годишният Северин Красимиров, който беше задържан в германския град Щаде, където, по непотвърдена информация, е направил самопризнания.\r\nЗаключението на разследващите е, че спонтанното нападение и жестоката агресия са заради алкохолен запой.\r\n\r\n\"Ако говорим за съдебен процес – то той е опропастен още отсега. Представата на МВР за разследване и за събиране на доказателства е да се изправят пред медиите и да кажат какво имат и какво нямат. ДНК експертиза за два дни, както те обявиха, няма как да стане. Службите акцентираха върху етноса на заподозрения. Дори и той да е истинският извършител, МВР и прокуратурата омазаха целия процес. Аз не видях твърди доказателства, че този Северин е извършител на убийството\", отбеляза адвокат Николай Хаджигенов.\n\n\n\r\n                    \n                    \n                Според него дори и експертизата да е перфектна, много често престъпниците се освобождават поради неизрядната работа на институциите.\r\n\"Обявяването на полицейска регистрация, по отношение на малолетен, е нарушение на закона. Това, което обявява МВР трябва да се гледа много скептично. Единственият начин едно публично учреждение да работи, е то да бъде подложено на обществен натиск. Самопризнанието по нашето законодателство не е достатъчно\", посочи юристът пред \r\nНа свой ред криминалистът Иван Савов изтъкна, че всички взимащи отношение по темата със смъртта на Виктория са искали бързи процеси, сега пък оплакването е, че институциите много бързали.\r\n\"Чудя се дали не живея в психодиспансер, а не държава. МВР не работи. Системата е спъната. Това, че е оповестен етносът на заподозрения не е проблем. Хубавото е, че лицето е задържано. Това, което знам аз, е, че е направил самопризнания пред немските власти. Срокът за екстрадиране е до 40 дни. Това лице няма как да бъде задържано от немските власти случайно. Раздува се едно тежко криминално престъпление. Хиляди писачи и случайни хора се упражняват и се правят на разследващи на гърба на една трагедия\", настоя той.\r\nСавов напомни, че трудът на разследващите органи трябва да бъде оценен, а не всеки да ги напада.\r\n\"Колкото и да не вярваме в държавността, все пак живеем в тази страна. Трябва да има някакъв ред. Ако се поддадем на лесната тенденция да мразим, без да имаме реална информация, то ние наистина ще се превърнем в психодиспансер\", завърши той.", "date": "2018.10.11", "title": "Арестът на Северин: Бърз или прибързан? Доказателства – има ли?"}
{"url": "https://www.dnes.bg/dnes-te-kazaha/2018/10/11/11-10-2018.390274", "text": "Той призна, че го е направил на пияна глава, бил е надрусан. Каза ми, че не помни нищо. После малко поизтрезнял и разбрал, че е убил момичето. Започна да плаче пред мен. Той не е такъв човек. Надежда Красимирова - майката на убиеца на Виктория", "date": "2018.10.11", "title": "11.10.2018"}
{"url": "https://www.dnes.bg/obshtestvo/2018/10/11/djambazki-za-otzvuka-ot-ubiistvoto-problemyt-e-v-evropoliticite.390247", "text": "Истерията в България около убийството в Русе формира международния отзвук, каза пред \"Фокус\" евродепутатът Ангел Джамбазки.\r\nСпоред него проблемът не е в хората, които разпространяват фалшивите новини в социалните мрежи, а е в европейските политици.\r\nДжамбазки е изпратил до тях писма, с които е поискал извинението им.\n\n\n\r\n\"Оперирани от чувство за срам и налагащи фалшиви ценности, извинението им би означавало нещо друго – би означавало да продължим разговора, както трябва да го направим. А разговорът е следният: предполагаемият извършител е български гражданин от цигански произход. Именно тези български граждани, които бяха най-много защитавани, най-много представлявани и финансирани от същите тези, които обвиниха България за липса на свобода на словото, за убийство на разследващ журналист\", каза евродепутатът.\r\n                    \n                    \n                \"Всъщност сега ще трябва да се изправят очи в очи с факта, че предполагаемият извършител е представител точно на това поколение, на тази етническа група в българското общество, за която ни проглушават ушите от сутрин до вечер, как тези хора са онеправдани, дискриминирани и как не сме ги интегрирали\", обясни Ангел Джамбазки.\r\nТой допълни, че трябва да се иска писмено и гласно извинение от тези политици.\r\n\"За да промени имиджа си, България трябва да засили работата на правоохранителните и правораздавателните органи и да разследва европейските фондове\", обясни евродепутатът.\r\nНародните представители от ВМРО са внесли предложение да не се прилага съкратеното следствие за жестоки престъпления срещу личността от общ характер, каза още Джамбазки, който смята, че справедливото възмездие за жестоки престъпления е смъртна присъда.\r\nЗа същината на предложението той даде пример - ако предполагаемият извършител е виновен и съдът го докаже, да не може да направи самопризнание и да получи 10-15-годишна присъда и на 30 години да е на улицата. В момента съдът е длъжен да се съобрази, ако извършителят направи самопризнания може да поиска съкратено следствие и може да получи присъда под максималната, поясни евродепутатът.\r\n\"Мисля, че в обществото ни има пълно единодушие, че такъв човек не трябва да бъде на свобода. В случая първо трябва да се раздаде справедливото възмездие, второ – да се отправи ясен сигнал към всеки подобен човек и да се защити обществото. Това са трите функции на наказанието – справедливост, превъзпитание и защита\", обясни Ангел Джамбазки.", "date": "2018.10.11", "title": "Джамбазки за отзвука от убийството: Проблемът е в европолитиците!"}
{"url": "https://www.dnes.bg/politika/2018/10/11/sled-sudan-geit-siderov-ne-iska-ohrana-za-sebe-si-siderova-i-sina-im.390267", "text": "Председателят на ПГ на \"Обединени патриоти\" Волен Сидеров каза, че семейството му няма нужда от допълнителна охрана, след като съпругата му Деница Сидерова стана жертва на агресия от страна на 40-годишен суданец.\n\n\n\n\r\nПрипомняме, че в петък вечерта джиповете на съпругата на Сидеров и 40-годишния Мажди Гандур са се ударили. Мъжът започнал да обижда Сидерова и да проявява словесна агресия към нея. Заради случая Волен Сидеров поиска оставката на вътрешния министър.\r\nВъпреки това днес той обяви, че няма нужда от повече охрана, след среща с шефа на НСО.\r\n\"С началника на НСО обсъдихме нападението над моята съпруга, но за момента семейството ми няма нужда от охрана\", настоя Сидеров.\r\n                    \n                    \n                Той бе категоричен, че темата с проблемите на МВР не е свързана само с конкретна фигура, а с цялостната реорганизация във ведомството.\r\n\"Тук за мен темата е реорганизацията на МВР, реформите, които трябва там да се направят. Тази тема ще поставя и на коалиционен съвет\", добави Сидеров.\r\nКато пример той изтъкна, че и в разследването на зверското убийство на Виктория Маринова има много въпросителни.\r\n\"Как са действали, как са оставили убиеца да напусне страната, защо на тази алея няма патрулиращи полицаи. Защо е възможно това да се случи в един голям български град? МВР трябва да вземе мерките за реорганизация\", заключи той.\r\nСидеров коментира и оставката на Светлозар Лазаров като координатор на партия \"Атака\", но не каза дали е предлаган да стане отново главен секретар на МВР.\r\n\"Той е пълнолетен и има контакти с медиите и могат да му задават въпроси. Няма интрига, г-н Лазаров е човек с много сериозни качества\", заяви още Сидеров и уточни, че функцията му като национален координатор не е основното му амплоа в живота.", "date": "2018.10.11", "title": "След \"Судан гейт\" – Сидеров не иска охрана за себе си, Сидерова и сина им"}
{"url": "https://www.dnes.bg/football/2018/10/11/chakaneto-svyrshi-cska-plati-za-emblemata.390282", "text": "\"Ред Енимълс\" официално стана собственик на емблемата на ЦСКА. Това обявиха \"червените\" на официалната си страница.\r\n8-те милиона лева са платени и по този начин организацията придоби и активите на клуба.\r\n\"ЦСКА е велик клуб и ще остане такъв за поколения напред. Клуб, който се бори честно на зеления терен и отстоява своето достойнство. В последните години получихме много некоректни удари отвсякъде. Сега отново сме свидетели как законите на страната се погазват.\n\r\nСвидетели сме как незаконно един недвижим имот е вкаран без никакво правно основание в активите на фалиралото дружество. Свидетели сме на явна измама от страна на синдик Дора Милева и съпричастно нежелание и пасивност на съдия Мария Райнкинска да реагира адекватно и коригира тази несправедливост.\n                    \n                    \n                \r\nВъпреки всички тези обстоятелства, ние заявяваме официално: ЦСКА върна своята емблема! Сумата е платена, поетият ангажимент е изпълнен, дадената дума е спазена!\n\r\nЦСКА е над всичко, нека заедно го върнем там, където заслужава!\", гласи съобщението.\r\n ", "date": "2018.10.11", "title": "Чакането свърши: ЦСКА плати за емблемата"}
{"url": "https://www.dnes.bg/obrazovanie/2018/10/11/decata-pred-ekrana-25-chasa-sedmichno-a-triabva-chas-dnevno.390269", "text": "Децата до 10 години не бива да прекарват повече от час дневно пред монитора. Това обаче не винаги е така, стана ясно от доц. Жени Стайкова от Българското сдружение за проучване на затлъстяването и съпътстващите го заболявания.\r\nВъперки това българските деца на възраст 6-9 години са пред някакъв екран 25-26 часа на седмица, а децата в Холандия и Белгия - 14 часа, посочи доц. Светослав Ханджиев от сдружението, цитирайки данни от проучване в 7 европейски държави.\r\nВсяко четвърто българче в училищна възраст е с наднормено тегло, каза още Ханджиев, но добави, че има тенденция за намаляване на свръхтеглото сред момичетата.\r\nСред момчетата обаче се увеличават случаите на свръхтегло. Лошите хранителни навици, формирани преди навършването на 7 години и заседналият начин на живот са сред рисковите фактори за наднормено телго, развитие на диабет и сърдечно-съдови заболявания.\r\n                    \n                    \n                България е на последно място в ЕС по консумация на прясно мляко, но на второ място по консумация на плодове, посочи още Ханджиев, цитиран от БТА.\r\nПродължителността на нощния сън на децата до около 10-годишна възраст трябва да бъде близо десет часа и половина, подчерта доц. Стайкова. Сън в рамките на 8-9 часа нощем е достатъчен за учениците в 9-11 клас.\r\nСветовната здравна асоциация признава затлъстяването като заболяване, което води до над 195 усложнения. Най-честите са захарен диабет тип 2, сърдечно-съдови заболявания, остеоатрит, сънна апнея, ракови заболявания и др.", "date": "2018.10.11", "title": "Децата пред екрана 25 часа седмично... А трябва час дневно!"}
{"url": "https://www.dnes.bg/muzika-interviews/2018/10/11/dj-bobo-90-te-godini-biaha-cvetni-i-se-otkroiavat.390248", "text": "Интересът към музиката от 90-те години не стихва и до днес, а едно име със сигурност изпъква - DJ Bobo. Рене Бауман, както е истинското име на швейцареца, прави големия си удар през ноември 1992 година със \"Somebody Dance with Me\". Следват албумите \"Dance with Me\" и \"There is a Party\", които стават хит в класациите в цяла Европа. \n\r\nПоследният си албум на DJ Bobo - Mystorial, излиза през 2016-та. Именно той дава името и на шоуто, с което той ще зарадва феновете си на 10 ноември в Арена Армеец. Грандиозното представление, което стои зад името Mystorial е създадено по случай 25-тата годишнина на сцена на DJ BoBo, а вестник Build го определя с една дума – феноменално.\n                    \n                    \n                \r\nСъс съдействието на организаторите от Keen Acts и Радио Energy ви срещаме с DJ Bobo, за да си поговорим за феномена \"музиката от 90-те\".\n\r\n\n\r\nЩе дойдем в София с десет души на сцената, за да отпразнуваме подобаващо тази годишнина. Ще имаме страхотни костюми от турнето Mystorial и, разбира се, ще изпълним всички хитови песни. Шоуто ще бъде почти 2 часа. Нямам търпение да дойда! \r\n \n\r\nИ в момента даже работя върху нови песни. Забавно е, когато си музикант, защото винаги си мислиш, че най-новият ти проект ще бъде най-добрият. Затова винаги съм фокусиран върху бъдещето и това, което следва. Вероятно това е и по-добрият вариант, така човек търси развитие. Не мога да преценя кога е било по-трудно. Относно първия ми албум, винаги гледам към това време с голяма усмивка. И сега винаги пускам хитовете си и все още ги харесвам, защото виждам реакциите на публиката. Всички чакат големите хитове, а аз съм в късметлийската позиция да имам много такива. Публиката ги разпознава, хората пеят и си личи, че имат страхотни спомени с тях, което прави всеки артист изключително щастлив.  \r\n \r\nСветът, пътуванията и запознанствата с нови хора. Това наистина ме вдъхновява много.  \r\n \n\r\nМисля, че 90-те години ще продължат да са интересни и през следващите 20-30 години, защото има една голяма разлика между 90-те и всички останали музикални периоди. Тогава имаше значителни политически промени в целия свят. Например, Германия се обедини, Русия се отвори за света. Наистина можеше да се усети позитивната енергия и цветната музика. През 90-те нямаше интернет, което също е голяма разлика. Хората слушаха музика и говореха помежду си. След 2000-та година, всичко започна да се развива много бързо. Хората вече нямаха време и започнаха да бързат през живота. Затова смятам, че винаги ще помнят 90-те години като цветни, мелодични и като период, в който всичко беше по-енергично и някак изпълнено с надежда .  \r\n \n\r\nМисля, че с никого. Доволен съм от това, което съм правил. Работил съм с Майкъл Джексън, с Backstreet Boys и с всички, с които съм искал. Може би ще излезе някоя нова колаборация, никога не се знае. \r\n \n\r\nАз никога не съм виждал Ирра на живо, за съжаление. Записахме песента в студиото, но се надявам, че тя ще бъде на концерта в Арена Армеец. Не си спомням да съм имал други предложения.\n\r\nАз съм идвал два пъти. Един път през 1994 или 1995, не съм сигурен и един път през 1997, което беше последният път, в който имахме изява в България. Винаги съм се чувствал като у дома си при вас и добре дошъл от самото начало. Мисля, че манталитетът на българския народ е много близък до моя собствен. Вие сте много отворени за чуждестранни гости и това е едно страхотно качество, което аз оценявам.\n\r\n\n\r\nКакто казах в началото, очаквайте всички любими хитове и много добро настроение! Това е най-важното. Идвам с трима певци, плюс бандата ми. Ще имаме видео технологии и разбира се костюмите, които винаги са били много важни за мен. Ще е страхотно шоу, чакам всички, за да се забавляваме заедно!", "date": "2018.10.11", "title": "DJ Bobo: 90-те години бяха цветни и се открояват!"}
{"url": "https://www.dnes.bg/obrazovanie/2018/10/11/1-mln-ot-emigrant-v-sasht-za-medicinskiia-universitet.390275", "text": "Медицинският университет в София е получил дарение от 1 037 413 долара. Дарението е получено след преминали законови процедури, тъй като дарителят д-р Андрей Георгиев е починал през 2014 г.\n\r\nАкадемичният съвет на МУ е решил всяка година 20 000 лв. да бъдат давани на завършилите с пълно отличие студенти, като средствата ще се разпределят на всички факултети, Филиал - Враца и Медицинския колеж.\r\nЧаст от наследството ще бъде разпределено като награден фонд в размер на 180 000 лв. за първите три места в конкурса за идеен проект за новата Учебно- административната сграда на Ректората. Една от аудиториите в нея ще носи името на завещателя д-р Андрей Георгиев.\r\n                    \n                    \n                Освен на Медицинската академия, той предостави 2 млн. долара на Ломската гимназия.\r\nД-р Андрей Георгиев е роден в София през 1921 г., но през 30-те години баща му Асен Георгиев става кмет на с. Медковец. Така Андрей е трябвало да учи в по-големия град Лом.\r\nВ началото на 50-те години на миналия век той емигрира в САЩ. \r\nПостепенно натрупва капитал, голяма част, от който завещава на гимназията в Лом, на общината и на МУ-София.\r\nД-р Георгиев умира на 93 години, на 22 април 2014 година, в дома си в Улимингтън, щата Делауеър.", "date": "2018.10.11", "title": "$1 млн. от емигрант в САЩ за Медицинския университет"}
{"url": "https://www.dnes.bg/balkani/2018/10/11/turciia-reshi-shte-presledva-magazineri-skypari.390278", "text": "Анкара поиска от местните власти в Турция да въведат по-строг контрол, както и глоби, върху представителите на бизнеса, които увеличават по-драстично цените заради икономическите затруднения на страната. Това става ясно от съобщение на вътрешното министерство, цитирано от Ройтерс.\r\nПрез последните месеци турската икономика беше ударена от валутна криза, в рамките на която от началото на годината цената на лирата поевтиня с 40%, а инфлацията достигна до близо 25%, най-високата стойност за последните 15 г.\r\nИ докато цените в Турция растат, президентът Реджеп Ердоган призова турците да докладват за магазини и \"опортюнисти\", които увеличават прекомерно цените, обещавайки да проведе акции в обектите, ако е необходимо.\n                    \n                    \n                \r\nВ същото време финансовият министър Берат Албайрак във вторник обяви план за \"доброволно\" намаляване на цените с 10% в опит да се отговори на повишаващите се потребителски цени.\r\nПо-рано в четвъртък вътрешният министър Сюлейман Сойлу е изпратил уведомления до кметовете на всички 81 турски провинции с искане да бъдат взети мерки срещу тези, които \"се възползват\" от волатилните валутни курсове, за да увеличат цените, се посочва още в съобщението на министерството.\r\n\"Беше установено, че някои магазинери, фирми и компании през последните дни въведоха резки увеличения на цените на продукти и услуги, предоставяни за нуждите на гражданите, че някои стоки се държат на склад, за да предизвикат увеличение на цените\", посочва още министерството.\r\n\r\n \r\n ", "date": "2018.10.11", "title": "Турция реши: Ще преследва магазинери-скъпари "}
{"url": "https://www.dnes.bg/obshtestvo/2018/10/11/vashington-post-ne-ni-shtadi-prestypleniiata-sreshtu-jeni-obichaini-za-bylgariia.390231", "text": "Чуждестранни медии публикуват новината за ареста в Германия на заподозрян за убийството на българската тв журналистка Виктория Маринова.\n\r\n\"Вашингтон пост\" припомня, че бруталното престъпление в събота потресе Европа и породи опасения за свободата на словото. Убийството първоначално бе възприето като отмъщение заради разкриване на корупция. За една година в европейски страни бяха убити двама разследващи журналисти, напомня изданието.\n\r\nСлед като привежда данни за заподозрения и цитира изказвания на български официални лица от вчера, \"Вашингтон пост\" подчертава, че веднага след вестта за престъплението в Русе мнозина коментатори в България са отбелязали, че престъпленията срещу жени са обичайни за страната.\n\n\n\r\n                    \n                    \n                По-рано тази година правителството отказа да ратифицира Истанбулската конвенция (инициатива на Съвета на Европа да противодействие и предотвратяване на насилието срещу жени), след като българският Конституционен съд постанови, че конвенцията противоречи на основния закон на България, пише вестникът.\n\r\n\"Вашингтон пост\" подчертава, че документът е ратифициран от 33 други европейски държави и цитира изявление на българския клон на Асоциацията на европейските журналисти, че щом конвенцията няма да е валидна в България, трябва да се направи \"задълбочен анализ на проблема с насилието срещу жени\".\n\r\n\"Тайм\" също информира за ареста в Германия и развитието на разследването, а \"Гардиън\" припомня, че отначало се е смятало, че Маринова е убита заради работата си като журналист, тъй като последното й предаване е включвало интервю с двама разследващи журналисти, които са проучвали корупция на високо ниво. \n\r\nЛондонският вестник цитира българския премиер Бойко Борисов, че през последните три дни по случая са били изписани \"чудовищни неща\" и че България не заслужава да бъде охулвана така.\n\r\n\"Дейли телеграф\" цитира главния прокурор на България Сотир Цацаров, че на този етап не може да се каже дали убийството на Маринова е свързано с работата й като журналист и че от събраните досега доказателства личи, че нападателят е действал спонтанно и със сексуални мотиви.\r\n ", "date": "2018.10.11", "title": "\"Вашингтон пост\" не ни щади: Престъпленията срещу жени – обичайни за България!"}
{"url": "https://www.dnes.bg/world/2018/10/11/vyoryjeni-i-maskirani-otvliakoha-nai-mladiia-afrikanski-miliarder.390288", "text": "Мъж, смятан за най-младия африкански милиардер, е бил отвлечен от икономическата столица на Танзания Дар ес Салам, съобщи Асошиейтед прес, позовавайки се на местната полиция.\r\n43-годишният Мохамед Девджи е бил отвлечен тази сутрин от фитнес, преди да тръгне за работа, от двама бели маскирани мъже, които стреляли във въздуха и били с кола.\r\nЗасилени са мерките за сигурност по всички гранични пунктове и летища, за да се попречи на похитителите да напуснат страната.\r\nСписание \"Форбс\" оцени през 2016 г. богатството на Девджи на 1,5 милиарда долара, пише БТА.\r\n ", "date": "2018.10.11", "title": "Въоръжени и маскирани отвлякоха най-младия африкански милиардер"}
