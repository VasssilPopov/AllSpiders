{"url": "https://www.dnes.bg/eu/2018/08/18/avgust-1968-godina-praga-vidiah-kak-tankovete-pregaziha-mechtite.385423", "text": "В нощта на 20 срещу 21 август 1968 година войските на Варшавския договор потушават \"Пражката пролет\" по заповед на КПСС. В потушаването участват половин милион войници, предвождани от танкове на съветската армия. Така приключва мечтата за един демократичен социализъм с човешко лице, базиран на свободата и преди всичко на свободата на мненията.\r\nТова пише Франк Хофман в свой материал в , посветен на събитията в Прага преди 50 години. Ето пълния текст:\r\nОще в началото на 1968 година журналистите игнорират цензурата на чехословашката комунистическа партия. Алексъндър Дубчек отменя цензурата. Шефът на чехословашката комунистическа партия залага на един свободен и демократичен социализъм с надеждата, че Москва ще допусне пражкия път.\r\r\n                    \r\n                    Още повече, че чехословашките комунисти искат да останат в доминирания от Съветския съюз Източен блок. Но по-голям е страхът, че ако се допусне повече свобода в Прага, това може да сложи край на господството на комунистическите партии в съседните държави.\r\nРоланд Берауер прекарва тази нощ в палатка от младежки лагер над река Вълтава близо до Прага.\r\n\"Видяхме бронираните коли да преминават покрай нас и да се отправят към центъра на града\", спомня си днес 82-годишният Роланд Берауер. В онези години той се присъединява към екипа на един вестник на бойскаути. А това, че вестникът публикува напълно свободно, е резултат от Пражката пролет.\r\nРедакционният екип се настанява в една палатка. Оборудвана с пишеща машина, принтер и фотокамера. Роланд Берауер е фотографът. Той съобщава на екипа за настъпването на войските и призовава колегите си да скрият редакционната техника.\r\n\"На мен не ми остана друго, освен да взема камерата и да отида в града.\"\r\nБерауер заснема деня на окупацията от войниците на Варшавския договор. Около сградата на радиото се разнасят изстрели. Роланд Берауер се скрива в един магазин за бои. Вижда, как съветски войници разстрелват демонстранти пред главния вход на радиото.\r\n\"Беше ужасно, споделя той. Не мога да забравя този ден. Видях как танковете прегазиха мечтите\". Няколко месеца по-късно реформаторът Александър Дубчек е свален от власт.\r\n\r\nСпоменът за този ден още е жив в Чехия, казва историкът Ондржей Матейка. Заместник-директорът на института за изследване на тоталитаризма в Прага е партньор на службата за досиетата на ЩАЗИ. Той смята, че изясняването на събитията от 1968-ма година е актуално и днес. Най-малкото, защото от архивите на бившите тайни служби на Чехословакия и другите социалистически братски страни изникват все нови и нови документи.\r\nНай-вече източногерманската ЩАЗИ наблюдава много внимателно реформите в Прага от пролетта на 1968 години и събира снимки и информации от нещатни сътрудници.\r\n\"За първи път тук е документирано, че тайните служби на една приятелска нация си присвояват правото да шпионират гражданите на друга държава\", казва Оливер Щрюбинг от Берлинския архив, където се съхраняват хиляди снимки от събитията в Прага.\r\nНещо повече: след потушаването на Пражката пролет агентите на ЩАЗИ работят като \"експерти\" в Чехословакия. През следващите две години всички тайни служби от Източния блок разполагат в страната свои агенти, за да бъде подсигурено господството на комунистическите партии.\r\nИсториците, отговорни за досиетата на тайните служби от двете столици на бивша Чехословакия (Прага и Братислава), са убедени, че миналото хвърля своите сенки и до днес.\r\nЗа първи път миналата година те публикуваха документи, от които става ясно, че от 1982 година сегашният чешки премиер Андрей Бабиш е бил нещатен сътрудник на чехословашките тайни служби. Той заведе дело за клевета, но неговата жалба срещу историците беше отхвърлена.\r\n ", "date": "2018.08.18", "title": "Август 1968 година, Прага: Видях как танковете прегазиха мечтите"}
{"url": "https://www.dnes.bg/notifikacii/2018/08/18/remontirano-no-opasno-pytuvaneto-v-tramvai-7-s-risk-za-jivota.385415", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТри години след основния ремонт на трамвайните линии в района на НДК, трасето е в трагично състояние. За това алармираха от \"Спаси София\", според които реконструкцията е извършена некачествено.\r\nОт Столичната община уверяват, че не само знаят за проблема, но и са санкционирали фирмата–извършител.\r\nСтотици пътници ежедневно ползват трамвай №7. В една част от трасето обаче с риск за живота си. Ремонтът на трамвайните линии е бил част от голямата реконструкция на бул. \"Витоша\" и по груби сметки е струвал около 2-3 млн. лв., изчисляват от \"Спаси София\".\r\nС днешна дата обаче коловозите на релсите са изровени, което е предпоставка за дерайлиране на вагоните, съобщи .\r\"Ние сме безкомпромисни по отношение на качеството, когато някой не си свърши работата като хората. Така че ми се струва, че не е основателно това, което се коментира\", отбеляза зам.-кметът на София по транспорт и инфраструктура Евгени Крусев.\r\nГаранцията обикновено е 10-15% от стойността на ремонта. Парите остават в Столичната община по време на гаранционния срок, най-често 5 години след завършване на обекта. При щети изпълнителят ги покрива за собствената сметка или местната власт го прави със средства именно от тази гаранция.\r\nИ още нещо възмути столичани – новата асфалтова настилка по ул. \"Алабин\" между ул. \"Граф Игнатиев\" и бул. \"Витоша\" се полагала направо върху стари павета.\r\nОт Столичната община са категорични, че или работят по, или вече са решили проблемите, посочени от \"Спаси София\".\n\r\n ", "date": "2018.08.18", "title": "Ремонтирано, но опасно! Пътуването в трамвай № 7 – с риск за живота!"}
{"url": "https://www.dnes.bg/notifikacii/2018/08/18/prez-2020-godina-kitai-puska-kosmicheska-stanciia.385416", "text": "Китай се готви за ново приключение в Космоса.\r\nКитайски инженери успешно тестваха двигателната система на две лабораторни капсули от бъдеща космическа станция. Това предаде РИА Новости, като се позовава на информация от Китайската корпорация за аерокосмически науки и техники (CASC).\r\nТестовете бяха проведени в западното предградие на Шанхай, съобщи Нова. Основният модул на 66-тонната станция, която се строи в момента, се очаква да бъде пуснат през 2020 година, а цялостното изграждане – до 2022 година.\r\nИнженерите са проектирали 36 двигателя за системите на станцията. Всеки от тях е предвидено да работи минимум 15 години.\r\nТестовите изпитания продължиха 2 часа, всички системи и двигатели са в щатен режим и нямат засечени аварии, отчетоха след края на тестовете от китайската корпорация.\r\n ", "date": "2018.08.18", "title": "През 2020 година: Китай пуска космическа станция"}
{"url": "https://www.dnes.bg/eu/2018/08/18/izvadiha-nova-jertva-pod-ruinite-v-genua-42-ra.385417", "text": "Спасители, разчистващи развалините на рухналия мост на автомагистрала А10 край италианския град Генуа, откриха още едно тяло, което според тях е последно, предадоха ДПА и БТА, цитирайки агенция АНСА.\r\nЕдин от пожарникарите каза пред телевизия Sky TG24, цитирана от Асошиейтед прес, че откритото тяло е на млад италианец, но не даде повече подробности.\r\nПо-рано днес агенция Анса съобщи, че под отломките са открити още три тела - 9-годишно момиченце и родителите му.\r\nТе загинали в колата си, смазана от рухналия мост. Така общият брой на жертвите с днешните 4 достигна 42. АНСА уточнява, че тази тъжна равносметка не е окончателна, нито официална, защото телата трябва да бъдат разпознати.\r\r\n                    \r\n                    Говорител на италианската служба за гражданска защита засега не коментира съобщението за 4-та открита днес жертва, като добави, че префектурата на Генуа, която е подразделение на вътрешното министерство, готви изявление по случая.\r\nДнес Италия се прости с жертвите на трагедията по време на организирано от държавта погребение.\r\n ", "date": "2018.08.18", "title": "Извадиха нова жертва под руините в Генуа, 42-ра"}
{"url": "https://www.dnes.bg/za-da-se-razbirame/2018/08/18/nesiguren-myj-eto-kak-da-go-razpoznaete.385351", "text": "Ако предишният ви партньор е бил нарцистичен и егоистичен, лесно ще се очаровате от уязвим и привидно скромен човек. На фона на своя предшественик, който се интересува само от себе си, той изглежда като дар от съдбата. Но и тук има клопки, за които трябва да внимавате. \r\nОтначало изглежда, че имате късмет. Той подарява цветя, не може да откъсне поглед от вас и повтаря, че не заслужава такава красива жена. Но доста бързо този чар може да се замени от други чувства. Грижата и любовта се превръщат в мания, а това може дори да ви изплаши.\r\n \r\nНесигурността на мъжа в себе си може да се прояви по различни начини.\r\n \r\nЕто от най-честите признаци:\r\n \r\n1. Няма друг живот, всички негови интереси, дейности и хобита са изградени около вас и взаимоотношенията. Той не се сприятелява с колеги и иска да прекара всяка вечер с вас. Той вижда работата си като дълг и вече не прави нищо за развитието си. Няма хоби или стремежи към нищо - освен как да прекара цялото си свободно време близо до вас, за предпочитане заедно, така че да не се разсейвате от никого.\r\n \r\n2. Той е убеден, че все още мислите за предишния си партньор, без значение от колко време сте се разделили. Той ще търси или дори ще измисли доказателства, че имате чувства към него. Той не може да повярва, че се интересувате от настоящите отношения, защото, разбира се, той не е достоен за вас.\r\n \r\n3. Започва да говори твърде бързо за любовта. Буквално след няколко срещи започва да говори за това каква лавина от чувства е засипала сърцето му. Отначало може да се ласкаете, но скоро ще разберете, че това е странно, защото се познавате твърде отскоро.\r\n \r\n4. Интензивността на чувствата е прекалено голяма. Той е убеден, че вие ​​сте основното нещо в неговия живот, това, за което той е готов да живее. Това чувство може да бъде много приятно, но рано или късно ще се уморите. Това е твърде голяма отговорност, която не си струва да поемете.\r\n \r\n", "date": "2018.08.18", "title": "Несигурен мъж – ето как да го разпознаете"}
{"url": "https://www.dnes.bg/stranata/2018/08/18/v-jeravna-v-nosiia-ben-kros-vze-bylgarska-bulka.385419", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХоливудският актьор Бен Крос и дългогодишната му приятелка от Русе Деана вдигнаха сватба в носии в Жеравна. \r\nТържеството на двамата се проведе по време на Международния фестивал на фолклорната носия в старопланинското градче, а на него присъства зам.-шефа на ГЕРБ Цветан Цветанов и други видни гербаджии. \r\nМладоженците се венчаха по стара българска традиция. Те бяха в народни  носии и спазиха всички български обичаи. Кметът на Котел Коста Каранашев  бракосъчета семейството и им пожела  здраве и дълъг семеен живот.\r\nСлед церемонията Цветанов заяви, че с всяка изминала година фестивалът в Жеравна става емблема на Котел и цяла България. \r\r\n                    \r\n                    \"С всяка изминала година фестивалът става по-вълнуващ и зареждащ. Искам да \r\nблагодаря на Христо Димитров, ръководител на ансамбъл \"Българе\" и кмета  на Котел Коста Каранашев, че ни дават възможност да се върнем със столетие назад и да съпреживеем бита на предците ни“, каза той, цитиран от пресцентъра на ГЕРБ.\r\nТой допълни, че е хубаво, че има много млади хора, деца и дори бебета, които са облечени с български  народни носиии. \r\n\"Това означава, че те започват да свикват с традициите  ни, ставайки част от тяхното ежедневие и духовност. Всеки, дошъл тук,  показва своето желанието да се върне 150 години назад и да усети  атмосферата на нашите деди\", каза още Цветанов.\r\n ", "date": "2018.08.18", "title": "В Жеравна, в носия: Бен Крос взе българска булка!"}
{"url": "https://www.dnes.bg/balkani/2018/08/18/za-shesti-pyt-preizbraha-erdogan-kato-partien-lider.385420", "text": "Държавният глава на Турция Реджеп Тайип Ердоган бе преизбран за лидер на управляващата в страната \"Партия на справедливостта и развитието“. Това предаде държавната информационна агенция Anadolu Agency, цитирана от \"Фокус“.\r\nКандидатурата на Ердоган бе единствена – той получи подкрепата на 1380 от делегатите, участващи в VI Конгрес на формацията. \r\nЕрдоган бе преизбран на поста за шести път, припомня агенцията.\n\n\n\r\nПреди това в словото си пред форума Ердоган отправи нови предупреждения срещу страните, които заплашват Анкара с нови санкции.\r\n\"Някои заплашват с икономика, със санкциите, с валутните курсове, интересите и инфлацията. Виждаме вашата игра и ще я оспорим\", каза  Ердоган. \r\r\n                    \r\n                    \"Турция не е и няма да се предаде на онези, които се опитват да я превърнат в стратегическа цел\", каза още той, имайки предвид САЩ, без да ги назовава директно.\r\nДвустранните отношения между Вашингтон и Анкара се изостриха, след като САЩ наложиха санкции на двама министри от турския кабинет след отказа за освобождаването на американския пастор Андрю Брънсън. \r\nНа 10 август президентът на САЩ Доналд Тръмп предприе нови стъпки срещу Анкара, като удвои митатата за внос на алуминий и стомана от Турция. В отговор Анкара също увеличи тарифите за американски импортни стоки, включително върху алкохол, тютюневи изделия и автомобили.\r\nЕрдоган бе категоричен, че Турция никога няма да се преклони пред онези, които \"са наложили свой собствен ред, като са експлоатирали света\".\r\n ", "date": "2018.08.18", "title": "За шести път: Преизбраха Ердоган като партиен лидер"}
{"url": "https://www.dnes.bg/politika/2018/08/18/nenchev-za-siderov-nacionalen-predatel-da-byde-otstranen.385421", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Комуникационните канали за единство между демократичните организации са отворени. Сидеров е национален предател!\r\nТова обяви лидерът на БЗНС и бивш военен министър Николай Ненчев пред .\n\n\r\nСпоред него единен център извън страната координира мафията и престъпните групировки в България в опит да дестабилизира и извади държавата от ЕС и НАТО.\r\n\"Премиерът Борисов трябва да вземе страна в спора между коалиционните партньори и да избере евроатлантическото бъдеще на България, като отсрани Сидеров от властта и управлението на страната\", категоричен бе Ненчев.\r\r\n                    \r\n                    През седмицата лидерът на \"Атака\" обвини партньора си Валери Симеонов, че с акциите си срещу шума по морето съсипва бизнеса на едни за сметка на други. Той призова премиера Борисов да вземе отношение и го попита има ли смисъл това правителство да продължи да управлява.\r\n ", "date": "2018.08.18", "title": "Ненчев за Сидеров: Национален предател, да бъде отстранен!"}
{"url": "https://www.dnes.bg/obshtestvo/2018/08/18/domatite-i-praskovite-po-skypi-zaharta-i-olioto-evtini.385422", "text": "Плодовете и зеленчуците поскъпват за разлика от някои други продукти.\r\nТози август доматите и прасковите са по-скъпи, а се забелязва поевтиняване в цените на захарта и олиото.\r\nПотребителската кошница , която обхваща 28 основни храни,плодове и зеленчуци тази година се е увеличила в сравнение с миналата с 3 лева, което означава, че няма особенно поскъпване, съобщи БНТ.\r\nОбилните дъждове и градушките обаче повлияха на реколтата от домати в началото на сезона. В резултат на това сега има по-малко и по-скъпи български домати. В сравнение с август миналата година оранжерийните са поскъпнали с 32 ст., а килограм от доматите, отглеждани на полето, с 40 ст.\r\nГодината не беше добра и за кайсиите и прасковите след мартенските студове и летните дъждове и градушки. Сега прасковите са с 30 ст. по-скъпи в сравнение с миналата година.\r\r\n                    \r\n                    На пазара все още няма и много българско грозде, което чакаме през септември. Тазгодишната реколта като цяло е по-слаба.\r\n\"Това може да доведе по нататък и до по-високи цени на виното и ракията. Надявам се да имаме хубав септември и октомври, и да няма голямо повишение\", каза Дарин Ангелов от Комисия по стоковите борси и тържищата.\r\nОт основните храни по-голямо поскъпване има при кравето масло. Поевтинели са обаче захарта и олиото, което се обяснява с по-ниските им цени на световните пазари, а и добрата слънчогледова реколта миналата година\r\n ", "date": "2018.08.18", "title": "Доматите и прасковите – по-скъпи, захарта и олиото евтини"}
{"url": "https://www.dnes.bg/politika/2018/08/18/borisov-obeshta-pomosht-za-carskata-grobnica-krai-manole.385409", "text": "Премиерът Бойко Борисов обеща помощ на археолозите за откритата царска гробница край Пловдив.\r\n\"Ще помогнем максимално на археолозите, имаме шанса този комплекс да е нещо уникално не само за Пловдив и за България, но и за света\", каза министър-председателят, който днес разгледа последните открития при разкопките край пловдивското с. Маноле. \r\nВ могилата \"Мал тепе\" екипът археолози установи монументален гробен комплекс, който предстои да бъде разкрит. Неговото проучване ще представлява изключителен принос в археологическата наука и световното културно наследство, уточниха от правителствената пресслужба.\r\nГробен комплекс с такива размери не е известен в България и съседните Балкански държави.\r\r\n                    \r\n                    Премиерът Борисов благодари на директора на Регионалния археологически музей - Пловдив доц. д-р Костадин Кисьов и на неговия екип. \r\nМинистър-председателят напомни, че преди две седмици правителството отпусна на община Пловдив и последните 9 млн. лв. за Европейска столица на културата. \"Сега в момента има и пари, и желание, и подкрепа, и най-добри специалисти\", заключи Борисов.\r\n ", "date": "2018.08.18", "title": "Борисов обеща помощ за царската гробница край Маноле"}
{"url": "https://www.dnes.bg/notifikacii/2018/08/18/nevijdano-bedstvie-v-indiia-potop-otne-jivota-na-stotici.385410", "text": "Поройни дъждове доведоха до невиждано бедствие в Индия. Над 300 души са загинали при най-тежките наводнения от 100 години насам в страната. \r\nПоройните дъждове предизвикаха свлачища. 200 хиляди са подслонени в центрове за временно настаняване. Хеликоптери и спасителни екипи оказват помощ на засегнатите от стихията, съобщи . \r\nОт Министерство на външните работи съобщиха, че при бедствието няма пострадали българи. Молба за помощ е била получена от българска гражданка, чиято дъщеря е на лечение в най-пострадалия щат. \r\nКлиниката, в която е била настанена, е наводнена и пациентите са били преместени в хотел. По-късно сънародничката ни е съобщила, че дъждовете са намаляли и смята да остане и да довърши лечението на дъщеря си.\r\n ", "date": "2018.08.18", "title": "Невиждано бедствие в Индия: Потоп отне живота на стотици "}
{"url": "https://www.dnes.bg/notifikacii/2018/08/18/lukashenko-ne-iska-diktatura-smeni-premiera-i-ministri.385411", "text": "Беларуският президент Александър Лукашенко смени днес министър-председателя на страната, вицепремиерите и министрите от икономическия блок. \r\nНов премиер става Сергей Румас, шефът на беларуската Банка за развитие, който идва на мястото на Андрей Кобяков. Това са най-мащабните промени в кабинета от 2014 г., насам, съобщиха Ройтерс и ТАСС, цитирани от БТА.\r\nНа 14 август Лукашенко отправи критики срещу правителството, което работело неефективно и саботирало нарежданията му, напомнят агенциите.\r\nБеларус може да бъде независима страна, само \"ако икономиката се развива, както трябва\", иначе \"никакви словоблудства няма да ни спасят\", коментира държавният лидер, цитиран от официалната агенция БЕЛТА. \rС гласуването си за държавен глава избирателите подкрепят предизборната му програма, неговия курс, \"и никому не е позволено да мами хората\", подчерта Лукашенко. \r\nТой обаче добави, че смяната на ръководството на правителството не е свързана с предстоящите през 2020 г. президентски и парламентарни избори в Беларус и че тези избори ще бъдат проведени в строго съответствие с конституцията. \r\n\"Живеем в демократична страна, при това сме притиснати между два демократични блока откъм запад и откъм изток. Южно от нас демокрацията изобщо е няма накъде повече. И да налагаш някаква диктатура в Беларус е просто нереално\", заяви той.\r\nВчера Лукашенко посочи, че следи медийните публикации за неговите действия и решения, включително онези, в които го наричат беларуски диктатор. Той увери, че в най-скоро време ще реагира на тях, напомня ТАСС.\r\n ", "date": "2018.08.18", "title": "Лукашенко не иска диктатура, смени премиера и министри"}
{"url": "https://www.dnes.bg/mish-mash/2018/08/18/syvetite-na-kameryn-dias-sreshtu-stareene.385354", "text": "Понякога изглежда, че възрастовите промени се случват буквално за една нощ. Но тези процеси се появяват бавно и едва след известно време стават видими за окото. Как се бори със старостта Камерън Диас? Ето нейни съвети, които са включени в нейната \"Книга на дълголетието\". \r\n\r\n \r\n\r\n \r\nПокривната система на всеки човек включва кожа, коса, нокти и потни жлези. Ролята на кожата и косата далеч не е козметична - преди всичко това е границата на тялото, осъществящи неговата външната защита и помага да се контролира температурата.\r\n \r\nКакто всички знаем, възрастта оказва влияние върху качеството и цвета на косата ни. Те придобиват сив, бял или сребърен нюанс. Текстурата на косъма се променя, стават крехки или тънки. Но тези промени засягат не косата - миглите също стават по-тънки и по-слаби. Някои възрастни жени губят дори окосмяването на половите органи и под мишниците.\r\n \r\nНамаляването на производството на колаген засяга състоянието на кожата, става по-суха, по-малко еластична, склонна към бръчки. Намалената подкожната мастна тъкан води до повишена чувствителност към студ и увеличава риска от топлинен удар. Кожата става по-уязвима и чувствителна към порязвания и натъртвания, а всякакви драскотини зарастват четири пъти по-бавно, отколкото в младежка възраст.\r\n \r\n\r\n \r\nЗа да запазите кожата си, можете да направите много. Ако пушите, незабавно спрете. Някои хидратиращи козметични продукти наистина помагат за насищане на кожата с влага. Винаги слагайте слънцезащитни продукти. С напредването на възрастта, кожата е още по-податлива на слънчево изгаряне.\r\n\r\n", "date": "2018.08.18", "title": "Съветите на Камерън Диас срещу стареене"}
{"url": "https://www.dnes.bg/stranata/2018/08/18/otkriha-nevzriven-boepripas-v-uchilishte-v-plovdiv.385412", "text": "Невзривен боеприпас бе открит при изкопни работи в двора на училище \"Софроний Врачански\" в ж.к. \"Тракия\" в Пловдив. Той е бил силно корозиран и без видима маркировка.\r\nБоеприпасът бе транспортиран за унищожаване от военнослужещи от Сухопътните войски. Те разузнаха и извлякоха бомбата.\r\nМодулното формирование за разузнаване и неутрализиране на невзривени боеприпаси от военното формирование 44 220 - Пловдив е задействано по заповед на заместник-командира на Сухопътните войски бригаден генерал Валери Цолов след подаден сигнал от МВР, съобщи БНТ.\r\nПод ръководството на командира на модула капитан Стоян Атанасов боеприпасът е извлечен и транспортиран за унищожаване.\r\n ", "date": "2018.08.18", "title": "Откриха невзривен боеприпас в училище в Пловдив"}
{"url": "https://www.dnes.bg/eu/2018/08/18/zaradi-slabo-uchastie-otmeniha-neonacistko-shestvie-v-berlin.385413", "text": "Традиционното неонацистко шествие в берлинския квартал Шпандау на годишнината от смъртта на Рудолф Хес бе отменено от организаторите заради слабо присъствие, съобщи местната полиция, цитирана от ДПА и БТА.\r\nЗа шествието в Шпандау се явиха само около 50 неонацисти.\r\nОрганизаторите обаче обявиха, че ще се насочат към източния квартал Фридрихсхайн за втора демонстрация, където се събраха около 500 неонацисти.\r\nНеонацисткото шествие бе свикано по повод 31 години от самоубийството на заместника на Хитлер Рудолф Хес в берлински затвор.\r\nСъщо в Шпандау се събраха неколкостотин души на контрадемонстрация, за да протестират срещу неонацисткото шествие. Те се опитаха да блокират придвижването на неонацистите към Фридрихсхафен със сядане на улицата, но полицията ги накара да се преместят.\r\r\n                    \r\n                    Балони с надпис \"Няма място за нацисти\" се издигаха над протестиращите, сред които имаше представители на социалдемократите и Зелените.\r\nВ Берлин са разположени около 2300 полицаи за поддържане на реда около двете демонстрации. Няма данни за инциденти.\r\n ", "date": "2018.08.18", "title": "Заради слабо участие: Отмениха неонацистко шествие в Берлин"}
{"url": "https://www.dnes.bg/snimka-na-denia/2018/08/18/goreshta-nedelia-gradusite-otnovo-shte-sa-okolo-35.385414", "text": "Слънчева и гореща неделя обещават синоптиците. \r\nПрез нощта ще преобладава ясно, утре - слънчево време. Временни увеличения на облачността ще има в следобедните часове, главно над Северна България и планинските райони. \r\nСамо на отделни места там краткотрайно ще превали. \r\nЩе духа слаб, в източната половина на страната - до умерен вятър от изток-североизток. Максималните температури ще са предимно между 30 и 35 градуса, в София - около 29 градуса, прогнозират синоптиците от НИМХ при БАН, цитирани от БТА.\r\nИ над планините ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа слаб до умерен североизточен вятър. \rМаксималната температура на височина 1200 метра ще бъде около 23 градуса, на 2000 метра - около 16 градуса. \r\nИ край морето ще е слънчево и топло. Там ще духа до умерен североизточен вятър. Максималните температури ще са 30-31 градуса. \r\nТемпературата на морската вода е 27 градуса. Вълнението на морето ще бъде 2 - 3 бала.\r\n ", "date": "2018.08.18", "title": "Гореща неделя: Градусите отново ще са около 35°"}
{"url": "https://www.dnes.bg/world/2018/08/18/bivshiiat-shampion-po-kriket-imran-han-stana-premier-na-pakistan.385399", "text": "Новият премиер на Пакистан Имран Хан положи клетва на церемония днес в президентския дворец в столицата Исламабад, след като вчера бе избран от парламента да оглави правителството, предаде Франс прес.\n\r\n65-годишният бивш шампион по крикет тържествено се закле, че ще бъде верен на Пакистан и винаги ще действа в интерес на неговата цялост и суверенитет.\n\r\nИмран Хан ще ръководи коалиционно правителство, тъй като партията му \"Пакистан Техрик-и-инсаф\" спечели най-много места в парламента на изборите на 25 юли, но не достатъчно, за да управлява самостоятелно. \n\r\nТой е 22-ият министър-председател на Ислямската република Пакистан, която има ядрено оръжие. В управляващата коалиция участват няколко малки партии, свързани с влиятелните въоръжени сили.\r\n                    \r\n                    \r\nПобедата на Хан поставя начало на нова политическа ера в Пакистан след десетилетия редуващи се правителства на Пакистанската мюсюлманска лига и Пакистанската народна партия, както и военни режими, посочва АФП, цитирана от БТА.\n\r\nНа церемонията по полагане на клетвата съпругата на Имран Хан - Бушра Биби, се появи за първи път на публично място след сватбата им в началото на годината. Тя бе облечена в бял никаб, откриващ само очите й.\n\r\nДПА припомня, че изборният процес беше белязан от обвинения за намеса на военните, заглушаване на медиите, сплашване на представители на гражданското общество и екстремистки прояви.\n\r\n ", "date": "2018.08.18", "title": "Бившият шампион по крикет Имран Хан стана премиер на Пакистан"}
{"url": "https://www.dnes.bg/obshtestvo/2018/08/18/kazarmata-se-vryshta-no-dobrovolna-i-veche-shte-nosi-privilegii.385389", "text": "Казармата се връща, но не насила, а с куп стимули за младите, които се съгласят да бъдат безплатно обучени на основни военни умения.\n\r\nОфертите са заложени в проекта за доброволната казарма, за който вицепремиерът и военен министър Красимир Каракачанов заговори още в началото на годината. Министърът и неговият екип вече са на финалните редакции на проекта за промени в Закона за отбраната и въоръжените сили. Предвидено е в средата на септември те едновременно да бъдат представени на депутатите и публикувани за широко обществено обсъждане, пише.\n\r\nДържавата да съдейства на служилите в доброволната казарма да си намират работа дори в частни фирми, е едно от предложенията на военните.\r\n                    \r\n                    \r\nКаракачанов ще настоява дори да се въведат данъчни облекчения на компаниите, които наемат такива хора.\n\r\nОтделно след доброволната казарма ще се дават препоръки за работа в държавната или общинската администрация, както и за длъжности в министерствата на отбраната и на вътрешните работи.\n\r\nПредвижда се младежите, отличили се в доброволната казарма, да получават дори покана за работа в специалните служби.\n\r\nПредлага се и освен да бъдат здравно осигурявани за срока на доброволната казарма, младежите да получават този бонус от държавата и в месеците след напускането ѝ. Освен това държавата ще заплаща таксите за обучение на кандидатите, които са приети държавна поръчка в университетите в страната.\n\r\nВръщането на доброволната казарма е с цел да се попълнят свободните длъжности за резерви в различните формирования на въоръжените сили. Според доклада на Министерството на отбраната за изминалата година попълнените вакантни длъжности са едва 600 от близо 3000 незаети щатни бройки.\n\r\nАко идеите бъдат приети от парламента, за реализирането им трябва да се гласува допълнителен бюджет на военното министерство. Което означава, че законът може да влезе в сила най-рано от следващата година.\n\r\nПредвижда се на служба да се назначават както мъже, така и жени на възраст до 28 години.\n\r\nСрокът на доброволната казарма ще е 3 месеца, но с 3 месеца предварителна подготовка. Военните не предвиждат дори наличието на образователен ценз, за да се влезе в казармата. Но доброволността на хората с основно и на тези със средно и висше образование ще протича по различен начин.\n\r\nПри първоначалното влизане в казармата ще се сключва договор за преминаване на начална военна подготовка, която ще продължава месец. Това ще става в специален център за военно обучение към Националния военен университет “Васил Левски” във Велико Търново. Такъв все още не съществува, но ще бъде създаден, обясниха за “24 часа” от министерството на отбраната.\n\r\nПреди постъпване кандидатите ще преминават изпит по физическа подготовка при облекчени условия.\n\r\nСъщо така ще минават на тестовете за психологическа пригодност и всички медицински изследвания, както това става с кандидатите за кадрова военна служба.\n\r\nНастаняването, униформите, храненето и учебните занятия ще бъдат изцяло за сметка на военното министерство.\n\r\nДопълнителен бонус за доброволните войници ще е безплатното медицинско обслужване.\n\r\nЩе им бъдат направени и застраховки срещу смърт, неработоспособност вследствие на злополуки при изпълнение на задълженията и т.н.\n\r\nПри първоначалната военна подготовка неграмотните войници ще бъдат записвани на вечерни училища по тяхно желание, за да завършат средно образование.\n\r\nПоради ограничения брой длъжности с изисквания за основно образование обаче не се предвижда тези доброволци да изкарат цялата казарма, а само началната военна подготовка. Но ако се запишат да си довършат гимназиалните класове, ще получават допълнително финансово стимулиране по време на ученето. След като вземат диплома за средно образование, ще могат да преминат през доброволна служба за не повече от 4 месеца. По-късно те ще бъдат зачислени към запаса.\n\r\nСлед първия месец на начална военна подготовка за среднистите и висшистите пък ще следва възможност и за специална в батальоните в Плевен и Сливен за още 2 месеца. Това ще става със сключването на нови договори и младежите вече ще получават и финансови възнаграждения под формата на стипендия. Ако пожелаят, може още на този етап да сключат договор за кариера като професионални войници. Договорът ще е за поне 3 години.\n\r\nКандидатите могат също така и да откажат да доброволна служба и да бъдат директно зачислени към запаса след завършване на специалната подготовка.\n\r\nТези, които са избрали да изкарат доброволната военна служба за 3 месеца, ще се назначават на вакантни длъжности във войската, а по-късно според желанието им могат да сключат договор за преминаване на професионална военна служба за 3 години.\n\r\nПреминалите през доброволната военна служба може да бъдат мобилизирани в мирно време при настъпване на кризи, терористични актове, природни бедствия и оказване на първа помощ, ако това е необходимо.\n\r\nДосегашният модел за набиране на кадрови войници чрез конкурси ще се запази.\n\r\nБългария ще се възползва от опита на редица европейски държави, за да въведе доброволната казарма, обясниха от Министерството на отбраната.\n\r\nСред тях са Румъния, Германия, Сърбия, Норвегия и Литва.\n\r\nНай-добре развитият модел за доброволна казарма се оказва този на Германия. Още през 2011 г. там е премахната наборната военна служба и в момента държавата разчита изцяло на доброволци.\n\r\nМладежите прекарват в казармата общо 23 месеца.\n\r\nФедералната република обаче предлага добри финансови стимули - солидно заплащане, данъчни облекчения, детски надбавки, пари за квартира, съдействие за кариерна ориентация и допълнително финансово стимулиране при добре постигнати резултати.\n\r\nОсвен това за влизането в германската казарма се стимулират и чужди граждани. На тях им се предоставят добро заплащане и възможност за работа. Целта е по този начин те да се интегрират по-лесно и бързо в обществото, като заедно с това служат на държавата. Офертата вече е валидна и за легално влезлите в страната бежанци.\r\n ", "date": "2018.08.18", "title": "Казармата се връща, но доброволна и вече ще носи привилегии"}
{"url": "https://www.dnes.bg/akoshtete-vqrvaite/2018/08/18/zodiakalni-razni-racite-razbirat-jivotnite-telcite-gi-paziat.385302", "text": "\r\nЗащитават другите и ги пазят. Затова като имат домашен любимец, те се грижат за него и се отнасят изключително отговорно към животинчето. Търпеливи са и са отдадени. Обожават домашните любимци, да ги гушкат и се чувстват по-добре в тяхната компания. Успокояват се, когато са с тях и се чувстват по-сигурни, отколкото са във връзките си с хората. \r\n\r\nИзключително са социални. И не само с хора, а и с животни. Обичат да им говорят, да си играят с тях и често любовта им към животинчетата е по-силна. Когато се разочароват от приятелите, се обръщат към домашните любимци. Мразят да са сами, затова да гледат животно е идеален вариант за тях - има някой до тях през цялото време.\r\n \r\n\r\nСред най-интуитивните зодиакални знаци са и дават воля на емоциите и чувствата си. Имат способността да създават дълбока и трайна връзка с хора, и с животни. Много ценят тези връзки. Сякаш разбират езика на животните - винаги знаят от какво имат нужда. А понякога си мислят, че домашните им любимци разбират самите тях по-добре от приятели и близки, дори без думи.\r\n \r\n\r\nДевите са най-големите любители на животните и природата. Обожават да са сред природа, затова дори, когато излизат с приятели, ако времето позволява, почти винаги предлагат пикник, разходки в парк, походи. Домошари са и понякога могат да откажат излизане, за да останат вкъщи и да се занимават с домашния си любимец. Обожават да полагат грижи за него.\r\n                    \r\n                    ", "date": "2018.08.18", "title": "Зодиакални разни: Раците разбират животните, Телците ги пазят!"}
{"url": "https://www.dnes.bg/stranata/2018/08/18/skalna-masa-se-e-srutila-na-pytia-albena-balchik.385400", "text": "Скална маса се е срутила на крайбрежния път между курортен комплекс \"Албена\" и Балчик. Пострадали няма. \r\nОт Областния съвет за сигурност в Добрич информираха, че сигнал за инцидента е подаден вчера следобед, около 18.30 ч. Екипи на полицията и на противопожарната служба са посетили мястото. \r\nДиректорът на Регионалната дирекция \"Пожарна безопасност и защита на населението\" Дарин Димитров съобщи, че районът е ограден с обезопасителна лента и указателни табели, които да заострят вниманието на преминаващите туристи. \r\nПътят за вилните зони е проходим. Уведомили сме за случая община Балчик, добави Дарин Димитров, цитиран от БТА.\r\nСкалните парчета са се срутили върху сравнително малка площ, на около стотина метра след края на черноморския курорт, по посока към Балчик. \r\nПредстои разчистване на пътя.\r\n ", "date": "2018.08.18", "title": " Скална маса се е срутила на пътя \"Албена\" - Балчик"}
{"url": "https://www.dnes.bg/notifikacii/2018/08/18/hvanaha-nad-20-kg-heroin-na-kapitan-andreevo.385401", "text": "Над 20 килограма хероин за близо два милиона лева са задържани на граничния пункт \"Капитан Андреево\". \r\nНаркотикът е открит в сак в резервната гума на полуремаркето на камион, шофиран от 45-годишен турски гражданин, предаде БНР. \r\nХасковската окръжна прокуратура задържа шофьора и му повдигна обвинение. \r\nПредстои да бъде внесено искане в съда за налагане на мярка за неотклонение \"задържане под стража\".\r\n ", "date": "2018.08.18", "title": "Хванаха над 20 кг хероин на \"Капитан Андреево\""}
{"url": "https://www.dnes.bg/health/2018/08/18/hrani-za-dobro-kryvoobrashtenie.385347", "text": "Доброто кръвообращение е от съществено значение за здравето на сърцето и на целия организъм. Хората склонни към образуването на кръвни съсиреци, приемат специални лекарства, които разреждат кръвта. \r\nРедовната физическа активност и начинът на хранене са в основата на доброто кръвообращение. Вижте кои храни могат да ви помогнат по естествен начин да поддържате здраво тялото си.\r\n \r\n\r\n\r\nСуровият чесън е отлична превенция на атеросклерозата. Болестта се съпровожда от развитието на формации по вътрешните стени на съдовете, което пречи на нормалното кръвообращение. В допълнение, чесънът нормализира кръвното налягане, така че неговата полза за сърдечносъдовата система е незаменима.\r\n \r\nДобавяйки чесън към ястията си може да намалите количеството сол, с което овкусявате блюдата си.\r\n\r\n\r\n \r\nАнтиоксидантите са необходими за нормалното функциониране на тялото. Те помагат за неговото прочистване от вредните токсини, които са причина за развитието на различни патологии. Боровинката е богата на естествени антиоксиданти, затова тя успешно пречиства организма, засилва имунната функция, облекчава възпалението и укрепва органите на сърдечносъдовата система.\r\n \r\nОсвен нея, ананасът е друг плод, който ще ви помогне да подобрите кръвообращението си. Хапвайте го пресен, не консервиран.\r\n\r\n\r\r\n                    \r\n                     ", "date": "2018.08.18", "title": "Храни за добро кръвообращение"}
{"url": "https://www.dnes.bg/stranata/2018/08/18/zaradi-drastichni-narusheniia-vzimat-10-plaja-ot-stopanite-im.385403", "text": "Стопаните на около 10 морски плажа са застрашени от прекратяване на договорите им заради драстични нарушения, ако не изпълнят предписанията ни до края на този сезон. \r\nТова обяви министърката на туризма Николина Ангелкова по време на днешната си инспекция на морски плаж \"Слънчев бряг-централен\". Той също е сред неизрядните, съобщи пресцентърът на Министерството на туризма, цитиран от БТА.\r\nАнгелкова съобщи, че на този плаж министерството е наложило неустойка от 32 хил. лв. за наличие на бетонови площадки на самата ивица на около 6 заведения - \"Кораба\", \"Фиеста\", \"Морис\" и др.\n\n\n\r\r\n                    \r\n                    \"Открихме също допълнителна търговска площ до заведението \"Кораба\" и сме дали предписание за отстраняването й“, каза още Ангелкова. Тя допълни, че съвместно с ДНСК и РДНСК е установен пред хотел \"Европа\" и асфалтов паркинг на същия плаж, което е абсолютно недопустимо.\r\nСред нарушителите попадат още плажът \"Созопол-Буджака\", където липсват спасители, медицинско обслужване и има допълнителна търговска площ извън одобрената от министъра на туризма схема, \"Равда-Академика\", \"Равда ХТИ\", \"Равда НДК\". \r\nНа четири плажа от територията на община Бяла перманентно липсват спасители и има допълнителна търговска площ, казала още Ангелкова.\r\nМинистър Ангелкова припомни, че за плажа на \"Албена\" ведомството е наложило неустойка от 101 хил. лв. заради липса на спасители в началото на юни, но там се очаква да започне процедура за концесия, защото договорът изтича в края на годината. Въпреки това неустойката ще бъде наложена, категорична е тя. \r\nПроверката на РИОСВ засега не е открила строеж върху дюни на \"Слънчев бряг-централен\", но инспекциите продължават интензивно по план и по сигнали, уточни още тя. Предписанията, които ведомството е наложило, не освобождават стопаните на плажовете от плащане на неустойки, за които те са информирани с писма, пише още в съобщението на пресцентъра на министерство на туризма.\r\n ", "date": "2018.08.18", "title": "Заради драстични нарушения: Взимат 10 плажа от стопаните им? "}
{"url": "https://www.dnes.bg/eu/2018/08/18/vip-svatbar-putin-kacna-za-svatbata-na-karin-knaisyl.385404", "text": "Руският президент Владимир Путин пристигна със самолет в австрийския град Грац и от летището се отправи с хеликоптер към община Гимлиц. Там той ще бъде гост на сватбата на австрийската външна министърка Карин Кнайсъл и бизнесмена Волфганг Майлингер, предадоха световни агенции, цитирани от БТА.\n\r\nСватбената церемония ще се състои в имението \"Чепе\" в Гамлиц. \r\nВ сряда прессекретарят на Кремъл Дмитрий Песков потвърди визитата на Путин за бракосъчетанието на Кнайсъл и Майлингер. Той добави, че руският президент смята да поднесе на младоженците сватбен подарък, но не разкри подробности. \r\nСлед церемонията край Грац Путин ще отлети за Берлин за преговори с германската канцлерка Ангела Меркел. Те ще се състоят в нейната резиденция край столицата. \r\nОчаква се преди началото на срещата двамата да направят изявления за пресата, в които да съобщят основните теми на предстоящите разговори.\r\n ", "date": "2018.08.18", "title": "VIP сватбар: Путин кацна за сватбата на Карин Кнайсъл"}
{"url": "https://www.dnes.bg/stranata/2018/08/18/opera-vmesto-partiiniia-dom-shte-se-sluchi-li-v-plovdiv.385405", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазраства се скандалът около сградата на Партийния дом в Пловдив. Идеята е на мястото на внушителната 12-етажна сграда да бъде построена опера.\r\nОбщинските съветници дадоха зелена светлина на проекта, но само при условие, че първо се построи нова сграда, в която да се настанят служителите на общинската и държавна администрация от бившия Партиен дом, съобщи .\r\nОт Камарата на архитектите в Пловдив са срещу събарянето на Партийния дом. Според тях, площта е малка, липсват места за паркиране и при евентуален нов строеж ще излязат археологически находки.\r\r\n                    \r\n                    Сградата, която се намира в центъра на града, скоро може да остане в историята и да бъде съборена, ако се реши на нейно място да бъде построена опера.\r\nДори решение за събаряне на сградата да бъде взето, процесът по преместване на администрацията ще отнеме години, смятат от Община Пловдив.\r\nПловдивчани имат свое мнение по темата. През 2019 година Пловдив ще поеме домакинството на Европейска столица на културата, а операта все още няма да има свой собствен дом.\n\r\n\r\n ", "date": "2018.08.18", "title": "Опера вместо Партийния дом! Ще се случи ли в Пловдив?"}
{"url": "https://www.dnes.bg/notifikacii/2018/08/18/pilene-na-gumi-gaz-spirachka-rychna-taka-georgi-pomel-decata-v-petrich.385407", "text": "Дрифтаджията Георги форсирал, пилил гуми, давал газ, после спирачка, дърпал ръчната минути преди да помете децата на тротоара в Петрич.\r\nТова разказаха приятели на 18-годишния шофьор, които се возели с него в колата във фаталната вечер.\r\n\"Умолявахме го неколкократно да спре, но той не ни послуша\", обясниха тримата спътници на Георги пред съда, пише \"Монитор\".\r\nРайонните магистрати от Петрич оставиха с мярка \"задържане под стража\" младежа. Адвокатът му го защитил, че все пак става въпрос за млад човек, който тази година ще бъде ученик в 12 клас в петричката гимназия. Освен това е неосъждан , а искането да бъде задържан за престъпление по непредпазливост, е направено под влияние на обществото. Георги Попстоянов не е пожелал да даде обяснения на делото.\n\n\n\n\n\rТой има книжка от края на месец юни. За последните три месеца е излизал 22 пъти от страната, повечето от тях през ГКПП-Златарево. Предстои да бъде направена автотехническата експертиза, за да стане ясно каква точно е причината за инцидента. \r\nОпределението на Районния съд в Петрич ще бъде обжалвано пред Окръжен съд- Благоевград следващият четвъртък.\r\nКървавият инцидент стана около 20 минути след полунощ на 16 август, когато Георги Попстоянов помете компания от непълнолетни, които той познавал. \r\nДрамата се разигра в центъра на Петрич, на ул. на тротоара,. на ул. \"Цар Борис III\" пред сградата на бившия съд в южния град.  \r\nКъсно вечерта компанията от 8 тинейджъри се връщали от събор и застанали под навеса на заведението \"Катмите\", защото чули че отгоре идва кола с мръсна газ и свистене на гуми. Те знаели, че по това време на нощта там се прави дрифт. Отгоре с бясна скорост се задал познатият им Георги Попстоянов с една от колите на баща си, който е бивш полицай. \r\nДъждът бил току-що спрял и на мокрия асфалт колата занесла, качила се на тротоара и помела застаналите под навеса тинейджъри.\r\nНай-тежко пострадаха 17-годишно момче и 15-годишно момиче. Младежът е с ампутиран крак, а девойката се отървала със счупена подбедреница, травма в корема и порезни рани по краката. Сестрата на пострадалото момче също е ранена, но по-леко. \r\nДнес най-тежко ранените бяха преместени от реанимация в отделението по ортопедия на болница \"Югозападна\". Стабилизирани са, животът им е вън от опасност и вече близките им могат да ги посещават.\r\n ", "date": "2018.08.18", "title": "Пилене на гуми, газ, спирачка, ръчна… Така Георги помел децата в Петрич"}
{"url": "https://www.dnes.bg/sofia/2018/08/18/parkingyt-pri-stadiona-veche-po-8-lv-za-den-ili-po-2-lv-za-polovin.385406", "text": "8 лева за 9 часа ще струва от септември паркирането около Националния стадион \"Васил Левски\". От понеделник започва разчистването на района от автомобили на южната половина на паркинга.\r\nПаркингът на стадиона минава под шапката на \"Пазари Запад\" и Столична община. Според схемата там ще бъдат обособени 100 места.\r\nСпоред тарифите от септември за паркиране над 4 часа ще се плаща по 2 лева на час. По 1 лв. ще е таксата, ако престоят е по-кратък, пише \"Монитор\".\n\r\nШефката на \"Пазари Запад\" Галина Бежанска обясни, че през първите 4 часа от престоя ще се плаща по 1 лев на час. След първите 4 часа ще се плащат по 2 лева за час. От 22 до 8 часа паркингът ще е по левче.\r\r\n                    \r\n                    Ще се предлага и дневен пакет за хората, които искат да си остават колите, който ще е за продължителност 9 часа и на стойност 8 лева.\r\nТърговците от традиционният пазар за ски, спортни стоки и колела, който се провежда всяка събота и неделя пред стадиона, също ще трябва да плащат от септември. Тарифата при тях ще е 10 лева на ден.\r\nРешението паркингът около стадиона да стане платен е от началото на април. Според разчетите \"Пазари Запад\" трябва да инвестира около 180 000 лева, като 18 000 лева от тях ще отидат за системата за контрол на достъпа, 15 000 лева за разплащателен терминал, а около 6000 лева за антипаркинг колчета.\r\n80 000 лева ще бъдат инвестирани в изграждане и на тоалетна за паркинга, която ще е като тази пред НДК.\r\nПрез уикенда 44 от паркоместата ще се превръщат в търговски площи, където търговците да разполагат спортните си стоки. \r\n ", "date": "2018.08.18", "title": "Паркингът при стадиона: Вече по 8 лв. за ден! Или по 2 лв. за половин"}
{"url": "https://www.dnes.bg/notifikacii/2018/08/18/kyrvav-incident-myj-namushka-drug-vyv-veliko-tyrnovo.385408", "text": "Мъж бе ранен от друг в центъра на Велико Търново. Полицията издирва извършителя, съобщиха от ОДМВР в града, цитирани от \"Фокус\".\r\nЕкшънът се е разиграл на ул. \"Васил Левски\" в старата столица. Сигналът за престъплението е подаден около 13.30 ч. \r\n\"Установена е самоличността на извършителя, текат процесуално- следствени действия. Раненият мъж е откаран във Великотърновската болница\", каза говорителят на полицията Марияна Христова. . \r\nНа мястото се извършват огледи. По случая се води досъдебно производство.\r\n ", "date": "2018.08.18", "title": "Кървав инцидент: Мъж намушка друг във Велико Търново"}
{"url": "https://www.dnes.bg/za-da-se-razbirame/2018/08/18/spored-fynshui-syveti-za-zdrave-i-blagopoluchie.385348", "text": "Древното учение фъншуй дава много съвети за това как да се грижим за здравето си, как да го подобряваме и да се чувстваме в хармония със себе си. Все пак, здравето е най-голямото богатство и трябва да го пазим с всички сили.\r\nСпоред фъншуй има пряка връзка между здравето и енергията в дома и работата ни. Когато тази енергия е позитивна, ние се чувстваме добре, щастливи, пълноценни и в хармония.\r\nВ този ред на мисли е важно да си отговорите как се чувствате във вашия дом, на работното си място, каква е енергията и как може да привлечете положителна енергия, за да сте и по-щастливи, и по-здрави. \r\n\r\n \r\nВсички знаем за вредите, които мръсният въздух нанася на здравето ни. Но дали знаете, че мръсният въздух в затворени помещения е много по-опасен, отколкото този навън? Затова е важно да се грижите за качеството на въздуха в дома и в офиса и да се стремите да го пречиствате, доколкото е възможно. Сред най-лесните и достъпни решения да подобрите чистотата на въздуха е да си вземете растение, което има свойствата да пречиства въздуха. \r\n\r\n\r\n \r\nКачеството на естествената светлина, както и цветовете са съществена част от нашето здраве. Присъствието на жизнени, топли цветове в живота ви, повишават енергията и ви зареждат неимоверно. Стремете се да се обградите със свежи цветове, било чрез дрехи, аксесоари, вещи, които ви заобикалят. Възползвайте се от дневната светлина и избягвайте изкуственото осветление през деня, стига да не ви се налага. \r\n \r\n\r\n \r\nВашето усещане за здраве и благоразположение е пряко свързано с качеството на енергията, концентрирана в банята, според фъншуй. За целта е добре да създадете спа усещане в това помещение, започвайки от чистотата. Стремете се банята ви да е въазможно най-чиста, да няма мухъл или замърсявания. След което може да продължите с различни методи като например да сложите ароматен дифузер, който да разпръсква нежен аромат из помещението, създавайки приятни асоциации. \r\n \r\n", "date": "2018.08.18", "title": "Според фъншуй: Съвети за здраве и благополучие"}
{"url": "https://www.dnes.bg/stranata/2018/08/18/smazana-udriana-v-sinini-rodilka-izdyhna-sled-rajdane-v-sliven.385418", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n33-годишна жена издъхна след раждане в Сливен. Заключението на лекарите е, че причина за смъртта е белодробна емболия, но близките на родилката смятат, че тя е починала вследствие на странните методи на лекарите, приложени по време на раждането.\r\nРенета Томова е имала нормална бременност, на 15 август през нощта тя е била приета в болницата в Сливен за първото си раждане. Тя родила дъщеря си Мария в малките часове на нощта. \n\n\n\r\nРаждането започнало нормално, но в един момент се появил проблем, разказа бащата на Ренета, Петър Томов пред \r\r\n                    \r\n                    На другия ден състоянието на младата жена започнало да се влошава. \"Беше контактна, но не изглеждаше добре, беше като смазана, каза, че всичко я боли\", спомня си почерненият баща.\r\nПосле Ренета разказала на близките си, че детето излизало трудно и се наложило да я натискат по корема, за да извадят плода с така наречения метод Форцепс.\r\nВ петък родилката била преместена в реанимация, а малко по-късно съобщили на родителите й, че е починала.\r\n\"Видях я в моргата, цялата в синини\", разказа през сълзи майката на младата жена.\r\nРодителите на Ренета са убедени, че тя е починала заради нестандартните методи на лекарите. \"Сигурен съм, че това скачане е предизвикало някакъв вътрешен кръвоизлив\", каза бащата.\r\n\"Те я убиха\", допълни и майката.\r\nДвамата са категорични, че ще съдят лекарите.\r\n\"Ще ги съдя до дупка, детето си няма да го върна, но няма да ги оставя\", каза Петър. И майката на Ренета иска тези, които са убили дъщеря й, да отговарят за стореното.\r\nОт ръководството на болницата отказаха коментар на случая, докато не се запознаят с резултатите от проверката.\r\nМеждувременно близки и приятели на Ренета се събраха на протест пред болницата.\r\n ", "date": "2018.08.18", "title": "Смазана, удряна, в синини: Родилка издъхна след раждане в Сливен! "}
{"url": "https://www.dnes.bg/sofia/2018/08/18/puskat-dvijenieto-po-hristofor-kolumb-v-ponedelnik.385398", "text": "Цялостно движението по бул. \"Христофор Колумб\" ще бъде отворено в понеделник, съобщи зам.-кметът на София Евгени Крусев при проверка на ремонтните дейности по булеварда, цитиран от \"Фокус\". \n\r\n\"Във вторник започва ремонтът на Източната тангента в участъка от кръговото на ул. \"Продан Таракчиев\" до кв. \"Христо Ботев\". Там също движението ще бъде затворено цялостно\", посочи той и допълни, че ще бъдат пропускани само автомобилите на хората, които имат работа в района. \n\r\nГаранционният срок на ремонта на бул. \"Христофор Колумб\" е 5 години. \"На практика изграждаме изцяло нов булевард, правим тротоари и осветление, които изобщо ги нямаше. Строителят има ангажимент, ако нещо възникне, да го поправя за негова сметка и да носи пълната отговорност за това\", обясни Крусев.\n\n\r\r\n                    \r\n                    Ремонтът на ул. \"Граф Игнатиев\" ще приключи евентуално в края на октомври – евентуално, тъй като в началото на предния месец имаше много валежи, които до известна степен възпрепятстваха дейностите, каза още Крусев.\n\r\nСтроителите правят всичко възможно да наваксат, но след известно време ще можем да преценим дали ще успеят, коментира той. \n\r\n\"През почивните дни работят над 5 асфалтови бази в София. Асфалтира се по бул. \"България\", текат ремонтните работи по бул. \"Пенчо Славейков\" и бул. \"Арсеналски\", изтъкна зам.-кметът. \"Мобилизацията ни е пълна, за да можем да приключим дейностите за първия учебен ден и когато трафикът се увеличи, да можем да посрещнем автомобилите\", каза още той.\r\n ", "date": "2018.08.18", "title": "Пускат движението по \"Христофор Колумб\" в понеделник"}
{"url": "https://www.dnes.bg/balkani/2018/08/18/prihodi-i-razhodi-na-balkanite-se-jivee-nai-evtino-vyv.385384", "text": "Задминахме България по заплати, похвали се преди седмици сръбският президент Александър Вучич. По официални данни обаче средната заплата в България е около 450 евро, докато в Сърбия тя се изчислява на около 425 евро.\n\r\nНа фона на тези данни според западни медии Македония остава най-евтината страна за живеене на Балканите.\n\r\nКолко се харчи на месец в страните от региона и каква е разликата в заплащането проучи .\n\r\nДо 650 евро средна заплата се взема на Балканите.\n\r\nОт 1 януари Румъния увеличи минималната работна заплата на 408 евро. Същевременно данъкът върху доходите спадна от 16 на 10%. Цената на вечеря за двама в стандартен ресторант пък е 21 евро, а за една бира съседите плащат 0,67 евро.\r\n                    \r\n                    \r\nНай-големи харчове румънците правят за храна.\n\r\nБилет в градския транспорт е 0,43 евро, докато месечната карта е 12,94 евро. Бензинът пък им излиза 1,19 евро. При средна надница от 27,77 евро на ден за литър гориво те харчат 4,37% от нея. Средно румънецът използва 83,25 литра годишно, което изяжда 1% от заплатата му.\n\r\nСпоред експерти вода, отопление и ток излизат около 90 евро на семейство в тристаен апартамент.\n\r\nТаксата в частна детска градина за едно дете е 280 евро.\n\r\nНаемите са почти еднакви със софийските, като за апартамент с една спалня в центъра на големите градове се искат около 291 евро.\n\r\nСтандартът на живот в Румъния е с 2% по-нисък от този в България, докато наемите са по-високи с 4,86%.\n\r\nВ средата на май Румъния отчете икономически растеж от 4% брутно през първото тримесечие на тази година.\n\r\nИзлизане в северната съседка не е евтино, като за 3-4 питиета в елитен клуб ще трябва да дадете около 18 евро.\n\r\nВ Македония вечерята в стандартен ресторант излиза около 14 евро, а 12 яйца се продават за 1,29 евро. Максимум 15 евро на седмица излиза пазаруването на стоки от първа необходимост в супермаркетите.\n\r\nБилет за градския транспорт е 0,57 евро, а месечната карта - 22,73 евро. Зареждането на литър бензин е около 1 евро.\n\r\nМесечно за ток, вода и отопление македонците плащат 92,80 евро.\n\r\nЧастната детска градина за едно дете е 144 евро.\n\r\nЗа наем за апартамент с една спалня в центъра се плащат 182 евро. \n\r\nЖивотът в Македония е с 16% по-евтин от този в България, а наемите са с 35% по-ниски при минимална заплата 239 евро. Миналата година сп. “Тайм” написа, че Македония е една от страните, в които се живее най-евтино, а едно пълноценно излизане в Скопие е по-евтино от 20 евро. \n\r\nБлизо 17 евро е вечеря с три ястия за двама в Сърбия. Западните съседи пазаруват 12 яйца за 1,21 евро, а бирата им е 0,54 евро. \n\r\nМесечната карта за градския транспорт е 25 евро, а билетчето - 0,75 евро. Месечните режийни разходи са 127 евро. Детската градина на сърбите излиза 203 евро, а наемите са между 230 и 260 евро. Литър бензин е 1,21 евро.\n\r\nС 4,5% процента е по-евтин животът в Сърбия, отколкото у нас, наемите пък са с цели 17% по-ниски. \n\r\nЕксперти смятат, че при наемането на евтин апартамент и не толкова често излизане сърбите могат да живеят спокойно с до 500 евро на месец.\n\r\nПосещението при лекар може да струва 10-35 евро. Специалисти като невролози, терапевти или психолози вземат в Сърбия около 20-35 евро за преглед. Лекарства като антибиотици може да струват по-малко от 5 евро. \n\r\n30 евро за ядене в ресторант и 1,30 за бира дават гърците, при положение, че минималната заплата е 684 евро. Дузина яйца в супермаркетите е 2,91 евро.\n\r\nЗа градски транспорт плащат 30 евро на месец, а за единичен билет - 1,40 евро. Литър бензин е 1,66 евро, като местните дават 3,52% от дневния си доход за него.\n\r\nМесечно за сметки гърците плащат 143 евро, а за детска градина 340 евро. Минималната заплата пък е 683 евро.\n\r\nНаемите са между 284 и 433 евро. В Гърция животът е по-скъп с близо 52% от България, а наемите са с 10,47 на сто по-високи.\n\r\n12 евро за вечеря навън и 1,43 евро за бира плащат турците при минимална заплата 446 евро. Яйцата са около 1,34 евро.\n\r\nБилетчето за градски транспорт е 0,46 евро, а месечната карта - 35,28 евро. Сметките на месец излизат около 54 евро, а частните детски градини взимат около 238 евро. Литър бензин е около 1,1 евро.\n\r\nНаемите са от 237 евро до 252 евро.\n\r\nЖивотът в Турция е по-евтин с 10% от България.\n\r\nУ нас минималната заплата е най-ниска в ЕС - 261 евро. В Турция вечеря за двама излиза до 20 евро, а бутилка местна бира е 0,61 евро. Билетчето за градския транспорт е 0,82 евро, а картата - 25,55. Частните градини са 278 евро на месец, а наемите стигат до почти 500 евро.\n\r\nСредната номинална цена на бензина, продаван у нас през второто тримесечие на 2018 г., е 1,14 евро за литър. Това е най-ниското ниво, отчетено сред всички държави-членки на Европейския съюз, съобщи агенция Блумбърг. Въпреки това обаче спрямо доходите ни горивото ни излиза скъпо. Средно българският шофьор използва 93,17 литра годишно, което изяжда 1,39% от заплатата му, изчислява агенцията.\r\n ", "date": "2018.08.18", "title": "Приходи и разходи: На Балканите се живее най-евтино във…."}
{"url": "https://www.dnes.bg/cars/2018/08/18/desetki-shofiori-na-srednoshten-protest-zaradi-falita-na-olimpik.385380", "text": "Десетки недоволни граждани се събраха с автомобилите си около полунощ пред сградата на Народното събрание и се опитаха да блокират движението по жълтите павета. Среднощният протест беше насочен срещу действията на Комисията по финансов надзор при фалита на застрахователната компания \"Олимпик\", предаде БНР. \n\r\nШофьорите не са сигурни дали ще могат да получат обезщетения за полиците си в компанията, които са невалидни от днес. Според тях властите не са реагирали достатъчно бързо по проблема.\n\n\n\n\r\nМалко след полунощ, когато полиците им вече бяха изтекли, недоволните се опитаха да направят обиколка на паметника на \"Цар Освободител\" пред сградата на парламента. Заради част от спрените коли на протестиращите се стигна до кратко спиране на движението, преди да бъдат преместени. \r\n                    \r\n                    \r\n\"Да ни обяснят как ще се прибираме. Как може да има обезщетение от фалирала компания\", попита един протестиращ. \n\r\nМВР обяви, че оставя няколко дни гратисен период за тези шофьори и няма да ги глобява.\n\r\nДо края на септември съдът в Кипър, където е базирана компанията,  трябва да се произнесе дали да започне процедура по ликвидация на \"Олимпик\". Ако това стане, потърпевшите български граждани ще имат 35 дни, за да предявят претенции към нея. Българският гаранционен фонд ще може само да посредничи.\n\r\nПрекратените полици на компанията в България са на стойност 9 милиона и 350 хиляди лева и са на 197 551 граждани, съобщи заместник-председателят на Комисията по финансов надзор Ралица Агайн. \n\r\n\r\n ", "date": "2018.08.18", "title": "Десетки шофьори на среднощен протест заради фалита на \"Олимпик\""}
{"url": "https://www.dnes.bg/obshtestvo/2018/08/18/sobstvenikyt-na-faliraliia-kipyrski-olimpik-oryjeen-bos.385381", "text": "Собственикът на фалиралия кипърски застраховател “Олимпик”, който остави без застраховка “Гражданска отговорност” близо 200 000 коли в България, търгува и с оръжие, пише “Труд”. Едноличен собственик на капитала на “Олимпик” АД е испанецът Диего Гонзалес Алонсо. \n\r\nТова става ясно от кореспонденцията на Комисията за финансов надзор с надзорния орган по застраховането в Кипър. Алонсо е собственик на “Олимпик” чрез неговата фирма Hispakol.\n\n\n\n\n\r\nОт комуникацията с кипърския надзор КФН разполага с ограничена информация за акционера, от която става ясно, че основната му дейност е в други държави извън България и Кипър и освен чрез клона на застрахователя по никакъв начин не е свързана с България.\r\n                    \r\n                    \r\nПроверка на “Труд” обаче показа, че дейността на Диего Гонзалес Алонсо е много разнообразна и интересна и поставя въпроса как “Олимпик” е получил лиценз в Кипър. \n\r\nПрез юни 2015 г. Комисията за ценните книжа в Испания (CNMV) предупреждава обществеността, че лицето Диего Гонзалес Алонсо няма лиценз да предоставя инвестиционни услуги. \n\r\nИспанецът притежава и застрахователно дружество в Бразилия, което също оперира под марката “Олимпик”. Алонсо има бизнес и в Санто Доминго – столицата на Доминиканската република. Според информационни агенции в Кипър испанецът развива застрахователна дейност и на Коморските острови в Индийския океан.\n\r\nПремийният приход на ЗК “Олимпик” в България през 2017 г. възлиза на 52 млн. лв., съобщиха от КФН в отговор на въпрос на вестник “Труд”. Данните са на база статистическа информация, събирана и предоставена от БНБ. Общият премиен приход, реализиран от клонове на застрахователи от други държави членки на ЕС, възлиза на 89,4 млн. лв.\n\r\nУ нас право да работят имат 618 застрахователи от ЕС, като 13 имат клон. Загубите за клиентите на “Олимпик”, чиито полици са прекратени, се оценяват на 9,35 млн. лева, каза Ралица Агайн, зам.-председател на КФН. \n\r\nОбезщетения от “Олимпик” ще може да се получат от Кипърския гаранционен фонд след септември, когато се очаква да се произнесе съдът на Кипър. Българският гаранционен фонд ще поиска да си сътрудничи с кипърския, за да помогне при изплащането, обявиха от КФН.\r\n ", "date": "2018.08.18", "title": "Собственикът на фалиралия кипърски \"Олимпик\" – оръжеен бос"}
{"url": "https://www.dnes.bg/stranata/2018/08/18/poroi-zalia-veliko-tyrnovo-stylbishta-stanaha-vodopadi.385382", "text": "Порой заля Велико Търново снощи. Буквално за няколко минути улиците в града се превърнаха в реки, а на много места отводнителните шахти не успяха да поемат огромното количество вода, предаде .\r\nНа някои от възловите кръстовища и улици в града се образуваха задръствания, тъй като водата достигаше над гумите на колите.\r\nСтълбища в централната част буквално се превърнаха във водопади. В няколко села в района на Велико Търново електричеството беше прекъснато.\r\nСилният дъжд, придружен с ураганен вятър и гръмотевици, нанесе сериозни щети и в Горна Оряховица. В пожарната са постъпили десетки сигнали за наводнени къщи и мазета.\r\n ", "date": "2018.08.18", "title": "Порой заля Велико Търново, стълбища станаха водопади"}
{"url": "https://www.dnes.bg/obshtestvo/2018/08/18/pochitame-sv-ivan-rilski-nebesniia-pokrovitel-na-naroda-ni.385383", "text": "Българската православна църква почита днес църковния празник Успение - заспиване, на Свети Иван /Йоан/ Рилски, обявен за небесен покровител на българския народ.\n\r\nПразникът се чества в деня на годишнината от кончината на светеца. По традиция в Рилския манастир се отслужва литургия в памет на Свети Иван Рилски, който е основал църковната обител.\n\r\nПреподобният Иван Рилски е роден около 876 година в село Скрино в Осоговската планина. Живял е по времето на княз Борис и на сина му Владимир, на цар Симеон и на сина му Петър - време на широко разпространение на християнството в пределите на България.\n\r\nКато юноша той копнеел да се посвети в служба на Бога и постъпил в манастир. След като приел монашеството, напуснал манастира и се скитал на много места. \r\n                    \r\n                    \r\nУстановил се в Рила и основал Рилския манастир. В края на живота си светецът се отдал на уединение и молитва. Той умира през 946 година и е погребан в малката манастирска църква на Рилската обител.\n\r\nОколо 980 година мощите на Иван Рилски са открити и пренесени в София, а той е канонизиран.\n\r\nПрез 1183 година унгарският крал Бела Трети отвоюва Средец от византийците и отнася мощите на българския светец в Унгария, откъдето са върнати след четири години. След освобождението на България от византийско робство Цар Асен ги пренася през 1195 година в столицата Търново.\n\r\nСвети Иван Рилски е почитан като общобългарски светец, но славата му се разнася в Русия и на целия Балкански полуостров.\r\n \r\n/БТА/\r\n ", "date": "2018.08.18", "title": "Почитаме Св. Иван Рилски – небесния покровител на народа ни"}
{"url": "https://www.dnes.bg/snimka-na-denia/2018/08/18/topla-slyncheva-sybota-temperaturite-30-35-s.385385", "text": "Днес отново ще е предимно слънчево. През деня, главно в следобедните часове, ще има временни увеличения на облачността, но само на отделни места в северните и планинските райони ще превали слабо и за кратко. \r\nМаксималнитеще са предимно между 30 и 35 градуса, в София - около 29 градуса. \r\nНад Черноморието ще бъде слънчево. Максималните температури ще са 29-31 градуса. \r\nТемпературата на морската вода ще е 27 градуса. Вълнението на морето ще бъде 2 - 3 бала.\r\n ", "date": "2018.08.18", "title": "Топла, слънчева събота – температурите 30-35°С"}
{"url": "https://www.dnes.bg/eu/2018/08/18/incidentyt-v-london-vse-pak-ne-e-teroristichen-akt.385386", "text": "Разследващите случая с врязването на автомобил в хора в района на британския парламент тази седмица предполагат, че произшествието по-скоро не е било терористичен акт, пише \"Индипендънт\".\n\r\nСпоред изданието макар мотивите на управлявалия автомобила британец от судански произход Салих Хатер все още да са неизвестни, следователите предполагат, че действията му са плод на реакция на неща в личния му живот, а не на умишлен опит да навреди на хора.\n\n\r\nПолицията получи право да задържи 29-годишния Хатер под стража до понеделник, без да са му повдигнати обвинения, и дотогава може да се появят нови факти. Източник от британското правителство обаче заяви пред вестника, че детективите не разполагат с доказателства водачът на автомобила да се е радикализирал.\r\n                    \r\n                    \r\nПреди това британската преса писа, че Хатер е бил психически сломен от събития в живота си, станали през последните няколко месеца. Баща му и брат му загинали в две отделни катастрофи, а той самият бил изключен от Университета в Ковънтри, където посещавал курсове за подготовка за счетоводител, отбелязва ТАСС, цитирана от БТА.\n\r\n ", "date": "2018.08.18", "title": "Инцидентът в Лондон все пак не е терористичен акт?"}
{"url": "https://www.dnes.bg/muzika/2018/08/18/genko-genov-bashtata-na-zlatniia-orfei.385228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази събота във \"Фамилно\" гостува семейството на създателя на престижния години наред песенен конкурс \"Златния Орфей\" Генко Генов.\n\r\nГоляма част от звездите на българската естрада изгряват именно на сцената на конкурса. \n\r\nПрез 1972-ра \"Орфеят\" е събитие № 1 по гледаемост в системата на Интервизия.\n\r\nВодещата на \"Фамилно\" Деляна Маринова разговаря със съпругата на Генов - Дариана Генова и децата им – Блага и Райчин.\r\n\"Това, което в чисто човешки план ме радва, е, че ме срещат хора, които са чели книгата  на Генко \"Златният Орфей. Звезди и сенки\" и ми казват: \"Даре, аз чак сега осъзнавам Генко какво е направил за България, за туризма, за българската музика\", споделя Дариана Генова.\r\r\n                    \r\n                    Тя разказва, че пътят на нейния съпруг като творец започва в Консерваторията, където завърша пиано, после отива в Париж – в Сорбоната, където взима диплома за музиковедчески науки. \n\r\n\"Не знам друг да има такава диплома\", допълва Дариана Генова. \n\r\nКариерата на Генко Генов у нас започва с работата му в Киноразпространение - като първия продавач на български филми. \n\r\n\"Когато се връща от чужбина с продадени 12 наши филма, никой не можел да повярва, че в капиталистическия свят е пласирана българска продукция\", разказва Генова. \n\r\n\"После в Киноразпространение се появяват хора, кото започват да коментират: \"Този откъде дойде, как дойде?\", скроиха му някакав сценарий и той напусна\", допълва съпругата на Генко Генов . \n\r\nТака се отваря пътят му към популярната музика и най-успешния наш песенен конкурс \"Златният Орфей\".\r\nЦелият разговор вижте във \"Фамилно\" тази събота. Предаването започва в 10:30 ч. по телевизия .\r\n ", "date": "2018.08.18", "title": "Генко Генов: \"Бащата\" на \"Златния Орфей\" "}
{"url": "https://www.dnes.bg/eu/2018/08/18/traur-v-italiia-v-pamet-na-jertvite-na-mosta.385388", "text": "В Италия за днес е обявен ден на траур в памет на загиналите при срутването на моста в Генуа във вторник, предаде Ройтерс.\r\nТази сутрин ще се състои официална погребална церемония за част от жертвите, която ще включва отслужването на заупокойна литургия от архиепископа на северозападния италиански град кардинал Анджело Баняско. \r\nНа церемонията ще присъстват италианският президент Серджо Матарела и премиерът Джузепе Конте.\r\nПогребението ще бъде предавано на живо от националното радио и телевизия на Италия.\r\nПродължава издирването на изчезналите след срутването на моста хора.\r\nПо-рано властите казаха, че между 10 и 20 човека остават в неизвестност, припомня БТА.\r\nДо момента е потвърдена смъртта на 38 души.\r\n ", "date": "2018.08.18", "title": "Траур в Италия в памет на жертвите на моста"}
{"url": "https://www.dnes.bg/notifikacii/2018/08/18/pekin-nedovolen-kitaiskata-armiia-protestira-pred-sasht.385390", "text": "Китайското министерство на отбраната изрази протест пред Вашингтон заради доклад на Пентагона, в който се посочва, че китайските въоръжени сили вероятно тренират за удари по САЩ и техните съюзници, предаде Ройтерс.\n\r\nКитайското министерство на отбраната заяви, че в доклада на Пентагона са изтълкувани превратно стратегическите намерения на Китай и е преувеличена \"така наречената китайска заплаха\".\n\r\n\"Китайската армия се противопоставя категорично на това и изрази решителен протест пред САЩ\", гласи декларация на министерството.\n\r\nОценката, която беше направена в момент на напрегнати американско-китайски отношения, се съдържа в годишен доклад на министерството на отбраната на САЩ. В него се изтъква, че Пекин се опитва да засили глобалното си влияние и че по оценки на Пентагона китайските разходи за отбрана за 2017 г. са надхвърлили 190 милиарда долара, отбелязва Ройтерс.\r\nКитай следва курс на мирно развитие и отбранителна национална стратегия. Той винаги е допринасял за световния мир и е защитавал световния ред, заяви министерството на отбраната в Пекин.\n\r\n\"Целта на засилената модернизация на китайската армия е опазване на националния суверенитет, на сигурността и интересите в сферата на развитието, както и (опазване на) глобалния мир, стабилност и благоденствие\", се посочва в декларацията. \"Китайската военна реформа, разработването на оръжия и отбранителните способности в интернет пространството са оправдани. Критиките в американския доклад са чиста проба догадки\", заяви министерството.\n\r\nСпоред доклада на Пентагона, макар Народноосвободителната армия да е разширила оперативната си дейност, не е ясно какво послание иска да изпрати Китай с полетите на бомбардировачи \"освен демонстрация на повишени способности\".\n\r\nТази година бомбардировачи на китайските военновъздушни сили кацнаха на острови и рифове в Южнокитайско море като част от учение в спорния регион, пише БТА.\n\r\nПрез януари Пентагонът постави противодействието на Китай и Русия в основата на новата си национална стратегия за отбрана.\n\r\nПрез юни американският министър на отбраната Джеймс Матис стана първият шеф на Пентагона, посетил Китай от 2014 г. досега. \n\r\n ", "date": "2018.08.18", "title": "Пекин недоволен: Китайската армия протестира пред САЩ"}
{"url": "https://www.dnes.bg/notifikacii/2018/08/18/erdogan-edinstven-kandidat-za-lider-na-psr.385391", "text": "Кандидатурата на президента Реджеп Тайип Ердоган ще бъде единствената за председател на управляващата Партия на справедливостта и развитието (ПСР), която ще бъде гласувана на редовен партиен конгрес днес, съобщиха турските медии.\n\r\nОчаква се конгресът на ПСР в Анкара да протече бързо с оглед на ваканцията за предстоящия празник Курбан байрам, която вече започна. \n\r\nПрограмата предвижда Ердоган да държи реч пред делегатите, а след това бързо да се премине към гласуване на партиен председател и членове на централния изпълнителен комитет на партията.\n\r\nПо-рано Анадолската агенция съобщи, позовавайки се на заместник-председателя на ПСР Мустафа Аташ, че на събитието са поканени над 50 държавни глави, както и други високопоставени гости.\r\nКонгресът ще отбележи също началото на работата за местните избори през март 2019 г., каза Аташ.\n\r\n\"На този конгрес нашият председател (президентът Реджеп Тайип Ердоган) ще намери благодатна почва да сподели с обществеността целите за местните избори\", посочи още той.\n\r\nПо силата на гласувани на референдума през април 2017 г. конституционни промени турският президент може да принадлежи към политическа партия. През май 2017 г. Ердоган се присъедини отново към ПСР, чийто съосновател е, и още същия месец бе преизбран за председател на партията, припомня БТА.\n\r\n\r\n ", "date": "2018.08.18", "title": "Ердоган - единствен кандидат за лидер на ПСР"}
{"url": "https://www.dnes.bg/obshtestvo/2018/08/18/turlakyt-interesen-no-i-stranen-gostopriemen-dobyr-no-i-sert.385387", "text": "Високо в Балкана, покрай западната ни граница със Сърбия, е разположено турлашкото село Стакевци. То е скътано в тясна китна долина близо до прохода Писана бука. Там посрещат роднините и гостите с местните специалитети \"бел муж\", дебела баница и поздравяват с: \"Торлаци смо, юнаци смо!\"\n\r\nСамо който не е опитал от най-вкусното турлашко мезе - \"бел муж\", той не се е влюбил във вкуса на прясното овче сирене, приготвено по стара рецепта, предавана от поколение на поколение. С много любов млади жени и стари баби приготвят този специалитет - въртят дълго на тих огън мекото сирене, докато му изкарат маслото и то се превърне в крехко мезе.\n\r\nБаницата ни със сирене обаче е на първо място, обяснява баба Стояна. \r\n                    \r\n                    \r\nМного се харесва и нашият \"бел муж\" - ястие, което се използва предимно за мезе и се приготвя от несолено прясно сирене и брашно. Наподобява леко вкуса на кашкавала, хем се яде, хем може да е мехлем против изгаряне, допълва тя. \n\r\nПо думите й специалитетът се приготвя лесно. Прави се от 2-3 бучки прясно несолено сирене, което се намачква в тиган и се бърка на огъня, докато се стопи. Посолява се на вкус и се прибавят 4-5 супени лъжици брашно, докато се сгъсти като каша. Бърка се, докато се изпече хубаво и се сипва в чиния. Докато изстива, около ястието се отделя масло, което е ефикасен мехлем при изгаряне. Това твърдят местните, които са изпробвали целебното му въздействие. А за вкуса му - гарантират.\n\r\nДруго характерно ястие е \"Оцът\" - своеобразна салата, която се приготвя от суха чушка, краставици, копър, пресен чесън, вода и оцет. Другото име, под което е известно, е \"косачко кисело\".Това е нещо като първообраз на таратора, някога са го носели за ядене в жегата - една купичка разхлажда идеално, допълва баба Стояна. Дава и рецепти за други местни специалитети.\n\r\n\"Бело пръжено шльопаво\" се прави, като в нагорещено олио се запържват 5 стръка праз лук, нарязан на дребно. Прибавят се 100 грама сирене, 1-2 супени лъжици брашно и 100 мл вода. Бърка се до хомогенна смес, добавят се 1-2 яйца.\n\r\nСиромашката лютеница е от 5-6 зелени домата, 5-6 печени зелени чушки и чесън на вкус, които се нарязват на дребно, овкусяват се със сол, оцет, копър. Може да се яде и с малко вода. Добавя се и 1 чаена лъжичка захар.\n\r\nДруг местен специалитет - кашата с праз лук, става като се нареже на ивици бялата част на 4-5 стръка лук. Ивиците, които са с около 7-8 см дължина, се запържват до златисто в 4-5 супени лъжици нагорещено олио, заедно с 4 супени лъжици брашно. Постепенно се прибавя и 400-500 мл гореща вода, като непрекъснато се бърка. Сол се слага на вкус.\n\r\nЗа чорбата с лапад са необходими 500 грама лапад,1 глава кромид лук, 2 сухи или пресни чушки и 1-2 моркова. Всичко се нарязва на дребно и се вари. Когато е почти готово, се слагат един домат, малко фиде, олио и сол на вкус. Накрая се добавя сирене.\n\r\nЗа ориза със сини сливи се запържват 1-2 глави кромид лук и 1-2 сухи чушки. Сварява се една чаена чаша ориз. Той също може да се запържи малко. Всичко се обърква и запича леко със сушени сини сливи, предварително накиснати във вода. Сол на вкус, разказва баба Стояна.\n\r\n\"Жените ни обичат да гощават и с пълнени чушки с боб или с \"Дзипка\" - ястие от сухи чушки, праз лук, фасул и брашно\", разкрива тайните рецепти на най-вкусните турлашки гозби баба Стояна. И бърза да приготви от своите гозби, които е научила от майка си, тя пък от своята майка и така рецептите са предавани от векове, за да останат за поколенията.\n\r\nСухите червени чушки, зелените домати, картофите и тиквите са често употребявани в турлашката кухня, заедно с праз, коприва и спанак. Доматите се използват зелени, защото в планината узряват късно и повече стоят зеленикави, разкрива причината баба Стояна. Затова и тяхната - турлашката лютеница, може да е зелена.\n\r\nСтранните рецепти е измисляла турлашката домакиня от немотия - хлебни трохи, \"бело пръжено шльопаво \", бобени ястия, ядене за няколко души с брашно, малко яйца и червен пипер, скроб, компировица, коприва цоловарка, керкеле - все имена на ястия. Не по-малко вкусни са и сиромашко пръжено, сиромашка закуска, сиромашка лютеница.\n\r\nСиромашка и постна, но вкусна и здравословна, кухнята на турлаците се е запазила и до днес в 30-ина планински села във Видинско и Монтанско от Салаш и Стакевци през Чупрене до Чипровци и Говежда. Често срещана е и оттатък границата - в Сърбия.\n\r\nАвтентична турлашка кухня днес може да се опита на някой турлашки събор. Най-големият е в Чупрене в началото на юни - \"Када кум прасе и ти вречу\" и на Петровден, когато е празникът на Белоградчик и местните баби приготвят своите специалитети.\n\r\n\n\r\nТурлакът е интересен, но и странен човек - гостроприемен, добър, но и серт. От двете страни на западната ни граница турлаците българи и сърби лесно се разбират, защото са братя, разказва Любомир Веселинов, председател на турлашкото дружество \"Ждребче\" в Общинския център-Белоградчик. Говорим един и същ език, пеем едни и същи песни, еднакви хора играем. Обичаите ни са сходни - макар и малко странни, страшни са суеверията ни и интересни вярванията, посочва той. \n\r\nНие, турлаците - продължава разказа си Любомир Веселинов - вярваме в бога, но много често се кръстим и пред растенията, зверовете, земята - пред природата и това, което тя е създала.\n\r\n\"Дойде ли празник, ние, турлаците, вием венци, храним по тъмно дивите мечки и глиганите с варена царевица, за да изплашим змейовете и да прогоним злите сили, чупим грънци на празник, надуваме дудуци, гайди, кавали, окарини. Свирим дори и на върбови пискуни, докато се разиграят дърво и камък по долчинки и по баири, а турлаците в своите бели одежди се хванат на тежко хоро\", с носталгия си спомня миналото 80-годишната баба Стояна.\n\r\nСпорен е въпросът откъде идва името на турлаците. Някои твърдят, че думата турлак произлиза от търляк - ограда на лятна кошара, а по това етнографите съдят, че предците на турлаците били овчари също като каракачаните чернодрешковци, но за разлика от тях носели бели дрехи. Председателят на Турлашкото дружество Любомир Веселинов пък твърди, че името турлак идва от тутуниченето при говора им.\n\r\nНинко Заяков, етнограф от Видинския исторически музей, е посветил целия си живот на изучаване на турлашката етнографска група, която населява северозападната част на България. Заяков разказва, че днес турлаците наброяват около 20 хиляди души в България, но още толкова живеят оттатък границата, в Сръбско. У нас турлаците се срещат в белоградчишките села Салаш, Кричим, Стакевци, Пролазница, Проужда. Много по-малко живеят в Берковско и в Чипровци.\n\r\nВ първия си тълковен речник Найден Геров определя турлаците като диви и необуздани българи балканджии. Турлаците пък твърдят, че са буден, свободолюбив и непокорен народ, допълва етнографът Нинко Заяков. \n\r\nЧесто ги наричат белодрешковци, защото са облечени в бяло - с кенарени ризи, от кръста надолу с бели беневреци, с червен пояс с дорамче отгоре. Местните имат цветист, образен и често чепат говор. Говорят диалект, който няма буквален превод.\n\r\nЧуе ли ги човек, приказката им звучи старинно и той има усещането, че е попаднал във времето на Вазовите \"Чичовци\". Турлаците си имат една поговорка: \"Када кум прасе и ги вречу.\" Нинко Заяков я превежда - \"Обяви ли кумата, че ще ти даде нещо, веднага разтваряй вречуту (торбата) и го вземай, докато не е размислила\". Припомня и друга местна поговорка: \"Ни смо вити како свинековина и се лесено не преклепоамо.\" А това значи, че щом турлакът каже нещо, това е истината.\n\r\nНа въпроса как се избира мъж в Турлашко баба Стояна отговаря:\"Ако искаш да разбереш става ли един младеж за женитба, прати го да сече дърва. Щом замахне с брадвата и се разхвърчат навсякъде цепеници, значи вече е мъж и може да оглави семейство.\"\n\r\nНа изпроводяк ни дава турлашките рецепти, за да се опитаме да ги приготвим у дома. Кани ни пак на гости. \"Нищо чедо, че в селата оставаме все по-малко хора и тук в българско, и оттатък границата, при сърбите. Но си заслужава да идвате на гости и да разкажете за нас - заради вкусната храна, хората и съхранената природа на Западна Стара планина\", казва баба Стояна.\r\n \r\n/БТА/\n\r\n ", "date": "2018.08.18", "title": "Турлакът: Интересен, но и странен – гостоприемен, добър, но и серт"}
{"url": "https://www.dnes.bg/football/2018/08/18/parite-za-detskiia-ni-futbol-kolkoto-v-hyrvatski-klub.385392", "text": "Бюджетът на всички български школи по футбол е общо колкото само на един хърватски отбор - „Динамо“ (Загреб). Това показа проверка на „Монитор“, предизвикана от въпроса „Защо Хърватия е втора футболна сила в света и всяка година произвежда играчи за десетки милиони евро, а в същото време България не е играла на световно първенство от вече далечната 1998 г.?“\n\r\nНа първо място логично е финансовият аспект – бюджетът на „Динамо“ за детско-юношески футбол всяка година е 4,5 милиона евро. За сравнение – на българските грандове „Левски“ и ЦСКА е по 750 000 лева, „Лудогорец“ е с малко над милион, а топ 4 допълва „Славия“ с 450 000 лева. Заедно с бюджетите на останалите школи числото набъбва до около 9 милиона лева. БФС и Министерството на младежта и спорта също подпомагат финансово клубовете с целеви инвестиции, но не става въпрос само за пари.\r\n                    \r\n                    \r\nРазликите са огромни – база, треньори, методи, социална среда, клубна и държавна политика.\n\r\nХърватия е с население 4,1 милиона и е втора футболна сила в света. България е със 7,1 милиона (по официални данни от 2016 г.) и не се е класирала на световно първенство от 1998 година. \n\r\nХърватия е с 30 футболисти в топ 5 първенствата на Европа, ние имаме 0. \n\r\nХърватските клубове правят изходящи трансфери на млади играчи за десетки милиони евро всяка година в грандове от цяла Европа, а българските клубове генерират единствено загуби и разбити мечти. \n\r\nИ тук идват логичните въпроси: Защо? Къде сбъркахме и толкова ли е трудно да си „подредим къщичката“, за да се върнем отново на футболната карта? Традиционните оправдания за липса на пари са единствено приплъзване по повърхността на проблема, но не и желание за дълбочинен разрез. Според мнозина разковничето се крие в разликите в работата на детско-юношеските школи, които често са наричани \"люпилня\" на футболисти. Дали обаче само това е проблемът?\n\r\n ", "date": "2018.08.18", "title": "Парите за детския ни футбол колкото в хърватски клуб "}
{"url": "https://www.dnes.bg/eu/2018/08/18/otkriha-oshte-3-tela-v-genua-kolata-smazana-pod-mosta.385396", "text": "Още три тела бяха открити под отломките от рухналия мост в Генуа, с което жертвите от трагедията станаха 41, предаде ДПА, като се позова на италианската агенция Анса.\r\nПожарникари са открили телата на деветгодишно момиченце и родителите му в колата им, която е била смазана от рухналия мост.\n\r\nАнса уточнява, че равносметката за 41 жертви все още не е официална, тъй като телата трябва да бъдат разпознати.\r\nДнес е национален ден на траур в Италия. Опелото на част от жертвите ще започне в 11.30 ч. местно време в Генуа. Очаква се да присъства президентът Серджо Матарела. Някои от семействата на загиналите са решили да не отидат на траурната церемония, тъй като са разгневени на властите, добавя ДПА, цитирана от БТА.\r\n ", "date": "2018.08.18", "title": "Откриха още 3 тела в Генуа – колата смазана под моста"}
{"url": "https://www.dnes.bg/stranata/2018/08/18/ogromni-opashki-gastarbaiteri-chakat-na-kapykule.385394", "text": "Огромни опашки се образуваха на граничния пункт „Капъкуле” от турска страна в съботния ден.\r\nКолоната от автомобили е 5 км, а от тирове – около 15. Трафикът е изключително интензивен, предаде bTV.\r\nИ „Капъкуле”, и „Капитан Андреево” са препълнени с коли, работи се на пълни обороти и всички платна са отворени. \r\nПреминаването на границата през „Капитан Андреево” в посока България отнема от 6 часа до 8 часа.\r\nСпоред официалната информация през „Капъкуле” от Турция към България преминават 4500 коли на денонощие.\r\nПътуващите са предимно гастарбайтери, които се прибират в Западна Европа. Очакванията са и утре трафикът да е също толкова натоварен, а в понеделник да намалее.\r\nВ посока Турция движението е по-спокойно. Има опашки на „Капитан Андреево”, но преминаването е бързо.\r\n ", "date": "2018.08.18", "title": "Огромни опашки: Гастарбайтери чакат на \"Капъкуле\" "}
{"url": "https://www.dnes.bg/akoshtete-vqrvaite/2018/08/18/transdjendyr-dava-ludi-pari-za-da-prilicha-na-kim.385368", "text": "Британски тийнейджър започна хормонална терапия за смяна на пола, за да прилича на своя кумир – риалити звездата Ким Кардашян, предава The Mirror.\r\nПреди две години младежът, чието име е Тайлър и е от град Мидълзбро, се върнал от лятна ваканция в училище в образа на момиче и поискал да го наричат Кайра Кели. \r\nОт тогава трансджендърът е изхарчил 14 700 лири за козметични процедури, дрехи и козметика и сега се чувства \"пълноценно момиче\".\r\n \r\nТя признава, че винаги е искала да дружи само с момичета и много им завиждала за тяхната външност, а сега се счита за една от тях.\r\n \r\nВ следващите две години Кели планира да си направи операция за смяна на пола, а сега е започнала подготвителен курс с хормонална терапия. От таблетките вече има пищни гърди и започва да изчезва окосмяването по лицето й.\r\n \r\nПървоначално родителите й били против за тази рязка промяна в поведението на сина им, но съседите и неговите съученици се отнасяли с внимание и разбиране.\r\n \r\nКели си пуснала дълга коса, увеличила си обема на устните. Редовно си купува козметика и дизайнерски дрехи, за да заприлича на Ким Кардашян.  Тя разказва още пред изданието, че си измислила име, което да е със същите инициали като на звездата.\r\n \r\nСъщо така Кели признава, че вече е започнала да се среща с младежи, с които се запознала в социалните мрежи. Тя отбелязва, че те знаят миналото й, но това не променя отношението им към нея.\r\n \r\n\r\n ", "date": "2018.08.18", "title": "Трансджендър дава луди пари, за да прилича на Ким!?"}
{"url": "https://www.dnes.bg/kino/2018/08/18/da-izbiagash-ot-voinata-v-izgubeni.385307", "text": "Минорен и същевременно приветлив \"Изгубени\" ни връща към времето на Втората световна война. Режисьорът Андре Тешине избира добре познатата тема, за да сподели утопична  история в момент, когато правилата за човечност не са в сила.\r\nДействието се развива през юни 1940-та година. Немските войски напредват към Париж... Паниката от настъплението успява да обсеби учителка и вдовица на име Одил, която заедно с децата си тръгва да бяга от града на юг.\r\nФилип е на ръба на пубертета, а Кати е по-малка. По пътя колоната от бежанци е нападната от немски самолети, които избиват наред беззащитните цивилни и опожаряват имуществото им, а Одил и децата й губят всичко.\r\nМладеж с обръсната глава се появява ненадейно и ги отвежда далеч от касапницата. Неговото име е Иван и той е само на 17 години... Заживявайки заедно, Одил и Иван се изправят пред собствените си чувства, откъснати от околния свят...\r\r\n                    \r\n                    Персонажите устройват свое идилично всекидневие, опитвайки се да изградят прилика на семеен уют, стабилност, която всеки от тримата отчаяно търси.\r\n\"Изгубени\" впечатлява с красиви кадри засекли феерични слънчеви поляни, мъгливи утрини, но покрай тях  Тешине вмъква мистичен детайл. Кой всъщност е непознатият спасител – прекъснал връзка с външния свят за двете деца, отказващ да говори за живота си...\r\nГлавните роли са поверени на Емануел Беар и Гаспар Улиел. Гледайте \"Изгубени\" на 18 август от 23.00 часа по телевизия .\n\r\n ", "date": "2018.08.18", "title": "Да избягаш от войната в  \"Изгубени\""}
{"url": "https://www.dnes.bg/notifikacii/2018/08/18/motocikletist-zagina-izhvyrchal-ot-pytia.385393", "text": "Мотоциклетист катастрофира на автомагистрала „Хемус“, в района на кв. „Повеляново“ край Девня. Сигналът за това е получен в 19,22 ч. на 17 август, съобщиха от ОДМВР-Варна. \r\nПолицейският екип, изпратен на мястото, е констатирал, че вследствие на несъобразена скорост мотоциклетист с „Ямаха R6“ е излязъл вдясно извън платното за движение, където е паднал.\r\n29-годишният мъж е загинал на място. \r\nПо случая е образувано досъдебно производство.\r\n ", "date": "2018.08.18", "title": "Мотоциклетист загина, изхвърчал от пътя"}
{"url": "https://www.dnes.bg/notifikacii/2018/08/18/stotici-zaginali-pri-tejki-navodneniia-v-indiia.385395", "text": "Най-малко 324 души са загинали в резултат на наводненията в южния индийски щат Керала през този сезон на мусоните, започнал на 25 май, съобщиха местните власти, цитирани от ДПА и Франс прес.\n\r\n\"Керала преживява най-тежките си наводнения от 100 години, отворени бяха 80 язовира, 324 души изгубиха живота си, а над 223 000 души са настанени във временни убежища, съобщи в Тwitter ръководителят на регионалното правителство Пинараи Виджаян.\n\r\nПовечето от жертвите са се удавили, или са били затрупани от свлачища.\r\nОбщо 164 души са загинали при втората вълна от наводнения - от 8 август досега. Обезпокоителното е, че броят на жертвите нарасна повече от два пъти от сряда насам, когато беше съобщено за 67 души, казаха властите.\r\nХеликоптери и спасителни екипи се борят с поройните дъждове, опитвайки се да стигнат до наводнените райони, за да помогнат на хората, блокирани в дома си или намерили последно убежище по покривите.\n\r\nВ някои райони спасяването от въздуха е единствената възможност. Хиляди хора все още имат нужда от помощ, каза на пресконференция по-рано днес Виджаян.\n\r\nВисш представител на военните каза пред телевизия Ен Ди Ти Ви, че до момента са спасени около 15 000 души.\n\r\nНаводнения им и в други щати, като Карнатака (северно от Керала) и Мадхия Прадеш в Централна Индия.\n\r\nВътрешното министерство съобщи, че при наводненията в седем щата, включително Керала, от началото на мусоните са загинали общо 868 души.\n\r\nВъв връзка с тежкото наводнение в Южна Индия българското посолство в Делхи информира, че засега няма данни за пострадали български граждани вследствие на природното бедствие, съобщи пресцентърът на министерството на външните работи.\n\r\nОт мисията ни съобщават, че е получена молба за помощ от българска гражданка, чиято дъщеря е на лечение в най-пострадалия щат, като клиниката, в която е била настанена, е наводнена и пациентите са били настанени в хотел.\n\r\nПо-късно със сънародничката ни е установена връзка, като е съобщила, че дъждовете са намалели и смята да остане и да довърши лечението си. По нейна информация в хотела са настанени още две българки.\n\r\nБългарското посолство в Делхи информира, че летището в гр. Кочи е затворено до 26 август, а влакове за дълги разстояния са отклонени. \n\r\nСпасителните операции се извършват непрекъснато от силите за сигурност и стотици хора са пренасочени към безопасни места. Телефон +0120 4807310 е обявен за 24-часова гореща линия за връзка с Индийските спасителни служби в района на наводнението.\n\r\nПрепоръчва се на българските граждани, пребиваващи и пътуващи за Индия, да бъдат предпазливи и да се осведомят подробно за актуалната обстановка в района, за който планират да пътуват. \n\r\nДо преодоляването на последствията от наводненията и възстановяването на транспортните връзки мисията ни препоръчва да не се пътува за Южна Индия и особено за щата Карала. Добре е гражданите да следят местните медии, да се свържат с туристическата компания, хотел или къща за гости и да следват съветите на местните власти. Също така, при възможност, да поддържат контакт със семейството и близките си.\n\r\nПри нужда българските граждани могат да се свържат с посолството на Република България в Делхи на тел.: + 91 11 26115549; +91 11 26115551; + 91 9910999498.\n\r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.\n\r\nПолезни телефонни номера\r\nДенонощни телефони на дирекция \"Ситуационен център\" на МВнР:\r\n+359-2-948-2404; +359-2-971-3856\r\nСигнали за корупционни прояви/конфликт на интереси на служители на МВнР:\r\n080016070 - от България; +359-80016070 - от чужбина\r\nПриемна на МВнР: +359-2-948-2018; +359-2-971-1054\r\nТелефон за спешни случаи на ЕС: 112\r\n ", "date": "2018.08.18", "title": "Стотици загинали при тежки наводнения в Индия"}
{"url": "https://www.dnes.bg/world/2018/08/18/50-kilometrov-neften-razliv-v-severno-more.385397", "text": "Хеликоптер на германската полиция е забелязал 50-километрово нефтено петно в Северно море вчера, предаде ДПА.\r\nРазливът е описан като \"тясна\" нишка с широчина от около 300 м, състояща се от нефтени петна, които се носят по водата.\r\nМестоположението му е установено западно от малкия германски архипелаг Хелголанд.\r\nРъководството на службите за реакция при спешни ситуации по море е наредило на няколко кораба да тръгнат към мястото, за да се борят с разлива.\r\nИзточникът на петрола е неизвестен, пише БТА.\r\n ", "date": "2018.08.18", "title": "50-километров нефтен разлив в Северно море"}
{"url": "https://www.dnes.bg/notifikacii/2018/08/18/pochina-bivshiiat-generalen-sekretar-na-oon-kofi-anan.385402", "text": "Бившият генерален секретар на ООН Кофи Анан почина на 80-годишна възраст, предаде Би Би Си.\r\nТой е починал в болница в Берн, Швейцария, в ранните часове на съботния ден, отбелязва Ройтерс.\r\nАнан беше начело на организацията от 1997 до 2006 г. През 2001 г. получи заедно с ООН Нобелова награда за мир.\r\nПрез 2012 г. Анан стана специален пратеник в Сирия и поведе усилията за намиране на мирно решение на конфликта.\r\nКофи Ата Анан е роден на 8 април 1938 г. в град Кумаси, в британската колония Златен Бряг (от 1957 г. насам - Гана). Баща му е вожд на племето фанти и губернатор на област Ашанти. Кофи Анан олучава добро образование – първо в родината си, а след това в САЩ и Швейцария. От 1962 г. работи в различни структури на ООН, включително е ръководил миротворческите мисии на организацията в Сомалия и по време на геноцида в Руанда. \r\n ", "date": "2018.08.18", "title": "Почина бившият генерален секретар на ООН Кофи Анан"}
