{"url": "https://www.dnes.bg/obshtestvo/2019/10/04/noi-skokyt-na-pensiite-shte-e-s-6-6-ot-1-iuli-2020-ta.425107", "text": "Скокът на пенсиите от 1 юли догодина ще бъде с 6,6%, съобщи управителят на НОИ Ивайло Иванов. Той е разяснил пред пенсионерски организации хода на актуалната бюджетна процедура и стъпките за предвиденото осъвременяване на пенсиите по т.нар.швейцарско правило от 1 юли 2020 г., съобщиха от НОИ.\r\nИвайло Иванов и експертен екип на института са се срещнали с представители на Националния комитет по проблемите на възрастните хора, който обединява Съюз на пенсионерите 2004 - обединени, Българска асоциация на пенсионерите - обединени, Национална инициатива \"Социална солидарност\", Съюз на офицерите и сержантите от запаса, Съюз на военноинвалидите и военнопострадалите.\r\nТези организации са представили пред специалистите от НОИ пакет от идеи за преизчисляване на пенсиите, съпроводено с преразглеждане на минималната пенсия за изслужено време и възраст и на прилагания максимален размер за получаваните една или повече пенсии, както и за осигуряване на източници за повишаване на приходите във пенсионните фондове на държавното обществено осигуряване.\r\n                    \n                    \n                \n                \n                \n                \"Мнозина смятат, че е необходимо повишаване на пенсиите по пътя на преизчислението им, но на каква база това може да стане е въпрос на финансови разчети и възможности на бюджета\", е обобщил Иванов, като се е ангажирал анализите и изчисленията на НОИ по темата да бъдат на разположение на пенсионерските организации.", "date": "2019.10.04", "title": "НОИ: Скокът на пенсиите ще е с 6,6% от 1 юли 2020-та"}
{"url": "https://www.dnes.bg/obshtestvo/2019/10/04/vidinski-stopanin-skri-prasetata-si-nameriha-gi.425069", "text": "Девет прасета са евтаназирани в село Винарово, община Ново село, укрити от стопанин, който не е изпълнил мерките срещу заболяването африканска чума. Това съобщи доктор Адриан Данков, директор на Областната дирекция за безопасност на храните (ОДБХ) във Видин.\r\nЖивотните попадат в 20 километровата санитарна зона, в която е трябвало да бъдат унищожени заради опасност от възникване на ново огнище на заразата. Това не е е направено, въпреки че собственикът е подписал документ, че е изпълнил дадените му от експерти на ОДБХ предписания.\r\nПродължават дейностите по прочистване на заразените места, където беше открито заболяване от африканска чума по свинете в област Видин, каза Данков. В промишлен свинекомплекс във видинското село Новоселци, където са унищожени близо 4000 прасета, след открито заболяване от африканска чума, е извършена първоначална дезинфекция и продължава механичното прочистване на детайлите във фермата.\r\n                    \n                    \n                \n                \n                \n                Всеки ден се извършват проверките в населени места от областта по график и със съдействието на местните кметове, допълни Данков.\r\nБТА припомня, че през юли беше регистрирано заболяване от африканска чума в ромския квартал \"Нов път\" във Видин, а през септември беше потвърдена положителна проба и от отстреляно диво прасе в района на село Коста Перчово, община Кула.\r\nДни по-късно беше установено заболяването и в промишлен свинекомплекс във видинското село Новоселци.\r\n ", "date": "2019.10.04", "title": "Видински стопанин скри прасетата си. Намериха ги!"}
{"url": "https://www.dnes.bg/football/2019/10/04/slaviia-nadvi-carsko-selo-s-gol-ot-duzpa.425129", "text": "Славия записа трета поредна победа във всички турнири и втора в българското футболно първенство, след като надви с 1:0 Царско село като домакин в мач от 12-ия кръг на efbet Лига. \n\r\nПо този начин \"белите\" се изкачиха на седмо място с 16 точки и една повече от Черно море, които от 20:00 часа днес посрещатр Берое.\n\r\nМачът започна с опасност пред вратата на Славия, но Родни Антуи не се възползва от грешка в отбраната и пропусна отличен шанс да открие резултата. Домакините пък отговориха с удар на Цветелин Чунчуков с глава в 22-та минута, но той бе спасен от вратаря Родни Пласид. Новото попълнение на Царско село обаче допусна грешка в 33-та минута, когато събори Чунчуков в наказателното поле и Славия получи дузпа. Ветеранът Галин Иванов не пропусна от бялата точка и домакините поведоха.\n                    \n                    \n                \n                \n                \n                \r\nВторото полувреме започна с нова опасност за Царско село, като този път Венцислав Христов не успя да уцели вратата с удар от границата на наказателното поле. Този път \"белите\" не отговориха с гол, но бяха близо до такъв в 85-та минута. Владислав Узунов получи топката в наказателното поле само две минути след появата си на терена и стреля точно, но Йордан Минев блокира удара пред вратата на Царско село и спаси отбора си.\n\r\nЦарско село опита да направи натиск, но така и не стигна до нещо по-сериозно пред вратата на Славия. \n\r\n", "date": "2019.10.04", "title": "Славия надви Царско село с гол от дузпа"}
{"url": "https://www.dnes.bg/notifikacii/2019/10/04/ruska-jurnalistka-arestuvana-v-iran-podozirat-ia-v-shpionaj.425077", "text": "Посолството на Русия в Иран заяви днес, че руската журналистка Юлия Юзик е арестувана в столицата Техеран, предадоха Асошиейтед прес и ТАСС.\r\n\r\nЮзик е била задържана на 2 октомври в хотел, където била отседнала, каза пресаташето на дипломатическото представителство Андрей Ганенко, цитиран от БТА.\r\n\r\nСпоред бившия съпруг на журналистката Борис Войцеховски тя е била в Иран от четири дни и му се е обадила от ареста, като е казала, че е обвинена в шпионаж в полза на Израел.\r\n\r\nЮзик, която е работила за няколко руски медии и е правила репортажи от Иран, публикува в Инстаграм снимки от своето пътуване по-рано тази седмица.\r\n\r\nИранският посланик в Москва Мехди Санаи е бил извикан в руското външно министерство за разяснение на ситуацията със задържането на Юзик, каза говорителката на министерството Мария Захарова.", "date": "2019.10.04", "title": "Руска журналистка арестувана в Иран, подозират я в шпионаж"}
{"url": "https://www.dnes.bg/stranata/2019/10/04/tragediia-trima-zaginaha-na-pytia-v-prohoda-na-republikata.425130", "text": "Временно е спряно движението на автомобили през Прохода на Републиката, съобщава МВР. \r\n\r\nПричината е тежка катастрофа в района на село Пчелиново в област Стара Загора. Леките автомобили се пренасочват през прохода Шипка, а товарните изчакват на място.\r\n\r\nСпоред информация на Нова тв при тежкия инцидент са загинали трима души.\r\nДва леки автомобила са се ударили челно, едната кола се е запалила. Сигналът за пътнотранспортното произшествие е постъпил около 19.00 часа, допълват от полицията. \r\n\r\nПътни полицаи са на мястото на инцидента и пренасочват леките автомобили по обходни маршрути, а товарните изчакват на място.\r\n ", "date": "2019.10.04", "title": "Трагедия: Трима загинаха на пътя в прохода на Републиката"}
{"url": "https://www.dnes.bg/zvezdi/2019/10/04/djizysa-tejko-e-da-imash-deca-ot-razlichni-jeni.425079", "text": "Бившият футболист Благой Георгиев смята да си татуира името на новородения си син. След това ще спре с изрисуването на тялото си, обяви самият той пред bTV и уточни, че Златка Райкова и бебето ще бъдат изписани днес.\r\n\"Много съм щастлив. Изкарах нощта в болницата при тях. Утре е изписването. Смятах да присъствам на раждането, но политиката на болницата изключва тази възможност\", каза развълнуваният татко.\r\nБлагой Георгиев уточни, че бабите вече са \"мобилизирани\" и ще помагат за отглеждането на малкия Благой.\r\nЛюбимият на Райкова поясни, че тя е избрала името на бебето. По време на бременността го наричала Блажко. \r\nБебето е четвъртото дете за спортиста, както и първа рожба за плеймейтката.\r\n                    \n                    \n                \n                \n                \n                \"Тежко е да имаш деца от различни жени, на различни места. Никога не съм си мислел, че животът ми ще се развие така. Всеки прави грешки в живота. Може би повлия това, че много години бях в чужбина и този начин на живот: тренировки, лагери, рядко си със семейството си\", обясни футболистът. \r\n\"Не съм планирал така да се стече животът ми, но това е съдба. Старая се да прекарвам много време с децата ми, даже училището им е близо до нас и отскачам в голямото междучасие, за да ги видя\", коментира още Георгиев. \r\n\r\n ", "date": "2019.10.04", "title": "Джизъса: Тежко е да имаш деца от различни жени"}
{"url": "https://www.dnes.bg/kino/2019/10/04/piasyk-v-chekmedje-ili-dokyde-moje-da-ni-otvede-edno-pytuvane.425064", "text": "Броени часове след премиерата в Дома на киното в София в рамките на международния фестивал Sofia Biting Docs, новият български документален филм \"Пясък в чекмедже\" вече има хиляди гледания.\n\r\nСтава въпрос за документална поредица с проф. Калин Янакиев, която компактен екип телевизионери стартира през 2009 година, като на шега. За историята на този успешен проект, смайващо реализиран без никакъв бюджет, разказва пред Dnes.bg Надя Христова, автор на поредицата.\n\r\nКогато започват да снимат първия филм, колегите им не спират да се интересуват как успяват и кой го финансира.\n\r\n\"Питаха ни - студио, къде снимате? Екип? Продуценти? Всъщност... бюджет няма\", обяснява Надя и добавя: \"Правим филмите за добрата идея, pro bono\".\n                    \n                    \n                \n                \n                \n                \r\n\"Днес, след три успешни проекта с общо над 20 хиляди гледания в YouTube, вече не е нужно ги убеждавам никого, че това е възможно. Просто питат кога започваме следващия\", разказва още Надя, която е майка на четири деца и от седем години живее във Великобритания. \n\r\nСедем години след реализирането на първите два успешни филма, \"Чудо голямо\" и \"17 мига до края на света\", вече е факт и \"Пясък в чекмедже\". \n\r\nЛентата запознава зрителя с чаровната пътешественичка Гинка от Габрово, която разказва за пътешествията си из тропиците и представя своя оригинална класация с топ дестинации. Паралелно с плажовете с бял пясък, камерата води зрителя и при малка, но сплотена имигрантска общност в графство Кент, Югоизточна Англия.\r\n\"Стремежът ни беше по ненатраплив и непретенциозен начин да създадем филм за нашето духовно пътуване, за търсенето на райското място. Изглежда ние го дирим по хоризонталата, но сме споходени от него по вертикала“, споделя авторката.\n\r\nМеждувременно, не спират реакциите на зрителите в социалната мрежа:\n\r\n\"Това е филм за красотата – за добрия вкус към нея, за порива да я съзрем и за усилията да я увековечим в мигове, когато място, спомен и начин на съществуване са едно и също... Задължителен за гледане и споделяне!\" - Смилен Марков; \n\r\n\"Благодаря за изживяването! Вълнуващ филм!\" - Димитър Яранов; \n\r\n\"Потопих се в една красива перспектива, едно чисто дръпване на пердето на бита, в уверение за истинската опора, а тя е вътре у нас\" - Джина Силвестър; \n\r\n\"Филмът успява да провокира човек много да се замисли за пътуванията по вертикалата и хоризонталата и отвъд\" - Делян Захариев; \n\r\n\"Един филм за пътуването по вертикала, за търсенето на онова, което е отвъд и за местата, които ни спохождат. Замислящ филм, дори и отвъд християнската\r\nтематика\" - Десислава Пътева; \n\r\n\"За пътуващи навън и навътре, по хоризонтала и вертикала, за всички! Гледайте го! Заслужава си!\" - Яна Яворова\r\n\"...Много ни развълнува. Отнесе ни и ни размечта\" - Десислава Петкова.\n\r\n\"Пясък в чекмедже\" наистина успява да изкаже много за скромните си 48 минути.", "date": "2019.10.04", "title": "\"Пясък в чекмедже\" или докъде може да ни отведе едно пътуване "}
{"url": "https://www.dnes.bg/index/2019/10/04/shibam-manhatyn-na-pustiniata-piasychnite-kuli-jertva-na-voinata-v-iemen.425050", "text": "\n\r\nСевсем в края на необятната пустиня, която представлява по-голямата част от Арабския полуостров, стои Шибам. Бели и кафеви кули се издигат сякаш в средата на нищото, нарушавайки безкрайната шир. Отдалеч изглеждат като пясъчни кули. \n\r\nНякога тези кули са приютявали караваните, поели по Пътя на коприната. Днес са просто символ на находчивостта на една вече изгубена цивилизация. \n\r\nТези кули са дали на град Шибам прозвището \"Манхатън на пустинята\". Открит е през 1930 година от британската изследователка Фрея Старк. \n\r\nДнес в резултат на продължаващата 5 години гражданска война в Йемен много от забележителностите в страната са под заплаха от унищожение. Всички материални щети бледнеят с човешките жертви, които войната взима, но културно-историческото наследство на Йемен също е опустошено, пише Guadian.\n                \n                \n                \r\nЗа Шибам дълго време войната остава встрани. 1700-годишното селище в долината Дарамаут остава встрани от насилието. \n\r\nШибам е ценен за историята като един от първите примери в световната история за развитие на вертикално строителство. През 16 век жителите на града разбрали, че вече няма накъде повече да разширяват града. За да компенсират това започнали внимателно да строят сградите по план. Улиците били с прави ъгли. Вместо да се разширяват, решили проблема си вертикално. \n\r\nТака дали на света първите \"небостъргачи\". Най-високата сграда в Шибам, създадена от кирпич и дърво е на 8 етажа и е висока 30 метра. \n\r\nВ плана на града има и още едно далновидно решение: Той е построен на възвишение, едновременно близко до източници на вода, и в известна сигурност от наводнение. Сенките, които високите сгради хвърлят осигуряват сянка на горещите улици, а подсилените стени дават добра стратегия за отбрана. \n\r\nИ до ден днешен Шибам е населен. 3000-те му жители все още следват традиционния начин на живот. В някои от \"кулите\" живеят до 30 семейства. \n\r\nЖивотните са на най-долните етаж. На втория се складира храната. На третия етаж, а четвъртия се ползва като място за забавления. На най-високите етажи са по-младите семейства, а младоженците без деца са на покрива. \n\r\nТесните улици на града са прекалено тесни за колите днес, но и така мястото е почти самоиздържащо се. Повечето мъже са заети с печенето на тухли за строителството. Малки магазинчета и фермери осигуряват провизии за жителите. Както и на много други места в Йемен кози и пилета свободно се разхождат по улиците. \n\r\nЖителите се грижат колкото могат, но нямат достатъчно пари, за да запазят сградите. \n\r\n444-те кули са подложени на вятър, дъжд и жега. Външните слоеве от глина постоянно имат нужда от поддръжка, за да се спре пропукванеот на стените и евентуалното пропадане на сградите. \n\r\nСамо за последните няколко години два такива \"небостъргача\" са се срутили. Но след избухването на Арабската пролет в Йемен от 2011 г. насам средствата за поддръжка са почти изчерпани. Войната е спряла притока на туристи. \n\r\n ", "date": "2019.10.04", "title": "Шибам, Манхатън на пустинята: Пясъчните кули – жертва на войната в Йемен"}
{"url": "https://www.dnes.bg/usa/2019/10/04/rasizmyt-ejednevie-v-sasht-zashto-umirat-tolkova-mnogo-rodilki.425054", "text": "В някои американски щати животът и смъртта явно зависят от цвета на кожата. Смъртността сред тъмнокожите родилки в САЩ е доста по-висока, отколкото сред белите жени. Расизмът там е част от ежедневието, пише \n\r\nПрез април 2016 г. Кира Джонсън ражда втория си син с цезарово сечение в една болница на Лос Анджелис. Няколко часа след раждането се оказва, че жената има вътрешни кръвоизливи. Но спешно необходимата втора операция се забавя до безкрай. \n\r\nСъпругът ѝ на няколко пъти настоява лекарите да побързат, но от отделението му заявяват: „Тя не е най-спешният случай\". Едва 10 часа след раждането Кира отново е на операционната маса, но пациентката издъхва малко след като я поставят под наркоза. \n                    \n                    \n                \n                \n                \n                \r\n\n\r\nКира Джонсън не е изолиран случай: годишно в САЩ умират 700 жени по време на бременност, при раждането или в първите месеци след това. Нито една друга развита индустриална държава няма по-висока смъртност сред родилките. В Германия, например, тя е наполовина по-ниска.\n\r\nОсобено застрашени са тъмнокожите жени в САЩ – рискът от подобна смърт сред тях е три пъти по-висок, отколкото сред белите жени. В някои щати цветът на кожата оказва голямо влияние върху живота и смъртта на хората. \n\r\nНеясно е защо спешната операция на Кира Джонсън се забавя толкова фатално, но пък са добре известни причините, поради които афроамериканските жени в САЩ са много по-застрашени от останалите. \n\r\nЕдна от тези причини е свързана с достъпа до здравни услуги, казва акушерката Аза Недари, която ръководи малък медицински център с родилно отделение във Вашингтон. Проектът е известен като Mamatoto Village. Във Вашингтон има много болници с родилни отделения, но нито едно, което да работи в южните квартали на града - там, където преобладава тъмнокожото население.  \n\r\nРодилното отделение на Недари е с твърде малък капацитет и може да обслужва само пациентки, при които бременността преминава без усложнения и които раждат по естествен начин. Много от бъдещите майки - и особено тези с тежка бременност - обаче са принудени да постъпят в болница. За жените от южните квартали това означава понякога повече от един час път в едната посока, казва Недари. Затова бременните жени, които работят, редовно пропускат задължителните си профилактични прегледи по време на бременността, допълва акушер-гинеколожката.\n\r\nСтейси Стюарт също смята, че липсата на достъпни здравни грижи е основната причина за високата майчина смъртност в САЩ. Ръководителката на женската правозащитна организация March of Dimes настоява за реформа в сферата на акушерската помощ, така че майките да могат да я ползват там, където живеят. \n\r\nТази организация се застъпва за това медицинските прегледи на жените през първите 12 месеца след раждането също да се поемат от здравната осигуровка Medicaid. Сегашната практика е такава, че защитата свършва едновременно с раждането.\r\n\n\r\nДруги причини според Стюарт са финансови. В САЩ, където едно следване по медицина струва около 200 000 долара, има сравнително малко чернокожи лекари. Независими журналистически разследвания през 2017 година стигнаха до извода, че афроамериканските жени се натъкват на по-лошо отношение в болниците, а на техните оплаквания и болки не винаги се гледа сериозно.  \n\r\nГинеколожката Естер Мадзивайр от Северна Каролина и сама е изпитала на гърба си подобно отношение. Двете ѝ деца се родили по-рано от определения срок и имали нужда от интензивни медицински грижи, но младата майка се натъквала предимно на безразлично отношение от страна на персонала. Оттогава насам и тя се застъпва за правата на тъмнокожите жени. „Най-сетне стана възможно открито да се говори за смъртността сред родилките и за дискриминацията на тъмнокожите майки. Преди на тези теми се гледаше като на мръсна тайна\", казва тя.\n\r\nАза Недари и Стейси Стюарт обаче не споделят оптимизма ѝ. \"Има нужда от здравеопазване, което не допуска лошото отношение към пациентите само заради цвета на кожата им. Докато расизмът е част от ежедневието на тъмнокожото население в тази страна, ще лекуваме само симптомите, но не и самата болест\", казва Аза Недари. \r\n \r\n   ", "date": "2019.10.04", "title": "Расизмът – ежедневие в САЩ: Защо умират толкова много родилки?"}
{"url": "https://www.dnes.bg/world/2019/10/04/otlagat-brexit-ako-do-19-oktomvri-niama-sporazumenie.425100", "text": "Британският премиер Борис Джонсън ще изпрати писмо до Европейския съюз с молба за отлагане на Брекзит, ако до 19 октомври не бъде постигнато споразумение с ЕС за раздялата, показват внесени в шотландски съд правителствени документи, съобщиха Би Би Си и Ройтерс.\r\nМиналия месец депутати от опозицията и бунтари от Консервативната партия на Джонсън прокараха закон, който задължава министър-председателя да поиска отлагане. Макар да обеща да го спази, премиерът обаче заяви, че Великобритания ще напусне ЕС на 31 октомври \"каквото и да става\".\r\nПротивници на Брекзит поискаха от шотландски съд да издаде разпореждане, което да принуди министър-председателя да спази закона. Според внесените в съда правителствени документи Джонсън е потвърдил, че е длъжен да изпрати писмо до ЕС с искане за отлагане, съобщава БТА.\r\n ", "date": "2019.10.04", "title": "Отлагат Brexit, ако до 19 октомври няма споразумение"}
{"url": "https://www.dnes.bg/science/2019/10/04/otkriha-priznaci-na-jivot-na-saturnovata-luna-encelad.425019", "text": "Учени от НАСА откриха основни, необходими за съществуването на живота органични съставки във вода, изхвърлена от гейзери на повърхността на сатурновата луна Енцелад, съобщи \"Сайънс алърт\".\n\r\nСпециалистите анализирали химичния състав на струи вода и лед, които редовно се изхвърлят през цепнатини в ледената кора на Енцелад. Пробите били взети с помощта на космическия апарат \"Касини\".\n\r\nПланетолозите открили разтворими вещества, съдържащи атоми азот и кислород, които са с ключова роля за формирането на аминокиселини. Тези съединения може да влязат в дълбоководни химични реакции, осигурявайки \"строителен материал\" за поява на живи организми.\n\r\nПо мнението на учените на дъното на океана под ледената кора на Енцелад е възможно да има процеси, сходни със земните. Морска вода се смесва с магма и в резултат се формират хидротермални извори с температура до 370 градуса Целзий. \n                    \n                    \n                \n                \n                \n                \r\nВ подобни условия органични съединения се превръщат в аминокиселини, а минерални съставки позволяват живи организми да се развиват и размножават без помощта на слънчева светлина.\n\r\nВ рамките на предишни изследвания също бяха открити органични вещества, които обаче не се разтварят във вода и затова бе неизвестно дали е възможно да влязат в химични реакции близо до хидротермални извори.\r\n", "date": "2019.10.04", "title": "Откриха признаци на живот на сатурновата луна Енцелад"}
{"url": "https://www.dnes.bg/stranata/2019/10/04/semeistvo-s-dve-deca-sa-zaginali-na-hainboaz.425133", "text": "Тежката катастрофа, която затвори Прохода на републиката, е отнела не три, а четири живота. \r\n\r\nДва автомобила са се сблъскали между Гурково и Пчелиново, като едната кола се е запалила и изгоряла.\n\r\nВсички пътници в нея са загинали, а по неофициална информация от МВР става въпрос за четири жертви - семейство с две деца, съобщава bTV.\r\n\r\nДвижението е спряно, обходният маршрут за леки автомобили е през прохода Шипка, а товарните автомобили изчакват на място.", "date": "2019.10.04", "title": "Семейство с две деца са загинали на Хаинбоаз"}
{"url": "https://www.dnes.bg/zvezdi/2019/10/04/nik-kartyr-stana-tatko-za-vtori-pyt.425043", "text": "Ник Картър стана баща за втори път, след като половинката му Лорън Кит го дари с момиченце в сряда.\r\n \r\nГоворителят на двойката каза пред изданието \"Us Weekly\": \"Майка и дъщерята се чувстват страхотно\".\r\n \r\nНик и Лорън обявиха, че чакат бебе през май. Щастливият татко обяви новината в Instagram, като написа: \"Благодаря ти, Боже, че ни даряваш с най-големия дар, който може да си пожелаем\".\r\n \r\nМиналия септември певецът от \"Backstreet Boys\" сподели, че сърцето му е разбито, тъй като съпругата му е изгубила бебе, което също е било момиченце, в шестия месец от бременността.\r\n \r\n", "date": "2019.10.04", "title": "Ник Картър стана татко за втори път"}
{"url": "https://www.dnes.bg/obshtestvo/2019/10/04/kakvo-shte-se-sluchi-s-bejancite-sled-merkite-v-gyrciia.425132", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГърция обяви затягане на политиката в областта на миграцията и ще връща в родината им незаконно влезли в страната лица.\n\r\nБроят на мигрантите и бежанците в южната ни съседка, пристигащи от Турция, достигна двугодишен връх.\n\r\nПовече бежанци идват тук, за да спасят живота си - своя и на семействата си. Радикализиращите се често са второ-трето поколение, пребиваващи в Европа. Това каза в \"Денят ON AIR\" консултантът по миграционни въпроси Иван Шаренков.\n\r\n\"В момента центровете за настаняване на лица, търсещи закрила у нас, са заети на около 10%\", посочи той.  \n\r\nШаренков припомни, че обикновено целта им е Германия, Франция, Швеция и подчерта, че трябва да сме наясно, че 21 век ще бъде белязан с голямо движение на хора, големи потоци. В Европа има над 20 млн. граждани от трети страни.\n                    \n                    \n                \n                \n                \n                \r\n\"Има известна тенденция - хората станаха по-толерантни. Бизнесът видя, че в тези хора може да открие качествени експерти, много от хората си намериха работа около Харманли и не само\", подчерта експертът в ефира на  и даде пример с лекар от Афганистан, започнал неотдавна работа в Спешна помощ. \r\n ", "date": "2019.10.04", "title": "Какво ще се случи с бежанците след мерките в Гърция?"}
{"url": "https://www.dnes.bg/science/2019/10/04/otkriha-nov-vid-pterozavyr-krystiha-go-jelezen-drakon.425037", "text": "Нов вид птерозавър - праисторическо летящо влечуго, е открит в австралийската пустош, съобщава ДПА, позовавайки се на публикация в сп. \"Сайънтифик рипортс\".\n\n\r\n\n\r\nФосилът на неизвестния досега вид летящ хищник, живял преди 96 милиона години, е открит във Формацията Уинтън в щата Кунсланд - скални пластове, изобилстващи от вкаменелости. Формацията действа като капсула на времето за фосили, тъй като навремето е била басейн на вътрешно море, покривало обширни части от Куинсланд.\n                    \n                    \n                \n                \n                \n                \r\nНеизвестният досега вид птерозавър е наречен Ferrodraco lentoni или железен дракон на Лентън в чест на Греъм \"Бъч\" Лентън - кмет на Уинтън, починал няколко месеца след откриването на фосила в началото на 2017 г.\n\r\nНаходката, включваща голяма част от челюстта, череп, осем кости от крайници, пет частични гръбначни прешлена, десетки шипоподобни зъби, е първата по рода си в Австралия, където фосилите на птерозаври са рядкост, обяснява ръководителката на изследването Адел Пентланд от университета \"Суинбърн\".\n\r\nСъдейки по уникалните дентални характеристики, става въпрос за неизвестен досега вид птерозавър.\r\nСпециалистите смятат, че железният дракон на Лентън спада към рода птеродактили Anhanguera, изчезнал преди между 100 милиона и 94 милиона години", "date": "2019.10.04", "title": "Откриха нов вид птерозавър, кръстиха го Железен дракон"}
{"url": "https://www.dnes.bg/politika/2019/10/04/vodim-tvyrde-meka-politika-kym-severna-makedoniia.425135", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАлбания и Северна Македония получиха подкрепа от висшите европейски лидери за започването на преговори за присъединяване към Европейския съюз. \n\r\nБългарското правителство трябва да подготви позиция за това как да гласува страната ни. Всичко зависи от работата на междуведомствената комисия, която трябва да изглади исторически спорове около личности като Гоце Делчев.\n\n\n\nБългария постави своите условия пред Северна Македония, а парламентът трябва да ги гласува до 15 октомври, заяви бившият зам.-външен министър Милен Керемедчиев в \"Денят ON AIR\".\n\r\n\"Няма държава в света, която е направила повече за Македония от нейното създаване, отколкото България и да е получила обратно предимно хули, обиди и антибългарско отношение\", допълни той.\n                    \n                    \n                \n                \n                \n                \r\nПо думите му ние сме помагали във всяка стъпка на развитието на Северна Македония.\n\r\nСпоред него правителството ни има прекалено толерантна политика спрямо съседите ни. Той изрази мнение, че Борисов винаги се старае да бъде диалогичен.\n\r\n\"България трябва да постави на масата изконни свои интереси и червени граници, през които не може да се преминава. Тя трябва да втвърди позицията си и трябва да го направи сега, защото ако изпусне този шанс, с всяко отваряне на преговорни глави процесът би бил между 5 и 8 години\", коментира Керемедчиев пред .", "date": "2019.10.04", "title": "Водим твърде мека политика към Северна Македония"}
{"url": "https://www.dnes.bg/crime/2019/10/04/spipaha-shofior-s-3-56-promila-udaril-se-v-kamion.425063", "text": "В Търговищко е задържан шофьор, излязъл на пътя с 3,56 промила алкохол. 49-годишният мъж е предизвикал и катастрофа на пътя между селата Лиляк и Цветница. \r\n\r\nЗа щастие при инцидента няма пострадали хора, нанесени са материални щети по автомобилите, съобщиха от Областната дирекция на МВР.\r\n\r\nПътният инцидент е станал снощи към 20.10 часа между управлявания от мъжа лек автомобил BMW и товарен камион. \r\n\r\nЕкип на \"Пътна полиция\" установява, че водачът на колата - 49 годишен мъж от Александрово, е управлявал в посока село Цветница, след като употребил алкохол. \r\n\r\nПроверка с дрегер констатира 3,56 промила в издишания от него въздух. Той е отказал кръвна проба за химическо изследване.\r\n\r\nСъставен му е акт за установяване на административно нарушение по Закона за движение по пътищата и временно му е отнето свидетелството за управление на МПС. Мъжът е задържан. \r\nЗапочнато е бързо полицейско производство.", "date": "2019.10.04", "title": "Спипаха шофьор с 3,56 промила, ударил се в камион"}
{"url": "https://www.dnes.bg/pop/2019/10/04/mihaela-marinova-tyrsi-probiv-navyn-s-now-or-never.425124", "text": "\r\nМихаела Маринова направи поредната стъпка напред към музикалната сцена извън България. Англоезичната версия на актуалния й сингъл \"Само теб\" - Now or Never, беше лицензиран в няколко големи чужди територии. Той тръгва в Русия, Полша, Гърция, Турция и Румъния. \n\r\n\"Мечтая за пробив и извън България, както повечето български артисти. Усещам в себе си сила за това и съм благодарна, че имам възможността с някои от проектите си да достигам до публика в други държави. Знам, че тази мечта изисква много специални усилия, но имам късмета тя да е споделена от екипа, с който работя\", споделя Михаела Маринова.\n                    \n                    \n                \n                \n                \n                \r\nПреди броени дни песен, на която Михаела Маринова е съавтор, се появи като част от новия албум на най-успешната женска K-pop банда Twice, който само за седмица успя да продаде 154 000 копия, да се изкачи до №1 в чарта за най-продаван албум в iTunes в целия свят и да оглави класациите в Япония, Тайланд, Виетнам, Чили, Малайзия и Сингапур.\n\r\nNow or Never е наличен за стрийминг и даунлоуд във всички дигитални платформи - Apple Music, Spotify и др.", "date": "2019.10.04", "title": "Михаела Маринова търси пробив навън с Now or Never"}
{"url": "https://www.dnes.bg/notifikacii/2019/10/04/hp-sykrashtava-9000-dushi-triabva-da-spesti-1-mlrd.425078", "text": "Технологичната компания HP съкращава 16% от работната си сила като част от цялостно преструктуриране, чиято цел е да намали разходите и да увеличи ръста на продажбите, съобщава Bloomberg.\n\n\n\r\nГигантът за персонални компютри посочи, че ще съкрати между 7 и 9 хил. работни позиции. Прогнозите са, че това ще му помогне да спести около 1 млрд. долара до края на фискалната 2022 г., посочи в изявление в петък базираната в Калифорния компания. \r\nHP има 55 хил. служители към миналата година, когато компанията последно обяви данните публично.\n\r\nОт HP заявиха, че очакват печалбата, без разходите за преструктуриране и други цели, да бъде между 2,22 и 2,32 долара на акция през фискалната 2020 г. Консенсусните прогнози на анализатори са за 2,23 долара на акция според данни, сравнени от Bloomberg.\n                \n                \n                \r\nПовече подробности четете на ", "date": "2019.10.04", "title": "HP съкращава 9000 души, трябва да спести $1 млрд."}
{"url": "https://www.dnes.bg/index/2019/10/04/krai-na-retrogradniia-pluton-kakvo-ni-chaka.425096", "text": "От 3 октомври Плутон вече излиза от ретроградната си фаза. В следващите няколко дни едни ще й се противопоставят, а други ще се оставят на течението ѝ.\r\nМного зодии ще преминат през големи трансформации, като Скорпионите, които са ръководени от планетата, ще се справят с тях най-лесно. Най-тежко ще е за родените след 9 януари и хората, които са с асцендент Козирог.\r\nСлед като вече ви представихме какво да очакват първите шест зодии от хороскопа след като Плутон стане директен, ето и останалите:\r\n\r\nСлед разочарованията, ще научите какво е истинската любов. Сега е идеалното време да творите и да събудите потисканите до момента заложби. Бъдете по-уверени в себе си и покажете таланта си на другите.\r\n                \n                \n                \r\nСлед ретроградната фаза на Плутон ще имате възможност да размишлявате за семейните връзки. Прекъснете взаимоотношенията с хора, които искат да контролират живота ви.\r\n\r\nНе задържайте в себе си онова, което мислите. Само трупате негативна енергия. Сега е моментът да наложите вашата дума и да накарате другите да ви чуят. Ще ви олекне.\r\n", "date": "2019.10.04", "title": "Край на ретроградния Плутон: Какво ни чака?"}
{"url": "https://www.dnes.bg/politika/2019/10/04/avstriia-zad-nas-za-shengen-shte-rabotim-za-dunavskata-strategiia.425125", "text": "България и Австрия ще работят за утвърждаването на Дунавската стратегия на ЕС като реален инструмент за насърчаване на растежа, прилагането на високи екологични стандарти, икономическото и социално сближаване в Централна и Източна Европа. Това беше общата позиция на президентите Румен Радев и Александър Ван дер Белен, които проведоха среща днес във Виена. \n\r\nТе бяха единодушни, че общите проекти в региона на река Дунав засягат 14 държави и 20 процента от европейските граждани и изискват активна подкрепа от страна на ЕС, включително създаването на финансов фонд за тяхната реализация. Очаква се темата да бъде поставена отново във фокуса на европейския дневен ред при предстоящото председателство на Съвета на ЕС от страна на Хърватия.\r\n \r\n\"Социалното и икономическо сближаване в Европа е от изключително значение, но само с помощта на европейски фондове за изграждането на инфраструктура не може да има устойчиво преодоляване на съществуващите различия между Източна и Западна Европа. Нужно е равномерно разпределение на научната и образователната инфраструктура в Европа, така че държавите-членки на ЕС да имат равен достъп до висококачествено образование и развитие на икономика с висока добавена стойност, основана на знанието\", призова Румен Радев. Държавният глава оцени високо партньорството с Австрия в сферата на образованието и науката и особено при въвеждането на дуалното образование у нас.\r\n \r\nИ Румен Радев, и Александър Ван дер Белен откроиха динамичния двустранен икономически обмен като фактор за последващо задълбочаване на партньорството между България и Австрия.   \n                    \n                    \n                \n                \n                \n                \r\nПрез 2018 г. стокообменът надхвърля 1.3 млрд. евро., а за последните две десетилетия австрийските инвестиции в България се равняват на 4.5 млрд. евро, което нарежда Австрия на второ място по преки чуждестранни инвестиции у нас.\r\n \r\nСътрудничеството в сферата на сигурността, охраната на външните европейски граници, борбата с нелегалния трафик и миграцията, също бяха сред акцентите на срещата на двамата президенти. \n\r\nРумен Радев отново открои необходимостта от изработването на европейски план за реакция в случай на внезапно увеличаване на миграционните потоци към Европа и за солидарност и подкрепа на държавите по външните граници на ЕС. Обсъдена беше ситуацията по българо-гръцката граница и регистрираното увеличение на опитите за незаконното и прекосяване от страна на мигранти. \n\r\nАлександър Ван дер Белен потвърди от своя страна подкрепата на Австрия за присъединяването на България към Шенгенското пространство и към Организацията за икономическо сътрудничество и развитие. Отбелязано беше и че България е изпълнила още през 2011 г. всички технически критерии за членство в Шенген.", "date": "2019.10.04", "title": "Австрия зад нас за Шенген, ще работим за Дунавската стратегия"}
{"url": "https://www.dnes.bg/notifikacii/2019/10/04/gyrciia-zatiaga-rejima-vryshta-nelegalni-migranti-v-stranite-im.425080", "text": "Правителството на \"Нова демокрация\" в Гърция обяви затягане на политиката в областта на миграцията и убежището, което ще доведе до масово връщане на незаконно влезли в страната лица, съобщава електронното издание на гръцкия вестник Protothema.\n\r\nРешението е взето след последните безредици в мигрантския лагер \"Мория\" на остров Лесбос, които взеха и жертви. Правителството заяви, че броят на незаконно влизащите в страната се е увеличил, а според данните те са основно мигранти, а не бежанци.\n\nБроят на мигрантите и бежанците в Гърция, пристигащи от Турция, достигна двугодишен връх, пише \"Фокус\".\r\nОтбелязва се, че заместник-министърът за защита на гражданите Йоргос Кумуцакос наскоро предупреди, че хиляди сирийски бежанци се концентрират в турския град Измир. Гръцкият премиер Кириакос Мицотакис на свой ред неотдавна призова ЕС да отдели повече средства, за да помогне на Турция да спре нарастващия поток от мигранти.\n                \n                \n                \r\nГърция реши да затегне критериите както за кандидатстване и одобрение на молбите за статут на убежище, така и да засили сигурността на границата. Страната ще изгради и нови (затворени) центрове за депортиране за нелегални мигранти. Целта й е да върне 10 000 мигранти в родните им страни до 2020 г.\n\r\nОсвен това правителството в Атина официално обяви съвместна инициатива на България, Кипър и Гърция. Предстои на срещата на върха на министрите на вътрешни работи на ЕС на 7-8 октомври те да представят съвместен документ по въпросите, свързани с миграционния маршрут в Източното Средиземноморие.\n\r\nСИРИЗА, основната опозиционна сила в Гърция, обвини правителството в бездействие. Партията също разкритикува властите за отсъствието им от ключови срещи на ЕС по въпросите на миграцията, като например проведената между Италия, Малта, Франция и Германия относно споделянето на тежестта за търсещите убежище. \n\r\nГърция обаче не беше поканена, тъй като срещата се отнасяше до бежанци и мигранти, които пристигат по море само от Северна Африка, подчертава изданието.", "date": "2019.10.04", "title": "Гърция затяга режима, връща нелегални мигранти в страните им"}
{"url": "https://www.dnes.bg/sport/2019/10/04/dvama-ot-ludogorec-v-idealniia-otbor-na-liga-evropa.425083", "text": "Двама футболисти на Лудогорец намериха място в идеалния отбор на УЕФА за втория кръг от груповата фаза на турнира Лига Европа.\r\n\r\nВратарят Пламен Илиев и защитникът Рафаел Форстър попаднаха в селекцията на УЕФА за тази седмица.\r\n\r\nИлиев се представи отлично на вратата, а Форстър реализира два гола за победата над Ференцварош с 3:0 снощи.\r\n", "date": "2019.10.04", "title": "Двама от Лудогорец в идеалния отбор на Лига Европа"}
{"url": "https://www.dnes.bg/politika/2019/10/04/siderov-i-ataka-s-protest-pred-bnt-stignaha-do-foaieto.425126", "text": "\n\r\nВолен Сидеров и негови симпатизанти се събраха пред входа на БНТ и опитаха да влязат в телевизията. Те обаче стигнаха само до фоайето, където основен говорител в протеста се оказа репортер от телевизията на Атака.\n\r\nСпоред Сидеров има цензура, а генералният директор на БНТ Емил Кошлуков е наруши Споразумението за отразяване на предизборната кампания, което лично той е подписал.\n\r\nОт решение на УС на националната телевизия стана ясно, че Волен Сидеров няма да бъде допуснат до участие в предаването \"Панорама\" тази вечер, след разразилите се скандали в \"Референдум\" тази седмица. Забраната ще е в  сила, докато лидерът на \"Атака\" не се извини писмено за отношението му към Националната телевизия и нейните служители.\n                    \n                    \n                \n                \n                \n                \r\nОт партията отказаха да изпратят друг представител, тъй като са посочили като участник в предаването именно Волен Сидеров.\n\r\nЕмил Кошлуков не се появи пред протестиращите, както те настояваха. В отговор те скандират \"Оставка!\". \"БНТ - полицейска телевизия\" и призиви да се спрат новините на турски бяха сред другите издигнати транспаранти.\r\nПротестиращите се заканиха да не си тръгват докато не се появи Кошлуков. Те направиха опити да говорят с него по телефона, но те се оказаха неуспешни.", "date": "2019.10.04", "title": "Сидеров и \"Атака\" с протест пред БНТ, стигнаха до фоайето"}
{"url": "https://www.dnes.bg/obshtestvo/2019/10/04/absurd-shofior-na-reis-otnese-3-akta-zaradi-vinetka-koiato-e-kupil.425056", "text": "Шофьор на автобус отнесе 3 акта заради винетка, която е закупил, но тол системата е потвърдила плащането едва 12 дни след покупката. За капак на всичко сега превозното средство е с 2 винетки. \n\r\nЗа абсурда алармираха от бургаската фирма \"М-БУС\". От там отбелязват, че случаят е почти идентичен с този от март тази година, при който автобус със заплатена винетка е спрян, а на шофьора е съставен акт. Сега обаче ситуацията е още по-абсурдна, а засегнатите превозни средства - повече. \n\r\nНа 4 септември от \"М-БУС\" правят групова заявка за закупуване на електронни винетки от сайта на BG TOLL, като посочват валидност от 9 септември. Така условието да има три дни за обработка на заявката е спазено, отчитат от превозвача.\n                    \n                    \n                \n                \n                \n                \r\n\"В периода от 11 септември обаче автобусите ни, пътуващи по линиите Варна, Сливен, както и два автобуса с организирани групи, бяха спрени, а на шофьорите съставени актове. Автобусът до Велико Търново беше спрян три пъти – на 10-ти, 12-ти и 13-ти септември. Получихме потвърждение за закупени електронни винетки чак на 16-ти септември, но в него посочената дата на валидност беше от 9-ти септември. Така ние сме платили винетките и за периода, в който сме глобени, че караме без такива. Правилно ли е това и кой ще ни възстанови средствата\", попита управителят на \"М-Бус\" Румен Христов. \n\r\nИздадените при спиране на автобусите актовете са платени, за да могат превозните средства да продължат по маршрута си и да не се създава неудобство за пътниците. През цялото време от \"М-БУС\" водят комуникация по телефона с представители на ТОЛ системата, които твърдят, че от тяхна страна няма проблем. \n\r\nПонеже фирмата не знае какво се случва с потвърждението на плащането, прави още един разход – купува втора единична винетка за автобуса, отнесъл най-много актове, като използва картово разплащане. Сега, след като проблемът е решен и плащането е потвърдено, този автобус има две винетки.\n\r\n\"Отново ще претендираме за обезщетение, защото спирането на автобусите при платени винетки, е неудобство за шофьорите, пътниците и удар въху имиджа ни\", заяви Румен Христов. \n\r\nОт фирмата жалят в съда и наказателното постановление от 1500 лв. от март месец.", "date": "2019.10.04", "title": "Абсурд: Шофьор на рейс отнесе 3 акта заради винетка, която е купил"}
{"url": "https://www.dnes.bg/notifikacii/2019/10/04/37-godishna-bylgarka-zagina-v-niagarskiia-vodopad.425127", "text": "Трагедия, която завърши със смърт се разигра отвъд Океана. \r\n\r\n37-годишна наша сънародничка е загинала, след като е паднала в Ниагарския водопад по време на разходка с корабче, съобщава .\r\n\r\nНиaгaрcкият вoдoпaд е примамлива дестинация зa милиoни туриcти гoдишнo. Инцидeнтитe обаче нe ca рядкocт.\r\n\r\nСaмo зa изминaлaтa гoдинa 139 души са загинали във водите на водопада.", "date": "2019.10.04", "title": "37-годишна българка загина в Ниагарския водопад"}
{"url": "https://www.dnes.bg/index/2019/10/04/voenniiat-parad-v-pekin-demonstraciiata-koiato-stresna-sasht.425086", "text": "На пекинския площад \"Тянанмън\" на 1 октомври се състоя най-грандиозният военен парад в историята на Китайската народна република, посветен на 70-ата годишнина от основаването й. В проявата участваха 15 000 военнослужещи с 580 единици техника, а също така 160 самолета и хеликоптера.\r\nОсобен интерес съвсем разбираемо предизвика нивото на китайските ракетни технологии. На парада бе показана за пръв път най-новата междуконтинентална балистична ракета (МБР) DF-41 (\"Дунфън-41\"). В превод \"Дунфън\" значи \"Източен вятър\".\r\nDF-41 е тристепенна ракета с твърдо гориво и обсег 12 000 - 14 000 километра. По данни от открити източници бойната й част включва 6 до 10 отделни ядрени бойни блока, които могат да маневрират по време на полет. Ракетата е дълга 21 метра и широка от 2,2 до 2,5 метра, пише в свой материал Владимир Василиев от руската Информационна агенция REGNUM. \n\n\nЗа изстрелване на тази МБР може да се използва мобилна пускова установка с колесно шаси, силоз или подвижна жп платформа. Според американски медии DF-41 е способна да преодолява ПРО, с която разполагат днес САЩ и съюзниците им.\r\n                \n                \n                Зрителите на парада в Пекин видяха и \"убиеца на самолетоносачите\" - балистичната ракета със среден обсег DF-21D (\"Дунфън-21Д\"). Тя бе демонстрирана за първи път на парада по случай 70-ата годишнина от края на Втората световна война на 3 септември 2015 г.\r\nРакетата е предназначена за атаки срещу подвижни надводни цели като самолетоносачи и други големи бойни кораби. Това е първият случай в историята на въоръженията, когато за борба с кораби се използва балистична, а не крилата ракета. По принцип има такава възможност, ако става дума за прецизно балистично оръжие.\r\nDF-21D е ракета с твърдо гориво, има две степени. Основен елемент от ракетния комплекс е специалното петосно шаси за превоз на транспортно-пусковия контейнер. В бойната част на ракетата може да има обикновен или термоядрен заряд.\r\nПо данни от чуждестранни източници нейната далекобойност при стрелба по надводни цели е 100 до 1450 километра, по други данни - 1800 до 2000 км. Експерти предполагат, че по-малкият радиус на поражение в сравнение с други китайски ракети със среден обсег издава наличието на по-сложна и по-тежка предна част, съдържаща системи за насочване.\r\nАко разгледаме хипотетичен конфликт между Китай и САЩ, американските ударни групи, водени от самолетоносачи, не биха могли без риск да доближат китайския бряг на по-малко от 1400 километра. Тук ще посочим, че бойният обсег на американската палубна авиация възлиза на 800 км. Съответно - с оглед радиуса на поражение на ракетите DF-21, Китай не би позволил на самолетоносачите от ВМС на САЩ да се приближат толкова, че да използват своята авиация.\r\nВ началото на 2018 г. изданието \"Ейша таймс\" съобщи, че се тества модернизирана ракета DF-21D, станала с 30 на сто по-мощна от прототипа. Тя получи кодовото име DF-21G.\r\nЕлемент на внезапност бе за военните експерти, присъствали на октомврийския парад, появата на китайската свръхзвукова крилата ракета DF-100. Данните за нея в открит достъп са твърде малко засега. Китайски медии писаха преди време, че е предназначена за унищожаване на добре укрепени цели и подземни бункери. Други източници твърдят, че крилатата ракета DF-100 е създадена, за да унищожава големи морски цели. Нейният обсег е близо 2000 до 3000 км.\r\nКитай е постигнал успехи и в разработването на хиперзвукови оръжия. По площад \"Тянанмън\" мина пускова установка за балистична ракета DF-17. Тя изстрелва на програмираната височина и засилва до необходимата скорост хиперзвуковия глайдер DF-ZF, носещ ядрен заряд. Предполагаемата далечина на полета на DF-ZF е 10 000 - 12 000 км. Той може да маневрира на скорост от 5 до 10 маха. Днешните системи за ПВО/ПРО не защитават от такива оръжия.\r\nКитайските организатори на военния парад от 1 октомври искаха да внушат усещане за колосална мощ. И успешно решиха тази задача, използвайки по-специално размерите на площад \"Тянанмън\", способен да побере голямо количество бойна техника. Ще отбележим също, че китайците грижливо бяха означили най-интересните модели с едри надписи на английски, знаейки кой ще проучи доста внимателно снимковите данни.\r\nВидеото от китайския военен парад ще бъде изследвано най-старателно във Вашингтон. Военнополитическият елит на Съединените щати ще се убеди за пореден път, че с право е решил страната да напусне Договора за ликвидиране на ракетите със среден и малък обсег (ДРСМО), невалиден от 2 август 2019 г.\r\nНа 28 януари комисията в американския Конгрес, преглеждаща отношенията на САЩ с Китай в икономиката и сигурността, публикува доклад, наречен \"Ракетната програма на Китай и потенциалното оттегляне на САЩ от Договора за ликвидиране на ракетите със среден и малък обсег\".\r\nВ документа се казва направо: \"От средата на 90-те Пекин е създал най-големия и най-разнообразния в цял свят арсенал от ракети с наземно базиране. Китай е натрупал над 2000 балистични и крилати ракети, близо 95 на сто от които според американските служители биха нарушили ДРСМО, ако Китай го беше подписал\". Изтъква се и голямото значение на ракетите с наземно базиране за общата военна стратегия на КНР.\r\nНапълно ясно е, че като следваща стъпка Вашингтон ще се оттегли от Договора за стратегическите нападателни оръжия (СТАРТ-3), изтичащ в началото на февруари 2021 г. Участници в този договор са Русия и САЩ.\r\nВоенният парад в Пекин на 1 октомври 2018 г. изпрати доста ясен сигнал до военнополитическия елит на Щатите. Образно казано, той \"погреба\" Договора за стратегическите нападателни оръжия. При това положение Вашингтон няма да поеме по-нататъшни ангажименти - няма да продължи този договор, нито да сключи нов, който би ограничил възможностите на САЩ и на Русия да увеличават стратегическите си нападателни оръжия, докато ядреният потенциал на Китай безконтролно расте.\r\nПрочее, военният парад в Пекин е последният пирон в ковчега на СТАРТ-3, пише още в анализа.\r\n", "date": "2019.10.04", "title": "Военният парад в Пекин - демонстрацията, която стресна САЩ"}
{"url": "https://www.dnes.bg/zvezdi/2019/10/04/po-stypkite-na-vuleva-monika-valerieva-prie-isliama.425094", "text": "Моника Валериева смени религията си. Отскоро тя изповядва исляма и потвърди за решението си в социалните мрежи.\r\n\"Никога не съм вярвала в Исус Христос! Религията ми беше такава, че посещавах най-вече католическите църкви в България. Много преди \"бившият ми приятел\" арабин, аз вярвах само в исляма, това е моят дом\", написа тя в социалните мрежи, в отговор на въпрос от неин последовател.\r\nПлеймейтката изтъкна, че не се срамува от това, че е избрала да приеме друга вяра.\r\n\"След определен брой инциденти, години подред, след посещението ми в църкви, започнах процес за смяна официално на религията. Не мисля, че е важно с какво име назоваваш Бог, а да вярваш в него, да чувстваш с цялото си сърце къде принадлежиш\", завършва красавицата. \r\n                    \n                    \n                \n                \n                \n                По повод реакцията на феновете ѝ, Моника Валериева написа, че всеки има право да избере в какво да вярва. \"Моето семейство ме подкрепя\", допълни тя. \r\nПреди малко повече от месец плеймейтката стана жертва на грабеж. От дома ѝ в Студентски град в София бяха откраднати голяма сума пари – 92 хил. евро. Красавицата се раздели и с други свои ценности. \r\nМоника не е първата от родния шоубизнес, която се насочва към исляма. Това преди няколко месеца направи бившата телевизионна водеща Албена Вулева.\r\n\r\n ", "date": "2019.10.04", "title": "По стъпките на Вулева: Моника Валериева прие исляма "}
{"url": "https://www.dnes.bg/akoshtete-vqrvaite/2019/10/04/znaci-che-triabva-da-eliminirate-otricatelnite-lichnosti-ot-jivota-si.424981", "text": "Хората, които са част от нашия живот, като роднини, колеги и познати винаги оказват влияние върху него. Сред тях винаги има такива, които се отличават със своята негативност и конфликтност. Отрицателните личности могат да попречат на личното ви щастие и развитие, понякога по начини, по които и не подозираме.\r\n\r\nКогато денят ви свърши, се чувствате напълно изтощени, дори да не сте положили кой знае какви усилия.\r\nНе обръщате вече толкова внимание на своето здраве. Ако преди сте спортували и сте се хранили здравословно, сега това се е променило и дори имате лоши хранителни навици.\r\nКогато някой ви сподели нещо лошо, вие лесно се разстройвате. Също така сте станали лесно раздразнителни и реагирате твърде остро на критика.\r\n                    \n                    \n                \n                \n                \n                Позитивното ви минало сякаш е потънало някъде. Чувствате се нещастни, загубили сте искрата, интереса към живота.\r\nДори и да чуете добри новини, ви е трудно да ги оцените и винаги виждате отрицателната страна на нещата.\r\nОмаловажавате себе си, вашите постижения, започвате да се харесвате по-малко, смятате, че и другите не ви харесват.\r\nОтношенията ви с приятели, партньор, колеги, започват да страдат, заради присъствието на отрицателните личности в живота ви.\r\nВ моментите, когато отрицателните личности не са край вас, вие не спирате да мислите или говорите за тях. Спомняте си всички лоши моменти, изпитвате напрежение да се срещнете с тях отново.\r\n", "date": "2019.10.04", "title": "Знаци, че трябва да елиминирате отрицателните личности от живота си"}
{"url": "https://www.dnes.bg/mestni-izbori-19/2019/10/04/politolog-shansovete-na-fandykova-za-nov-mandat-rastat.425134", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМестните избори наближават, а предизборната кампания тече с пълна сила. Партиите дават различни заявки, но кой ще победи? Доцент Румяна Коларова коментира темата в \"Денят ON AIR\".\n\r\n\"Местните избори са веднъж на 4 години. От тази гледна точка няма умора. Ще видим каква ще бъде избирателната активност, тя ще бъде много показателна. Тя много често е индикатор за разминаване на резулатите\", обясни в \"Денят ON AIR\" доцент Румяна Коларова.\n\r\nТя смята, че шансовете на Фандъкова за София нарастват, съдейки по социологическите проучвания и насоките на дебата.\n\r\n\"Много ясно става, че всъщност всички предложения на другите кандидати за кметове са в посоката, към която до този момент работи общината\", уточни политологът.\n                    \n                    \n                \n                \n                \n                \r\nСпоред нея сегашният кмет е положил достатъчно усилия за изработване на предизборна кампания, а друг е въпросът дали ще бъде изпълнена.\n\r\n\"Аз мисля, че основни промени в управлението на всеки един град стават в дебат с хората, но за Столичната община истината е, че 1 година преди изборите беше създаден формат, в който това се търсеше - комуникация с гражданите и експерти\", коментира политологът пред .\n\r\nПо думите ѝ това, което ще усетим от резултатите в София, са последиците от направеното от общината.Тя изрази мнение, че тепърва ще се види, че печелившо за даден кандидат е да критикува Мая Манолова.", "date": "2019.10.04", "title": "Политолог: Шансовете на Фандъкова за нов мандат растат"}
{"url": "https://www.dnes.bg/notifikacii/2019/10/04/petima-zaginaha-pri-samoletna-katastrofa-v-ukraina.425120", "text": "\n\r\nПилоти не успяха да приземят товарен самолет Ан-12 близо до летището на украинския град Лвов. \r\n\r\nПо предварителна информация, аварийното кацане се е наложило заради липса на гориво. Пилотът е поискал да кацне за зареждане, но не е успял да стигне до пистата, съобщава BBC. \r\n\r\nНа борда е имало 8 души, от които 5 са загинали. \r\n\r\nЕдин от членовете на екипажа е ранен и откаран в болница. Машината е изпълнявала чартърен полет от Виго в Испания.", "date": "2019.10.04", "title": "Петима загинаха при самолетна катастрофа в Украйна"}
{"url": "https://www.dnes.bg/mish-mash/2019/10/04/fatmagiul-s-nagrada-turskiiat-serial-nai-dobyr-vyv-franciia.425076", "text": "Турски сериал бе избран за най-добър сапунен сериал във Франция, съобщи турската частна телевизия НТВ, цитирана от БНР.\r\nДраматичният сериал, който разказва за съдбата на изнасилена бедна девойка в Турция, принудена след това от семейството си да се омъжи, е бил излъчен под името \"Фатмагюл\".\r\nОригиналното му заглавие в Турция е \"Каква е вината на Фатмагюл\", а у нас бе излъчен под името \"Пепел от рози\".\r\nГлавната роля в сериала изпълнява популярната турска актриса Берен Саат.\r\n\r\nПоредицата е спечелила наградата за най-добър чуждестранен сериал на наградите за сапунени сериали, които този месец се проведоха за четвърти път във Франция.\r\nНаградите в конкурса се определят от зрителите чрез гласуване. Тази година във вота се включиха рекорден брой от над 300 хиляди души.\r\n\r\nПоредицата за тежката участ на обезчестената девойка се превърна в социален феномен в собствената си страна.", "date": "2019.10.04", "title": "Фатмагюл с награда, турският сериал най-добър във Франция"}
{"url": "https://www.dnes.bg/notifikacii/2019/10/04/bylgarin-naryga-jena-si-i-bebe-vyv-velikobritaniia.425060", "text": "27-годишният българин Денис Бейтула е направил кърваво меле в английския град Уолсенд, съобщава  The Sun.  Бейтула е наръгал румънската си съпруга и тримесечния им син в дома си. \n\r\n\r\n21-годишната му съпруга се казва Андреа, тя е родом от Румъния. Синът й и тя са настанени в болница с множество наранявания. Те са били открити от полицията. Бебето остава в критично състояние, а лекарите се борят за живота му. Майката е будна и контактна, но също е в тежко състояние.\r\n\r\nПолицията във Великобритания заяви, че обществото е в шок след \"свирепата\" атака.\r\n\r\n\"Видях как извеждат жената и детето на носилки. Бяха окървавени, имаше много медици\", разказва съседка.\r\n\r\nВ дома е задържан и 27-годишният Денис Бейтула, на когото са повдигнати две обвинения за опит за убийство. Българинът ще се изправи пред съда на 31 октомври.\r\n\r\nОт полицията все още разследват какви са причините за жестокото престъпление.", "date": "2019.10.04", "title": "Българин наръга жена си и бебе във Великобритания "}
{"url": "https://www.dnes.bg/temida/2019/10/04/myj-poluchi-10-meseca-zatvor-za-napadenie-nad-policai.425031", "text": "Лишаване от свобода за срок от 10 месеца получи Н. Б. от Кюстендил, за престъпление против личността и за лека телесна повреда на полицейски служител, постанови съдът в Кюстендил, съобщава „“. \n\r\n\n\r\nПодсъдимият е на 29 години. Той се призна за виновен в това, че на 8 декември 2018 г. в кафене в центъра на Кюстендил се е заканил на младши автоконтрольор в сектор \"Пътна полиция\" към полицията в Кюстендил, като му е казал: \"Теб само те чакам да свалиш униформата и ще те запаля жив\".\n                    \n                    \n                \n                \n                \n                \r\nН. Б. се призна за виновен и в това, че при същия инцидент е причинил на полицая лека телесна повреда. За това престъпления получи 9 месеца затвор. Мъжът ще излежи по-тежкото между двете наказания, а именно 10 месеца затвор при първоначален общ режим на изтърпяване.\n\r\nБиячът и към момента е в затвора в Бобов дол, като изтърпява наказание, наложено за престъпление извършено през 2017 година.\n\r\nПодсъдимият ще плати и разноските по делото, които са в размер на 1015, 40 лв.", "date": "2019.10.04", "title": "Мъж получи 10 месеца затвор за нападение над полицай"}
{"url": "https://www.dnes.bg/business/2019/10/04/dostavnata-cena-na-gorivoto-na-kasovata-belejka-problem.425038", "text": "Изискването в касовите бележки на бензиностанциите да пише доставната цена на горивата нарушава законите и пречи на конкуренцията в бранша.\r\nТова посочи пред журналисти Светослав Бенчев, юрист в Българската петролна и газова асоциация. Изискването на Наредба Н18 на Министерството на финансите ще влезе в сила от 31 януари 2020 година.\r\nРазликата между цената на колонката и тази на едро не е печалбата на фирмата, защото не се отчитат разходите за дейност, обясни Бенчев. Асоциацията е изпратила жалба до ЕК за нарушаване на договора за функциониране на Европейския съюз с този казус, предаде БТА.\r\nПо думите на Бенчев правилата в наредбата ще създават условия за нелоялна конкуренция и предпоставки за координирани практики от участниците на пазара на горива. Държавата повишава нивото на прозрачност, над допустимото в ЕС, така всеки ще види на каква цена се купува горивото и информацията може да бъде използвана от конкурентни търговци, коментира той.\r\n                    \n                    \n                \n                \n                \n                През 2012 година Комисията за защита на конкуренцията забрани на търговците на горива да обявяват цените си в интернет, а сега ние искаме тези цени в касовата бележка, посочи Бенчев. По думите му вносители на горива вече са готови да се откажат да продават в България, защото техни конкуренти разкриват търговската им практика. Ако правителството не премахне информацията за доставната цена на горивата от касовите бележки, това ще стане след намеса на Европейската комисия, посочи експертът.\r\nВъвеждането на видеокамери и измервателните уреди в данъчните складове е много добра идея, защото там сега се работи само по документи, каза още Бенчев. Проблемът обаче е в детайлите, защото се поставят тежки условия за съхраняване на информацията, добави той.\r\nБПГА предлага информацията, която данъчните складове предоставят, да се интегрира с данните от тол системата. Камерите и кантарите по пътищата могат да дадат ясна и точна информация за движението на акцизните стоки, каквито са и горивата, посочи Светослав Бенчев.\r\n ", "date": "2019.10.04", "title": "Доставната цена на горивото на касовата бележка? Проблем!"}
{"url": "https://www.dnes.bg/akoshtete-vqrvaite/2019/10/04/3-zodii-koito-gi-e-strah-da-syzdadat-vryzka.425052", "text": "И любовните, и приятелските връзки, могат да плашат много от хората. Просто някои са подозрителни, страхуват се да се доверят напълно на някого, за да не последва предателство и трудно създават стабилна и здрава връзка с любим или приятел, тъй като са скептични. Ето кои зодии вече не вярват в истинските отношения.\r\n \r\n\r\n \r\nВодолеите предпочитат да са рационални, да си служат с логиката, да се отдават на каузи и идеи, а не на хора. Просто емоциите ги плашат, не искат да са прекалено чувствителни и раними, да се разкриват. \r\n \r\nНе им е комфортно хората да знаят всичко за тях и да имат власт над тях. Трудно изразяват емоциите и обичта си, дори когато наистина ги е грижа за някого. Ако връзката е прекалено бурна, ако някой човек, който познават от малко време, им се е доверил прекалено бързо, това им се струва съмнително и плашещо, затова бягат от тези връзки.\r\n \r\n", "date": "2019.10.04", "title": "3 зодии, които ги е страх да създадат връзка"}
{"url": "https://www.dnes.bg/obshtestvo/2019/10/04/80-ot-remontite-na-koli-sa-v-siviia-sektor.425042", "text": "Сивият сектор в ремонтите на автомобили достига 80 процента, каза пред журналисти Емил Германов, председател на сдружение Съюз на автосервизите, съобщава БТА. \n\n\r\n\n\r\nВ страната има приблизително 5300 автосервиза. Причините за големия сив сектор в бранша са липсата на нормативна база и силно опорочения контрол, посочи той.\n\r\nМного от автосервизите работят без никакви договори и условия за безопасност. Цените при тях са два- три пъти по-ниски, защото не плащат никакви данъци и осигуровки. За да се доближат до цените на нелегалните сервизи, се налага регистрираните обекти да правят компромиси с качеството, каза Емил Германов.\n                    \n                    \n                \n                \n                \n                \r\nДържавата и общините не желаят да се занимават със сивата икономика при дейността на автосервизите, каза Германов.\n\r\nВ началото на 2017 година в страната са били регистрирани над четири милиона автомобила. От тях на възраст над десет години са около 3,5 милиона. Броят на старите автомобили се увеличава, защото годишно се регистрират повече от 200 хиляди стари коли и едва 30-ина хиляди нови, каза Германов. Той посочи, че подкрепя идеята, да се забрани вноса на леки коли, които са по-стари от десет години.", "date": "2019.10.04", "title": "80% от ремонтите на коли са в сивия сектор "}
{"url": "https://www.dnes.bg/notifikacii/2019/10/04/30-godishna-ot-kyrdjali-otkradna-pyten-znak-stop.425062", "text": "30-годишна кърджалийка открадна пътен знак, полицията я задържа, съобщиха от Областната дирекция на МВР в града.\r\nОколо 23 часа снощи на кръстовище в центъра на града - на улиците \"Генерал Вл.Стойчев“ и \"Славянска\", полицейски служители забелязали жената, която пренасяла метална тръба с пътен знак \"Стоп\".\r\nЗнакът е иззет и е на съхранение в полицейското управление.\r\nСектор \"Охранителна полиция“ извършва проверка.", "date": "2019.10.04", "title": "30-годишна от Кърджали открадна пътен знак \"STOP\""}
{"url": "https://www.dnes.bg/business/2019/10/04/shte-ni-spyne-li-inflaciiata-za-evrozonata.425067", "text": "Нивото на инфлацията в България - 2,9% към края на август, е добро. Притеснително е обаче, че стойностите у нас са над средните за Европа, т.е.възможно е да има проблем при изпълнението на критериите от Маастрихт, които са условие за присъединяване към еврозоната, заяви доц. Виктор Йоцов от БАН, в ефира на .\n\r\nСпоред Йоцов забавянето на инфлацията и невъзможността ѝ да достигне целите в Европа и САЩ е в противоречие с икономическата теория.\n\r\n\"Лихвите са ниски, пазарът на труда е много добър, цените на труда се повишават, а в същото време инфлацията не помръдва\", посочи той.\n                    \n                    \n                \n                \n                \n                \r\n\"Обяснение за забавянето на инфлацията е глобализацията и навлизането в международното разделение на страни като Индия, Китай и др., при които заплащането на труда е много по-ниско и в съответствие на това могат да предлагат продукти на много по-ниски цени. Другото обяснение е загубата на пазарна сила на големи компании, които преди можеха да диктуват цените\", добави гостът.\n\r\nПо негови думи възможностите за реакция на централните банки са ограничени, заради ниските лихви, които на места са дори отрицателни.\n\r\n", "date": "2019.10.04", "title": "Ще ни спъне ли инфлацията за еврозоната?"}
{"url": "https://www.dnes.bg/notifikacii/2019/10/04/sdvr-zadyrja-51-godishen-skloniaval-kym-prostituciia.425065", "text": "\r\nСпоред  първоначалните данни задържаният е предоставял квартири в столицата на  24-годишна жена, с цел предлагане на платени услуги, а срещу това  получавал половината от заработените пари, съобщиха от МВР.\r\nПо случая е образувано  досъдебно производство. След доклад на материалите в Софийска районна  прокуратура мъжът е привлечен като обвиняем за престъпление по чл. 159А  от НК. \r\nВ хода на процесуално-следствените действия е установено, че  задържаният е съхранявал в едно от жилищата си пистолет в нарушение на  правилата регламентиращи притежание и съхранение на огнестрелно оръжие,  за което му е повдигнато обвинение по чл. 338 от НК.\r\n \r\n ", "date": "2019.10.04", "title": "СДВР задържа 51-годишен, склонявал към проституция"}
{"url": "https://www.dnes.bg/football/2019/10/04/stoichkov-sirakov-i-mihailov-otkazali-podkup-ot-rumyniia.425058", "text": "Голям скандал е на път да се разрази във футбола след разкритие на румънския футболен деятел Корнел Дину.\r\nВ книгата си \"Мистериите на господина\" той разкрива, че през 1991 г.  националният отбор на България отказал да вземе подкуп от северните ни съседи, за да загуби евроквалификация в София.\r\n \r\nПреди мача \"лъвовете\" нямат шансове за класиране на шампионата на Стария континент, докато гостите се нуждаят от всякаква победа, освен 1:0. Твърдо против идеята са били Христо Стоичков, Наско Сираков и Борислав Михайлов, разкрива Дину.\r\n \r\n\"Президентът на Румънската федерация Мирча Санду поиска помощта на един човек – Дан Албан за операция \"София\". Той отиде в България в началото на ноември заедно с Джовани Бекали, който познаваше много добре тъмните среди на юг от Дунава. Те осъществиха контакт с българите\".\r\n \r\n\r\n ", "date": "2019.10.04", "title": "Стоичков, Сираков и Михайлов отказали подкуп от Румъния"}
{"url": "https://www.dnes.bg/cars/2019/10/04/elektronikata-v-kolata-kak-ni-slediat-avtomobilnite-kompanii.425036", "text": "\n\r\nПроизводителите превръщат автомобилите във все по-комплексни машини на колела, чиито компютри извършват милиони изчисления в минута и осъществяват свързаност с различни системи, отдалечени на километри. За много от операциите автомобилите събират, съхраняват, обработват и изпращат различни по вид и обем данни. Какви точно са те – това е резултатът от проучването на Германската асоциация на автомобилните клубове ADAC.\n\r\nВ теста участваха Renault Zoe, Mercedes B-Class и два модела на BMW – 320d и i3. Производителите не са предоставили информация за изследваните техни продукти, а за голяма част от въпросите не е била налична и публична документация. За изследването независимите експерти са разглобили командните апарати и са ги анализирали чрез дефиниране на вътрешната и външната им комуникация.\n                    \n                    \n                \n                \n                \n                \r\nС изключение на предписаната от закона употреба на данни, например eCall или контрол на отработените газове, собственикът на автомобила би следвало да има възможност да изключва лесно връзката за данни, стига те да не са нужни за непосредствената работа на автомобила.\n\r\nСлед извършване на проучването ADAC излезе със следните позиции: за всеки модел производителите следва да предоставят списък със записваните, съхранявани, преработвани и предавани външно данни. Този списък трябва да бъде достъпен за потребителите, свързани с обслужването на автомобила, например търговци. При представянето на нов модел списъкът с данни следва да бъде проверяван от неутрален източник. И не на последно място, независимите сервизи и пътна помощ трябва да разполагат със списъка с всички тези данни.\n\r\n", "date": "2019.10.04", "title": "Електрониката в колата: Как ни следят автомобилните компании?"}
{"url": "https://www.dnes.bg/stranata/2019/10/04/zaradi-dyjdovete-slediat-se-iazoviri-i-preliivnici.425068", "text": "По нареждане на министъра на икономиката , Държавната агенция за метрологичен и технически надзор /ДАМТН/ засилва екипите осъществяващи контрол на язовирите и съоръженията към тях. Това съобщиха от пресцентъра на министерството. Мерките се налагат във връзка с обявеното от НИМХ предупреждение от втора степен за интензивни валежи и гръмотевични бури в 8 области в Източна България и първа степен в 17 области от страната.\n\r\nОперативният щаб на Главна дирекция „Надзор на язовирните стени и съоръженията към тях“ е в готовност за действия при усложняване на метеорологичната обстановка. Във връзка с горното служителите от ГД НЯСС поддържат непрекъсната комуникация със собствениците за повишаване на водните нива в язовирите и състоянието на язовирните стени и съоръжения към тях. Язовирите са с осигурени свободни обеми и са в състояние за поемане на висока вълна от потенциални валежи.\n                    \n                    \n                \n                \n                \n                \r\nДо областните управители са изпратени указания за предприемане на мерки от собствениците на язовирни стени и съоръженията към тях по смисъла на чл.141, ал.1, т.5 от Закона за водите, а именно: да регулират и поддържат водните нива в язовирите гарантираща безопасната им експлоатация и недопускане на аварийни ситуации и създаване на риск от наводнения, както и да се осигурят проектните проводимости на преливниците и да се предприемат действия за недопускане запушването им.\n\r\nИзпратени са писма и до Началниците на Регионални отдели от ГД НЯСС с готовност да се следят водните нива на язовирите на териториите на съответните области , с особено внимание на язовирите с висок потенциален риск и каскадните язовири.", "date": "2019.10.04", "title": "Заради дъждовете: Следят се язовири и прелиивници"}
{"url": "https://www.dnes.bg/mestni-izbori-19/2019/10/04/barometyr-favoritite-za-kmet-na-sofiia-sa-trima-koi-shte-e-na-balotaj.425057", "text": "В София има трима фаворити за кмет, сочи телефонно проучване на \"Барометър България\" на електоралните нагласи на избирателите в пет български града. Интервюирани са 1900 български граждани с избирателни права, жители на общините София, Бургас, Русе, Велико Търново и Пещера в периода 26 септември – 3 октомври. Проучването е направено със собствени средства.\n\r\nВ началото на кампанията заявилите желание да гласуват обикновено са сред твърдия електорат на партиите, уточняват от агенцията.\r\n\n\r\nРезултатите от проучването на \"Барометър България\" показват, че има трима фаворити за кмет на столицата, като със сигурност ще има балотаж. \n                    \n                    \n                \n                \n                \n                \r\nЕдиният от участниците очаквано ще бъде сегашният кмет Йорданка Фандъкова, за която 27,2% от анкетираните заявяват готовност да гласуват на първи тур. Оказва се обаче, че основната интрига на предстоящите избори ще е вторият участник на балотажа, който към момента не е толкова ясен. Мая Манолова печели подкрепата на 19% от анкетираните, а Ангел Джамбазки, който се включи в кметската надпревара относително по-късно, е с почти изравнени позиции с кандидатката на левите партии и има подкрепата на 18,3% от респондентите. \n\r\nБорислав Игнатов остава по-надалеч в надпреварата с 5,9%. Все още 13,4% от анкетираните се колебаят към кого да насочат гласовете си.\r\n\n\r\nЗа разлика от столицата, в Бургас изборите по всяка вероятност ще приключат още на първи тур, като настоящият кмет Димитър Николов има сериозната подкрепа на 74,6% от съгражданите си. На доста голям интервал от него остават кандидатът на БСП Николай Тишев с 6,4% и представителят на НФСБ Бойко Миразчийски с 3,5%.\r\n\n\r\nВ крайдунавския град се очертава оспорвана битка на първи тур и сигурен балотаж. Към момента кандидатът на ВМРО Галин Григоров има преднина с 24,5%, следван от Пенчо Милков (21,5%), подкрепен от БСП. Диана Иванова от ГЕРБ може да разчита на гласовете на 19% от избирателите. Далеч по-назад с 3,1% остава Елеонора Николова от местната коалиция Съюз на демократичните сили. Интересно е да се отбележи, че за първите трима това е първо участие в надпреварата за градоначалник. Русе е и градът с един от най-високите проценти колебаещи се от изследваните градове – близо една пета от анкетираните, като именно този \"несигурен\" вот ще реши крайния резултат.\n\r\n\n\r\nРезултатите от проучването в началото кампанията показват, че в старопрестолния град е вероятен балотаж, но колебаещите се биха могли да наклонят везните в полза на досегашния кмет и той да бъде преизбран още на първи тур. Към момента Даниел Панов, който е настоящия кмет от ГЕРБ, има твърдата подкрепа на 48,4% от съгражданите си. За Весела Лечева, чиято кандидатура е издигната от левицата, биха гласували 15,3%. Кандидатът на ВМРО Милен Михов е подкрепен от 9,7% от анкетираните, Калоян Янков от Демократична България получава подкрепа от 4% от избирателите.\r\n\n\r\nТрадиционно преди местни избори \"Барометър България\" провежда проучване и в малка община, която не е областен център. Според резултатите в началото на кампанията изборът на кмет в Пещера ще бъде решен на балотаж, като досегашният кмет, който се кандидатира от ГЕРБ, събира 35,3% от гласовете на анкетираните. Негов основен опонент е кандидатът на коалиция ВМРО-БНД с 30,9% подкрепа.\n\r\n", "date": "2019.10.04", "title": "Барометър: Фаворитите за кмет на София са трима, кой ще е на балотаж?"}
{"url": "https://www.dnes.bg/obshtestvo/2019/10/04/zashto-falira-zavodyt-za-kompiutri-v-pravec.425026", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Днес трудно може да си представим как бихме работили без компютър. През 80-те години за първи път в училищата бяха оборудвани зали с компютри \"Правец\". \nБългарският компютър се появява точно преди 40 години. В началото той носи името ИМКО и много бързо добива популярност не само у нас, а и в целия социалистически лагер. \r\n\r\nТова се случва само година след като в Щатите се появява първият персонален компютър. Тази събота в \"Историите ON AIR\" ще ви разкажем как е бил създаден и защо осем години след бума му заводът в Правец фалира. \r\n\r\nЦелия филм на Миглена Георгиева за компютрите \"Правец\" може да гледате утре от 19 часа по Bulgaria ON AIR", "date": "2019.10.04", "title": "Защо фалира заводът за компютри в Правец?"}
{"url": "https://www.dnes.bg/notifikacii/2019/10/04/apple-iska-skok-na-proizvodstvoto-na-iphone-11-s-10.425070", "text": "Американският технологичен гигант Apple е поръчал на доставчиците си да увеличат производството на последния му модел iPhone 11 с около 10%, съобщава Bloomberg, като се позовава на Nikkei Asian Review. Причината е в по-големите продажби от очакваното на новите телефони.\n\r\nУвеличението ще добави между 7 и 8 млн. броя от телефона над първоначалните планове на базираната в Купертино компания, посочва Nikkei, като цитира анонимни източници. Цените на акциите на доставчиците на Apple Murata Manufacturing и Alps Alpine в Токио и на AAC Technologies Holdings в Хонконг се изстреляха след новината.\n\r\nНе е необичайно Apple да увеличи поръчките, тъй като измерва търсенето след представянето на iPhone 11, както и в контекста на повечето покупки преди празничния сезон. Американската компания все още се придържа към предишната си прогноза за продажби на до 75 млн. нови iPhone-и през втората част на годината, твърдят запознати източници, пожелали да запазят анонимност.\n                \n                \n                \r\nГлавният изпълнителен директор на компанията Тим Кук обаче прогнозира силни първоначални продажби на най-печелившия ѝ продукт, запазвайки очакванията си, че търсенето на iPhone 11 ще продължи, въпреки глобалните сътресения на пазара на смартфони. Кук посочи пред френския ежедневник Les Echos в петък, че очаква нов цикъл на растеж на пазара.\n\r\nЗначителните подобрения на камерата на iPhone, заедно с по-дългия живот на батерията и подобрената издръжливост, може да са дали отражение у клиентите. Решението за понижаването на стартовата цена на iPhone 11 с 50 долара до 699 долара може би също е повлияло на потребители на фона на отслабената глобална икономика.\n\r\n", "date": "2019.10.04", "title": "Apple иска скок на производството на iPhone 11 с 10%"}
{"url": "https://www.dnes.bg/notifikacii/2019/10/04/piian-podkara-kola-predizvika-katastrofa-na-pytia-za-samokov.425030", "text": "45-годишен мъж от София е предизвикал катастрофа на пътя Самоков – София снощи, управлявайки автомобил с 3,25 промила алкохол в кръвта, съобщиха от ОДМВР - София. \r\n\r\nВ четвъртък около 20.25 часа е подаден сигнал за катастрофирал лек автомобил \"Мерцедес\" на пътя между двата града. На място те установили, че при инцидента няма пострадали. \r\n\r\nКогато тествали водача за употреба на алкохол, дрегерът отчел внушителните 3.25 промила в пробата на 45- годишния столичанин. Мъжът е задържан за срок до 24 часа.", "date": "2019.10.04", "title": "Пиян подкара кола, предизвика катастрофа на пътя за Самоков"}
{"url": "https://www.dnes.bg/stranata/2019/10/04/nad-140-retro-avtomobili-na-parad-za-denia-na-stara-zagora.425040", "text": "Близо 140 уникални ретро автомобили ще участват в традиционния \"Ретро парад Стара Загора\". Събитието ще се проведе за 16-ти пореден път, като поводът е празникът на града - 5 октомври.\r\n\r\nПарадът ще е не само с нова локация, но и нова концепция за провеждане, с международно жури, с богата музикално-развлекателна програма, чуждестранни гости и участници и много приятни изненади, обяви председателят на организационния комитет адвокат Ганчо Баев. \r\n\r\nТой уточни, че колите в парада трябва да са на не по-малко от 30 годишни, да бъдат в оригинално техническо състояние, както и да не се използват за ежедневна употреба от собствениците им.\r\n\r\nСъбитието тази година ще се проведе в новия парк на града \"Артилерийски\". Разполагането на моторните превозни средства ще става от 10.00 до 12.00 часа по специална план-схема от стюардови разпоредители.\r\n\r\nСъбитието се организира с подкрепата на Община Стара Загора и е част от проявите по повод Празника на града.\r\n ", "date": "2019.10.04", "title": "Над 140 ретро автомобили на парад за Деня на Стара Загора"}
{"url": "https://www.dnes.bg/index/2019/10/04/sys-superkompiutyr-v-iadrena-laboratoriia-rusnaci-kopaiat-bitkoini.424903", "text": "Денис Байков е един от тримата учени в ядрената лаборатория в  Саров, на 400 километра от Москва, които бяха арестувани, защото използвали мощните компютри на централата за... копаене на биткойни.\r\nСаров е затворено за външния свят, строго секретно място, а Байков ще бъде глобен 450 хил. рубли за своето начинание. Как ще бъдат наказани другите двама ще стане ясно скоро, пишат от The Moscow Times.\r\nКопаенето на биткойни изисква компютри с огромна мощност, които да могат бързо да разрешават сложни математически уравнения, които са нужни за генериране на нови единици от криптовалутата.\r\nМашината, използвана от учените, имала мощност от 1 петафлоп, което означава, че може да извършва около 1000 трилиона операции за секунда.\r\n                \n                \n                Не е ясно колко биткойна са изкопали учените преди да бъдат заловени. Според адвоката им, те са използвали специален софтуер, за да не бъдат засечени.\r\n\"Те съжаляват за това, което са направили, но са го сторили не заради парите, а от професионални подбуди“, заяви защитникът им.\r\nНе за първи път суперкомпютър на дадена институция е използван за копаене на биткойни.\r\nПрез 2014 г. студент в Харвард използва една от машините на университета, за да копае dogecoin. А служител на Националната научна фондация в САЩ използва правителствена техника за да добива биткойни.\r\nДруга група от учени в ядрена електроцентрала бяха арестувани и в Украйна заради копаене на криптовалута. Те обаче не са използвали софтуер, който да скрие местонахождението им и по този начин са компрометирали локацията на секретната лаборатория. \r\n ", "date": "2019.10.04", "title": "Със суперкомпютър в ядрена лаборатория: Руснаци копаят биткойни!"}
{"url": "https://www.dnes.bg/stranata/2019/10/04/kola-se-preobyrna-na-pytia-burgas-carevo-20-godishen-v-koma.425010", "text": "Тежка катастрофа на пътя Бургас-Царево прати двама 20-годишни младежи в болница. Единият е с фрактура на шийните прешлени, а другият е в реанимация в кома, съобщават от МВР.\r\n\r\nКатастрофата е станала снощи към 19:30 часа. Колата, в която пътували младежите, изхвърчала на ляв завой заради несъобразена скорост, след което се блъснали в крайпътен скат и се обърнали.\r\n\r\nОт полицията изясняват кой от двамата е шофирал, взети са проби за употреба на алкохоло и наркотици.\r\n\r\n ", "date": "2019.10.04", "title": "Кола се преобърна на пътя Бургас-Царево, 20-годишен в кома"}
{"url": "https://www.dnes.bg/health/2019/10/04/kak-esenta-vliiae-na-zdraveto-ni.424982", "text": "Есента е сезон, носещ промени не само в атмосферните условия и времето, но и в нашите тела. Преходът от лятото към зимата е момент, който оказва влияние върху организма по различни начини, много често не особено полезни. Вижте как влияе есента на здравето ни.\r\n1. Рискът от инфаркт нараства\r\nПромените в атмосферното налягане оказват натиск върху кръвното налягане. Рязкото изменение на стойностите му може да повиши риска от сърдечносъдови инциденти през есента и зимата.\r\n2. Сухота в очите\r\nСухият въздух и по-студеният вятър, които са характерни за есента, могат да предизвикат усещане за сухота в очите или да влошат вече съществуващо такова състояние.\r\n3. Кожата става суха и започва да се нацепва\r\n                    \n                    \n                \n                \n                \n                Сухотата може да засегне и кожата, която става раздразнена, нацепваща се и лющеща се. За да компенсирате влиянието на лошото време, овлажнявайте с подходящи козметични продукти.\r\n4. Болки в ставите и гърба\r\nЗапочвате да се чудите дали остарявате, защото с настъпването на есента и по-ниските градуси навън се появяват болки в ставите, кръста и гърба. Ако не страдате от някакво заболяване на опорно-двигателния апарат, тези болки може да се дължат на спада в атмосферното налягане, който предизвиква леко подуване на мускулната тъкан, сухожилията и околните тъкани. Това предизвиква болка и дискомфорт, понякога и трудност при движение.\r\n", "date": "2019.10.04", "title": "Как есента влияе на здравето ни?"}
{"url": "https://www.dnes.bg/stranata/2019/10/04/pochina-ediniiat-ot-rabotnicite-postradali-v-tec-aes-gylybovo.425015", "text": "Почина единият от работниците, които пострадаха тежко при трудова злополука в ТЕЦ \"AES Гълъбово\", съобщиха от топлоелектрическата централа. \n\nНа 30 септември той пострада при инцидент на територията на ТЕЦ-а, заедно с още един служител от фирма изпълнител.\r\n\r\n\"Ръководството на \"AES България\" изказва своите най-искрени съболезнования на близките на починалия ни колега и изразява своята готовност да продължи да им оказва пълна подкрепа в този толкова тежък момент\", съобщават от централата.\r\n\r\nСъстоянието на другия пострадал при инцидента постепенно се подобрява и той вече е преместен от Реанимация в болнично отделение.\r\n\r\nРъководството на \"AES Гълъбово\" изказа и своята благодарност на медицинските екипи от УМБАЛ „Стоян Киркович“ в Стара Загора за положените грижи за пострадалите.", "date": "2019.10.04", "title": "Почина единият от работниците, пострадали в ТЕЦ \"AES Гълъбово\""}
{"url": "https://www.dnes.bg/sport/2019/10/04/v-ludogorec-dovolni-prevyzhojdahme-totalno-ferencvarosh.425009", "text": "Вратарят на Лудогорец Пламен Илиев заяви, че \"орлите\" са превъзхождали Ференцварош тотално през първото полувреме. Разградчани постигнаха знаменита победа с 3:0 насред Будапеща в мач от групите на Лига Европа.\n\r\n\"Превъзхождахме тотално Ференцварош през първото полувреме. Червеният картон ни обърка малко плановете и през втората част мислехме повече за защитата. Хубаво е, че вкарахме трети гол и успяхме да спечелим. \nГрупата е доста изравнена, всеки мач е тежък. Остават още четири мача, в които всичко е възможно. Трябва да задържим това ниво и да излезем от групата\", заяви Илиев.\r\nГероят за Лудодогрец при победата с 3:0 Рафаел Форстър не скри задоволството си от успеха. Именно той отбеляза два от головете във вратата на домакините.\n                    \n                    \n                \n                \n                \n                \r\n\"Вкарвал съм два гола и преди, когато играех в Бразилия. Веднъж отбеляза две попадения от фаулове. Точно преди прекия свободен удар казах на Клаудиу Кешеру аз да го изпълня и за моя радост се получи красив гол. Работим за такива мачове, няма да спрем да работим, защото нашата цел е да побеждаваме във всеки мач\", заяви защитникът.\r\n\n\r\n\n\r\n ", "date": "2019.10.04", "title": "В Лудогорец доволни: Превъзхождахме тотално Ференцварош"}
{"url": "https://www.dnes.bg/obshtestvo/2019/10/04/za-zaplatata-na-uchitelia-niakoi-pedagozi-s-po-1500-lv.425016", "text": "Финансовият министър Владислав Горанов обеща, че ще има скок на заплатите на учителите.\r\nШефката на просветната комисия в НС Милена Дамянов от ГЕРБ се похвали, че средното възнаграждение на преподавателите през 2019 г. изпреварва средното за страната.\nИма региони, в които заплатата достига 1500 лв., отсече тя. По думите й статусът на учителя е в основата на управленската програма на ГЕРБ и досега винаги, когато партията е на власт, има увеличение на заплатите им.\r\n\"Утре на 5 октомври честваме Международния ден на учителя, на хората, които са ни учили не само на знания и умения, но и да отстояваме себе си. На хората, които днес учат децата ни, можем да кажем: \"Голямо благодаря\", каза Дамянова.\n                    \n                    \n                \n                \n                \n                \r\nСпоред нея по време на прехода и особено при правителствата на БСП учителите са били пренебрегвани.\n\r\n\"Резултатът от пренебрежението към статута на учителя и към системата на образованието в годините на прехода, поставянето му на дъното на социалната стълбица и то особено по времето на червени правителства, го виждаме сега\", каза Дамянова.\n\r\nТя посочи, че ГЕРБ е избрала в основата на промените, които са заявили и са защитавали, именно издигането на статуса на учителя.\n\r\n\"За нас е от значение по-високото възнаграждение на учителите, заедно с постоянното повишаване на тяхната квалификация\", каза Дамянова.\n\r\nПо думите й решението за двойното увеличение на заплатите докрая на настоящия мандат не е внезапно, а част от политиката, която управляващата партия води през годините.\n\r\n\"Винаги сме работили с ясното съзнание, че без грамотни хора не може да има икономическа стабилност и перспектива\", уточни още тя.", "date": "2019.10.04", "title": "За заплатата на учителя: Някои педагози с по 1500 лв."}
{"url": "https://www.dnes.bg/obshtestvo/2019/10/04/bylgarinyt-podceniava-zrenieto-si-kysno-hodi-na-lekar.425008", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОчите са един от най-чувствителните органи в нашето тяло. Въпреки това проблемите с тях често се подценяват, но могат да доведат до необратими последствия.\n\r\nПо повод Световния ден на зрението на 8 октомври в София може да прегледате очите си напълно безплатно. По време на кампнията \"Виж зрението - действай сега!\" в продължение на пет дни ще бъдат извършвани безплатни очни прегледи за откриването на диабетна ретинопатия и макулна дегенерация. \n\r\nПартньори на \"Александровска болница\" в инициативата са Сдружение \"Ретина България\" и Порталът на пациента. Офталмолозите ще преглеждат от 7 до 11 октомври от 13,30 до 17 часа и ще консултират хората за заболяванията, диагностиката и терапиите.\n                    \n                    \n                \n                \n                \n                \r\n\"Най-важното за ретината е да бъде изследвана регулярно с изследване на зрителната острота. Пациентите твърде късно идват на рутинния си очен преглед. Съществуват редица нови терапии - някои са достъпни, други са в развитие\", посочи в \"България сутрин\" специалистът по очни болести в \"Александровска болница\" д-р Яни Здравков.\n\r\nИ подчерта, че пациентите трябва да бъдат бдителни за своето зрение. Може да виждаме добре, но контрастът да е влошен, цветовете да са по-бледи, линиите при четене на текст да се разкривяват, да се появяват черни петънца - все симптоми за по-сериозни проблеми.\n\r\nПричините за заболяванията са много, като сред тях са начинът ни на хранене и експлоатацията на очите, но основна роля има наследственият момент, стана ясно още от думите на д-р Здравков.\n\r\nД-р Петя Стратиева от пациентско сдружение \"Ретина България\" отбеляза, че ще бъде проведена информационна седмица за наследствените заболявания на ретината. \n\r\n\"Първата генна терапия за човешка употреба е факт и тя е за форма на детска слепота. За живеещите с този вид наследствени заболявания е ключов достъпът до информация. Помощта от държавата е много важен фактор\", ", "date": "2019.10.04", "title": "Българинът подценява зрението си, късно ходи на лекар"}
{"url": "https://www.dnes.bg/zvezdi/2019/10/04/izpolzvat-folkpevicata-mariia-za-reklama-na-dobavki.425017", "text": "Фолкпевицата Мария е поредната популярна персона у нас, която стана жертва на реклама във Facebook. От неин фалшив профил тя \"агитира\" за продажбата на хранителна добавка, която едва ли не прави фитнесите излишни. В публикацията Мария \"обяснява\" как мрази да ходи на спорт и да \"измъчва бедното си тяло\" във фитнеса.\r\n\r\nИзпълнителката реагира на официалната си страница със съобщение за фалшивата реклама. \r\n\r\n\"След многобройни подадени сигнала днес, искаме да ви информираме, че тази рекламна страница е ФАЛШИВА. Използването на името и лицето на Мария с цел продажбата на този продукт е АБСОЛЮТНА ИЗМАМА. Опитваме се по всякакъв начин да ги спрем, защото това е реклама на нелицензиран продукт, вероятно опасен и се надяваме никой да не се лъже по тази фалшива реклама\". ", "date": "2019.10.04", "title": "Използват фолкпевицата Мария за реклама на добавки"}
{"url": "https://www.dnes.bg/business/2019/10/04/zimata-ide-toplo-shte-ima-energiinite-firmi-sa-gotovi.425014", "text": "Eлектроенергийните предприятия за готови за работа при есенно-зимни условия, показват първоначалните данни.\r\nРесорният министър Теменужка Петкова съобщи пред журналисти, че системата е стабилна и предприятията са в много добро състояние.\r\nОсигурена и необходимата техническа готовност, предаде БТА. \"Готови сме да посрещнем есенно-зимния сезон спокойни\", каза Теменужка Петкова, преди да открие конференция на тема \"Енергийна и градска  киберсигурност, България 2019\" във Военната академия.\r\nТя отбеляза, че Министерството на енергетиката извършва регулярни проверки за готовността на електроенергийните предприятия за работа при есенно-зимни условия.\r\n                    \n                    \n                \n                \n                \n                Проверя се готовността на трите електроразпределителни дружества, както и на Електроенергийния системен оператор. В момента се извършва проверка на територията на ЧЕЗ в област Благоевград, уточни Теменужка Петкова.\r\nТя добави, че все още цялостната проверка на всички електроразпределителни дружества не е приключила, но първоначалните данни са оптимистични.\r\n ", "date": "2019.10.04", "title": "Зимата иде, топло ще има! Енергийните фирми са готови"}
{"url": "https://www.dnes.bg/business/2019/10/04/imoti-net-startira-nova-magistratura-vyv-vuzf.425018", "text": "Водещият сайт за недвижими имоти стартира магистърска програма \"Брокерство и оценяване на недвижими имоти\" във .\r\nОбучението е част от мисията на Imoti.net за повишаване качеството на услугите в сектора недвижими имоти и е в унисон с дългосрочната образователна кауза на Investor Media Group, част от която са сайтът и ВУЗФ.\r\n\"Бизнесът с имоти заема значителен дял в българската икономика и професионалната подготовка на експертите в този сектор е от огромно значение. С участието си в тази магистратура imoti.net добавя натрупаният си опит от двайсетгодишната история на сайта. Така от регистратор на процесите в сектора, се превръща в активен мотиватор за развитието му\", обясни Снежана Стойчева, мениджър на Imoti.net\r\n                    \n                    \n                \n                \n                \n                С новата магистърска програма Imoti.net надграждат дейностите си, които целят да стимулират развитието на бизнеса с имоти. Вече четири години сайтът реализира проекта \"Годишни награди на Imoti.net\", който насърчава добрите практики в сектора.\r\nЧрез поредицата \"Доверен брокер\" потребителите на Imoti.net могат да получат ценни съвети за това как да разграничат коректните и некоректни посредници при сделките с имоти. \r\nЦелта на магистърската програма \"Брокерство и оценяване на недвижими имоти\" е да подготви професионалисти, които да работят на пазара на недвижими имоти. Пo време на обучението магистрите ще изучават основи на финансите, счетоводството, застраховането и маркетинга.\r\nТе ще имат възможност да усвоят и тънкостите на търговското право, бизнес статистиките и инвестициите, с помощта на които ще бъдат успешни в бъдещата си кариера на брокер и/или оценител на недвижими имоти. Сред дисциплините в учебната програма са още \"Пазари на недвижими имоти\", \"Правни аспекти на търговията с недвижими имоти\", \"Управление на продажбите\", \"Управление на портфейл\", \"Финансови показатели при анализа на недвижими имоти\" и други.\r\nСпециалността предлага придобиване на магистърска степен при завършване, но и възможност да се завърши само един от курсовете - за брокер или за оценител на недвижими имоти и да се получи сертификат за усвоените знания и умения.\r\nСред преподавателите в новата магистърска програма \"Брокерство и оценяване на недвижими имоти\" са едни от водещите експерти в България, сред които доц. д-р Маню Моравенов, проф. д-р Боян Дуранкев, доц. Любка Ценова и доц. д-р Даниела Илиева.\r\nПовече за програмата може да намерите .\r\nДокументи за прием в новата специалност се приемат до 25 октомври.", "date": "2019.10.04", "title": "Imoti.net стартира нова магистратура във ВУЗФ "}
{"url": "https://www.dnes.bg/notifikacii/2019/10/04/spark-maloletni-ne-sa-troshili-nashi-koli.425025", "text": "Няма данни част от вандалските атаки срещу автомобилите на SPARK са извършени от малолетни и непълнолетни лица в кварталите Христо Ботев и Подуяне, съобщиха от от компанията в отговор на медийни публикации.\n\nВ тях се посочва, че полицията е заловила две групи малолетни момчета в два различни случая, които потрошили коли. Мотивът бил, че не могат да ги карат.\r\n \r\n\"Нямаме информация за такива инциденти с наши автомобили. От компетентните органи също не можаха да потвърдят за такива случаи. Нещо повече – в цитираните квартали няма зони за наем и освобождаване на SPARK и няма как да има наши коли там. Продължаваме да твърдим, че се касае за организирана и злонамерена кампания, засягаща голям брой наши автомобили в различни точки на града, за много кратък период от време, което изключва варианта за обикновена хулиганска проява\", категорични са от компанията.\n                \n                \n                \r\nПреди два дни фирмата за споделяне на електрически автомобили обяви на нарочна прескоференция, че за 3 дни 15 тяхни коли са били повредени умишлено.\r\n ", "date": "2019.10.04", "title": "SPARK: Малолетни не са трошили наши коли"}
{"url": "https://www.dnes.bg/crime/2019/10/04/zadyrjaha-myj-ot-veliko-tyrnovo-za-pritejanie-na-narkotici.425022", "text": "Полицията във Велико Търново задържа мъж от града за притежание на голямо количество наркотични вещества, съобщиха от Областната дирекция на МВР.\r\n\r\nВ хода на проведеното разследването са събрани достатъчно данни, че през юни и началото на октомври тази година, в условията на продължавано престъпление, той е държал с цел разпространение големи количества наркотични вещества - над 2 кг. амфетамин и близо 1,5 кг. хероин на обща стойност 60 799 лв.\r\n\r\nСлед доклад на материалите в прокуратурата мъжът, на 49 години, е привлечен като обвиняем. \r\n\r\nС постановление на окръжен прокурор е задържан за 72 часа.\r\n ", "date": "2019.10.04", "title": "Задържаха мъж от Велико Търново за притежание на наркотици"}
{"url": "https://www.dnes.bg/obrazovanie/2019/10/04/umnik-matematik-chislata-za-iv-klas-debilni-pobyrkani-sakati.425024", "text": "Помагало за извънкласни дейности за IV клас съдържа думи, използвани като определение, от рода на „дебил“ и „побъркан“. \n\r\nПомагалото се казва „Умник-математик”. В условието на първата задача умник измисля „числа с много странни имена”. Сред тях попадат „дебил”, „побъркан”, „сакат”, „досаден”, „коварен”.\n\r\nНапример: eдно число ще наричаме „дебилно”, ако е по-голямо от 100 и се записва с различни цифри, едната от които е равна на сбора на останалите.\n\r\nСборникът попада при Диляна Стоянова като подарък за първия учебен ден на сина ѝ. Когато разлиства страниците обаче майката е възмутена, разказва bTV.\n                    \n                    \n                \n                \n                \n                \r\n„Едно четирицифрено число ще наричаме „побъркано”. Ако една от цифрите му е равна на произведението на останалите три. Честно казано, като прочета \"побъркано\", дори не мога да продължа по-нататък, защото тези епитети не се връзват с точната наука математика”, казва тя.\n\r\nМайката намира, че употребата на тези думи не учи децата на толерантност: „Настройката и нагласата, която насаждат в децата. Защото използвайки тази дума към цифра, едно дете би използвало спокойно тази дума и към свой съученик.”\n\r\nПодобно мнение споделя и класният ръководител на нейния син – Мина Илиев от 47 СУ „Христо Данов”. За разлика от много деца, неговите ученици обичат математиката и с удоволствие решават допълнителни задачи. Този сборник обаче учителят не би разрешил в клас: „Първо как ще обясните на детето какво значи дебил? И оттам то да започне да го използва. Защо трябва да учим детето да използва още отсега тези думички. Сакато... Има много деца, които са в това положение. Дали трябва да им го намекваме?!”\n\r\nДиляна Стоянова посочва и други неподходящи според нея примери: „Герои като Куку, Хахо и Пипи, Перко, град Льольово и герои Сопольо, Мольо и Льольо не смятам, че са подходящи за пример.”\n\r\nАвторите на помагалото са учителки от Софийската математическа гимназия. Уверяват, че не са имали лоши намерения, а са искали да ангажират вниманието на учениците.\n\r\nПомагалото е на пазара от седем години, а авторът на задачата Мария Томова твърди, че предизвиква интерес сред учениците. \n\r\nНе съжалява за подбора на думи: „Първо не мисля, че има обидни квалификации и второ, трябва да се обърне внимание, че има кавички. Идеята ни по-скоро е да въведем някаква формална дефиниция, нещо ново, с което децата в горните класове многократно ще се срещат. Много често понятия в математиката имат значение различно от това в живота.  Точно, за да се научат да разграничават височина в математиката с височина в живота. На един по-нисък етап в трети, четвърти клас ние ги учим да различават едно понятие в математиката и същото понятие в живота.”\n\r\nКолегата ѝ Надя Кръстева допълва:  „Нека да не се забравя, че ние целим един иновативен подход, който именно е в нестандартните думички, които се използват и в методиката, която преподаваме. Не забравяйте, че в крайна сметка това е извънкласна математика!”\n\r\nСъавторът Детелина Найденова се аргументира, че в неформална среда децата използват тези думи: „В момента се дискутира някоя конкретна дума, която наистина за съжаление те си използват в разговорния език”, казва Найденова.\n\r\nТомова допълва: „В медицината \"побъркан\" може би има една дефиниции. В разговорния език, когато говорим за побъркан, понякога го казваме на шега, с насмешка, в конкретно тази задача \"побъркано\" число е число, което има определени свойства. Всичко е въпрос на контекст!”\n\r\nУчебното помагало не е одобрено от Министерството на образованието и науката. Такова задължение няма и по закон. От ведомството коментират, че  единствените случаи, в които това се прави, касаят помагала за подпомагане на обучението в българските училища в чужбина, както и помагала, които са част от учебни комплекти за учениците до IV клас включително.\n\r\nНачалният учител Мина Илиев предлага да се върне практиката върху учебник или помагало да се изписва дали е одобрено от министерството. Сега родителите могат да направят справката в сайта на министерството.\r\n ", "date": "2019.10.04", "title": "Умник-математик: Числата за IV клас - \"дебилни\", \"побъркани\", \"сакати\""}
{"url": "https://www.dnes.bg/sofia/2019/10/04/centyryt-po-narkomanii-pak-izkarva-mladost-na-protest-dnes.425027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на столичния район \"Младост\" продължават да протестират срещу преместването на центъра по наркомании на територията на болница \"Св. Анна\". \n\r\nСпоред недоволните хора мястото не е подходящо, защото е на метри от жилищните блокове и детска градина. \n\r\nДнес гражданите се канят да блокират бул. \"Цариградско шосе\". \n\r\nХора, живеещи в околността, твърдят пред , че откриват редовно по улиците шишета от метадон, както и спринцовки, а кражбите и разбитите коли станали повече.\n\r\nПротестите започнаха във вторник. Недоволните се събраха и в сряда при входа на центъра, когато на протеста се появиха и политици - бившият омбудсман и настоящ кандидат за кмет на София Мая Манолова, както и кандидатът за общински съветник от т.нар. \"дясна листа\" (ДБГ) - Войслав Тодоров. На демонстрацията присъства и главният архитект на район \"Младост\" и кандидат районен кмет Стефан Стефанов. Оказа се обаче, че общината нямало как да разреши проблема с мястото на центъра, тъй като той бил под шапката на здравното министерство.\n                    \n                    \n                \n                \n                \n                \r\n\"Търсим къде да преместим центъра по наркомании\", каза по-рано министърът на здравеопазването Кирил Ананиев. С решение на Министерството на здравеопазването центърът беше преместен от ул. \"Пиротска\" в болница \"Св. Анна\". Предишното му местонахождение също предизвикваше притеснения сред живеещите в района, какво и периодични протести.\n\r\n\"Ние не сме против тези хора, настанени в центъра. Против това сме мястото му да бъде на територията на болница \"Св. Анна\". Подобно решение е неприемливо, тъй като излагаме на риск децата си\", коментираха протестиращите.", "date": "2019.10.04", "title": "Центърът по наркомании пак изкарва \"Младост\" на протест днес"}
{"url": "https://www.dnes.bg/stranata/2019/10/04/tainite-na-vselenata-v-svetovniia-den-na-astronomiiata.425020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как са се появили небесните тела и цялата Вселена? Има ли нова открита планета в нашата галактика? На тези и още много други въпроси ще отговарят учените по време на Световния ден на астрономията, който се отбелязва на 5 октомври.  \n\r\nЧестването на този ден по света започва през 1973 година, а в България ще се организират отворени срещи с любители в най-старата обсерватория  - тази в Борисовата градина в София. \n\r\n\"Имаме много мащабна програма, лекции, наблюдения, демонстрации\", сподели доц. Евгени Овчаров за зрителите на \n                    \n                    \n                \n                \n                \n                \r\nТой уточни, че вратите на обсерваторията отварят в 16:00 ч. и затварят в 22:00, като входът е безплатен за всички. \n\r\nПо думите му интересът към събитието е огромен, а посетителите са между 2 и 4 хиляди и винаги идват нови хора.\n\r\nГеорги Александров, който е студент във Физическия факултет в СУ \"Св. Климент Охридски\", разказва, че интересът му към науката се е събудил още когато е бил съвсем малък.\n\r\nСпоред него едно от най-революционните открития е потвърдждаването на гравитационните вълни.", "date": "2019.10.04", "title": "Тайните на Вселената в Световния ден на астрономията"}
{"url": "https://www.dnes.bg/politika/2019/10/04/ninova-skochi-na-kabineta-kolko-pari-sa-otpusnati-za-medsestrite.425021", "text": "Спор колко пари са отпуснати за скок на заплатите на протестиращите медицински сестри в парламента.\n\r\nЧервената шефка Корнелия Нинова обвини премиера Бойко Борисов и здравния министър в лъжа, а Кирил Ананиев й отговори, че обещаните от кабинета средства са дадени на болниците и повечето от тях са отишли за увеличение на възнагражденията на персонала.\n\r\nСпоред Нинова обаче твърденията на министъра, че всички са доволни от тази крачка и няма напрежение не отговоря на истината.\n\n\n\n\r\n\"Има постановление на МС от 10 април 2019 г., в което е решено 50 милиона лева да бъдат отпуснати от бюджета на МЗ, а не на НЗОК, има обаче и второ постановление от 9 май и там парите стават 6 милиона\", посочи тя.\n                    \n                    \n                \n                \n                \n                \r\nСоцлидерката обвини Борисов, че поне 7 пъти по различни поводи той е казал, че кабинетът е дал 50 милиона лева за болниците, знаейки че всъщност правителството е дало 6 милиона.\n\r\n\"На 12 септември Борисов казва - ние сме ги превели тези пари и ще питам Ананиев къде са тези пари, Кирил Ананиев пък се оправда с НЗОК, свидетели сме на поредица от лъжи от премиер през министър и накрая се вижда какво се случва\", скочи тя.\n\r\nНинова задочно попита премиера защо е излъгал медицинските сестри.\n\r\n\"Този път няма как да се скриете зад някой главанак, който Ви организира преврат, защото Вие сме премиер и отговорността е Ваша\", обърна се тя към Борисов.\n\r\nЧервената шефка обвини мнозинството, че отказва да разгледа внесения от БСП и поискан от медицинските сестри закон за съсловните организации.\n\r\nОсвен това левицата няколко пъти предлага болниците да не са търговски дружества, също искане на медсестрите, което така и не видя бял свят.\n\r\nКирил Ананиев обаче отсече, че премиерът не е излъгал никого, нито пък той го е направил.\n\r\n\"86 милиона лева бяха осигурени за системата като преобладаващата част от тях отидоха за заплати. С отчета за септември ще видим реалните цифри, защото счетоводството се прави на три месеца\", отсече той.", "date": "2019.10.04", "title": "Нинова скочи на кабинета: Колко пари са отпуснати за медсестрите?"}
{"url": "https://www.dnes.bg/obshtestvo/2019/10/04/samo-v-bylgariia-ne-narichat-makedoncite-chujdenci-istoriiata-na-d-r-nikola-kolev.424996", "text": "Около 3% от малко над 2-та милиона души население на Северна Македония имат български паспорт. Немалка част от тях се обучават у нас и остават да  живеят тук.\n\r\nЗа родения в Щип Никола Колев евроинтеграцията е приключила. Като васкуларен хирург той работи във Военномедицинска академия и на практика е служител в база на НАТО, разказва в репортаж bTV.\n\r\n„Това е единствената страна, където не ни наричат чужденци - хората от Македония, но на официално ниво считам, че трябва да има помощ от по-голямата страна България към по-малката Македония”, казва д-р Никола Колев.\n\r\nОще като студент той доказва българския си произход и получава паспорт, с който винаги може да се премести в друга европейска държава.\n                    \n                    \n                \n                \n                \n                \r\n„Може би съм традиционалист, може би съм лоялен, но България ми е помогнала и чувствам, че трябва да помагам на хората, които с данъците си са платили моето обучение”, разкрива д-р Колев.\n\r\nСпоред него родната му страна трябва да се учи как да стигне до Европа от опита на България.\n\r\n„Бърза интеграция, редом до България, както е било винаги”, казва Колев.\n\r\nКакто лекарите не признават граници, така и д-р Колев възприема Европа като една голяма държава без граници, в която има място и за българи, и за македонци.\n\r\nМеждувременно евролидери призоваха да не се отлага решението за старт на преговорите за членство в ЕС със Скопие и Тирана. Председателите на Съвета на Европейския съюз и на Европарламента, както и настоящият и новоизбраният председател на Европейската комисия излязоха с общо послание преди очакваното след 2 седмици решение на лидерите на страните членки по повод евроинтеграцията на Северна Македония и Албания. \n\r\nВ съвместно изявление на председателя на Европейския съвет Доналд Туск, председателя на ЕК Жан-Клод Юнкер, на Европейския парламент Давид Сасоли и на новоизбрания председател на Европейската комисия Урсула фон дер Лайен се отправя призив да не се отлага решението за започване на преговори за присъединяване на Северна Македония и Албания. \n\r\n\"През юни постигнахме ясно и значимо решение преговорите да започнат не по-късно от октомври 2019-а година. ЕС стои зад този стратегически избор. Дали това ще се случи, ще бъде тест за Общността да изпълнява обещанията си и да гледа в бъдещето\", се казва в изявлението, цитирано от БНР.\r\n ", "date": "2019.10.04", "title": "Само в България не наричат македонците чужденци: Историята на д-р Никола Колев"}
{"url": "https://www.dnes.bg/index/2019/10/04/noviiat-jivot-sled-byrnauta-edin-bivsh-menidjyr-razkazva.424997", "text": "Кристоф Полдер е имал зашеметяваща кариера. Но на солена цена: работел между 60 и 80 часа седмично. До момента, в който настъпил тоталният срив. Поставили му диагноза: бърнаут. Днес той живее в каравана в гората.\n\r\nКристоф Полдер има нов живот - далеч от онзи, който го довежда до бърнаут (пълно психическо и физическо изтощение - б.ред.). Бившият мениджър е изоставил международните проекти и Ягуара с 400 конски сили. Вместо това живее в една каравана в гората, разказва .\n\r\nТой охотно разказва своята история: \"Израснал съм в една секта, където почти всеки ден се налагаха физически наказания\". Кристоф бил най-малкият от четиримата братя в семейството и постоянно се борел за внимание. На 16 години се изнесъл в самостоятелно жилище и после твърде рядко виждал родителите си. \n                \n                \n                \r\nЗапочнал работа на един строеж и живял във фургон. Но един ден по-възрастен негов колега му казал: \"Ти си интелигентно момче, не ти е тук мястото\". Кристоф станал студент. Завършил инженерни науки, а после започнал да работи за един международен концерн.\r\n\n\r\nНо може ли издигането в кариерата да затвори всички рани от трудното детство? \"В един момент започват да те потупват по рамото и ти усещаш, че се нуждаеш от все повече похвали, защото това е, което винаги ти е липсвало\", казва Кристоф. В работата си Полдер се отличавал със систематичност, прецизни анализи, бързина и готовност да полага усилия.\n\r\n\"Първият ми шеф се държеше с мен бащински, следващият обаче беше съвсем друг тип и много добре знаеше кои са скритите механизми, с които да ме накара да давам от себе си всичко, за да имам върхови постижения\", казва той. А и самият Кристоф бил амбициозен - стремял се към нови и нови върхове, без да обръща внимание на натоварването.\n\r\nРаботел между 60 и 80 часа седмично, а паралелно с това записал второ висше. Като ръководител на проекти печелил по 100 000 евро годишно. За приятели обаче не му оставало никакво време, целият му живот протичал в офиса. Там колегите му го обсипвали с уважение и признание. А Кристоф компенсирал липсата на личен живот с още по-голям професионален ангажимент.\n\r\n\n\r\nТой отслабнал радикално, разболял се, но дори не усещал, че се нуждае от помощ. И така, докато не преживял една лека катастрофа, след която му дали три дни болнични. През времето на това принудително бездействие Кристоф усетил, че е на ръба на силите си. Диагнозата бързо станала ясно: бърнаут (мед.: Синдром на професионалното изчерпване).\n\r\nНастъпил и мигът на тоталния срив. Споменът за него е мъчителен. Говорейки за него, Полдер притиска длани към масата, сякаш за да го изтика от съзнанието си. Спомня си много добре как изобщо не бил в състояние да стане сутрин от леглото, нито да тръгне за работа. \"Спях по 18 часа в денонощие, а после лежах с лице, притиснато в канапето - без всякаква мисъл и воля за действие\", разказва той.\n\r\nЗапочнал да търси помощ от лекари и природолечители. В продължение на три години не ходел на работа. А след това? \"Промених се изцяло, сега съм съвсем друг човек. Преди само работех, а сега правя точно обратното\", подчертава той. \n\r\nКристоф заменя спортната си кола с каравана и с нея пътува от къмпинг на къмпинг - предимно из горите. От време на време припечелва по нещо като консултант по строежи.\r\n\n\r\n\"Успях сам да се излекувам\", подчертава бившият мениджър. Шишенцата с фолиева киселина, минерали и витамини все още не са отваряни. \"Здрав съм, тези неща не са ми нужни повече, май трябва да ги изхвърля\", казва той.\n\r\nВ новия си живот Кристоф Полдер се е посветил на нещо, което пак му носи признание - той пише книги със съвети за студенти и за хора, които си строят жилище. Последната му книга обаче - \"Шест стъпки, с които да преодолеем бърнаута\" - е посветена на личната му история, на неговия бърнаут и последвалото спасение. \n\r\n\"Бях крайно разочарован от всичките книги, посветени на проблема бърнаут, защото в тях само се описваха отделните симптоми и се казваше към какви специалисти да се обърне човек за помощ. Аз обаче искам да покажа на хората, че и сами могат да се изтеглят от блатото\", казва той.\n\r\n \r\n   ", "date": "2019.10.04", "title": "Новият живот след бърнаута: Един бивш мениджър разказва"}
{"url": "https://www.dnes.bg/rusia/2019/10/04/putin-ne-stalin-e-vinoven-za-vtorata-svetovna-voina.424998", "text": "Руският президент Владимир Путин отхвърли твърденията, че нацистка Германия и СССР споделят отговорността за започването на Втората световна война, предаде Асошиейтед прес.\r\n\r\nДве седмици след като Германия нахлу в Полша на 1 септември 1939 г., СССР нахлу също в тази страна от изток, като Хитлер и Сталин разделиха Полша и балтийските страни въз основа на таен протокол. Руски представители твърдят, че Москва е била принудена да действа така заради неуспеха на Запада да се противопостави на агресията на Хитлер, пише БТА.\r\n\r\nПред делегатите на международния дискусионен клуб \"Валдай\" в Сочи Путин каза, че чистките на Сталин бележат \"мрачна страница\" в историята на Русия. \r\n\r\nНо той отхвърли идеята, че Сталин споделя отговорността за започването на Втората световна война, наричайки я \"връх на цинизма\". Путин също така подчерта решаващата роля, която СССР е изиграл в разгрома на нацистите.\r\n\r\n ", "date": "2019.10.04", "title": "Путин: Не Сталин е виновен за Втората световна война"}
{"url": "https://www.dnes.bg/index/2019/10/04/izmamen-myj-osydi-liubovnika-na-syprugata-si.424999", "text": "Съд в американския щат Северна Каролина постанови, че измамен съпруг трябва да получи 750 000 долара за нанесени щети от любовника на съпругата си, предаде Франс прес.\n\r\nКевин Хауърд завел делото в град Грийнвил, след като открил, че съпругата му си има любовник. Тя поискала развод след 12 години брак, като го обвинявала, че той работел много и това съсипало брачните им отношения. \n\r\nКевин наел обаче частен детектив, който открил, че от няколко месеца половинката му има извънбрачна връзка с колега от офиса, който често гостувал в дома им. \n\r\nРазгневеният Кевин завел дело по силата на закон, датиращ от 19 век и позволяващ на член на брачна двойка да съди онзи или онази, които смята за отговорни за краха на брака \"посредством злонамерени или несправедливи действия\". Законът е в сила в няколко американски щата.\n                \n                \n                \r\nПрез 2010 г. в Северна Каролина съд постанови изплащането на 9 милиона долара на жена, обвиняваща любовницата на съпруга си за съсипването на 33-годишния им брак.\r\n \r\n/БТА/\r\n ", "date": "2019.10.04", "title": "Измамен мъж осъди любовника на съпругата си"}
{"url": "https://www.dnes.bg/world/2019/10/04/shotlandiia-zabraniava-boia-na-decata-po-dupeto.425001", "text": "Парламентът на Шотландия прие закон, който забранява пошляпването на децата по задните части, предаде Франс прес. \r\n\r\nТака Шотландия стана първата нация от Обединеното кралство, която забранява телесните наказания на деца.\r\n\r\nЗаконът ще влезе в сила до 12 месеца, след като бъде одобрен от британската кралица Елизабет Втора. В подкрепа на закона гласуваха 84 депутати, а против него 29. \r\n\r\nПървият министър на Шотландия Никола Стърджън каза, че е доволна, че отсега нататък децата в Шотландия ще се ползват със същата защита срещу агресиите като възрастните.\r\n\r\nЗаконът беше приет тридесетина години след премахването на физическите наказания в британските училища.\r\n\r\nШвеция е първата страна в света, забранила пошляпването на децата по задните части у дома. Това стана през 1979 г. Петдесетина страни последваха примера й, припомня БТА.\r\n\r\n\r\n ", "date": "2019.10.04", "title": "Шотландия забранява боя на децата по дупето"}
{"url": "https://www.dnes.bg/eu/2019/10/04/fon-der-laien-shte-jivee-v-25-kv-m-v-ofisa-si-za-da-pesti.425000", "text": "Новият председател на Европейската комисия (ЕК) Урсула фон дер Лайен ще живее в малко студио в централата на институцията, която ще оглавява, съобщи говорителят ѝ, цитиран от Bloomberg. \n\r\nВъпреки че Фон дер Лайен ще печели над 25 хил. евро (27 хил. долара) на месец, тя няма да наеме апартамент в Брюксел. \n\r\nВместо това бъдещата председателка на ЕК ще живее в \"малко жилище“ от приблизително 25 кв. м в офис сградата Берлеймон, където се помещава Европейската комисия.\n\r\nРешението ѝ цели избягването на допълнителни разходи за охрана. Това щеше да се наложи, ако тя беше избрала да живее под наем в апартамент или хотелска стая като предшественика си Жан-Клод Юнкер. \n                    \n                    \n                \n                \n                \n                \r\nРешението е и практично, тъй като германската ръководителка на Комисията няма да губи време в досадните задръствания в белгийската столица, посочи говорителят, цитиран от .\n\r\nФон дер Лайен, която е майка на седем деца, ще запази семейното си жилище в Хановер, където работи съпругът ѝ. Тя е лекар по образование и живееше в офиса си в Берлин, докато беше министър на отбраната на Германия.\r\n ", "date": "2019.10.04", "title": "Фон дер Лайен ще живее в 25 кв. м в офиса си, за да пести"}
{"url": "https://www.dnes.bg/stranata/2019/10/04/slabo-zemetresenie-razliulia-raiona-na-plovdiv.425005", "text": "Земетресение с магнитуд 2.4 по Рихтер е регистрирано в района на Пловдив. Това съобщиха от Националния институт по геофизика, геодезия и география. \r\n\r\nЗеметресението е регистрирано в 00.42 часа. \r\n\r\nПо данни на института трусът е усетен в Пловдив, Асеновград, Пазарджик и Перущица. \r\n\r\nЕпицентърът е между село Йоаким Груево, село Куртово Конаре и град Перущица.\r\n\r\nНяма данни за материални щети и пострадали.\r\n\r\n\r\n ", "date": "2019.10.04", "title": "Слабо земетресение разлюля района на Пловдив"}
{"url": "https://www.dnes.bg/obshtestvo/2019/10/04/oshte-edin-osvoboden-predsrochno-zaedno-s-polfriiman.425003", "text": "В същия ден, в който Апелативният съд реши да пусне предсрочно австралиеца Джок Полфрийман, същият състав е взел такова решение и за друг осъден за убийство. \n\r\nПрез 2008 г. 22-годишният Радослав е бил намушкан смъртоносно след спор с колега. Осъденият за убийството му вече е на свобода, а до края на присъдата му оставали повече от 4 години съобщи Нова тв.\n\r\nНа 16 декември преди 11 години Радослав Андреев и колегата му Борислав Динков отиват да обядват. Двамата работели в автосервиз. На опашката се спречкали за инструмент. Динков ударил в гърдите Радослав, а по-късно го причакал и наръгал фатално с резец.\n\r\n„Извършителят се криеше от органите на МВР и прокуратурата. Много трудно го намериха и арестуваха”, заяви адвокатът Мариян Борисов.\n\n\n\r\n                    \n                    \n                \n                \n                \n                Динков е осъден на 17 години затвор. На 19 септември Софийският апелативен съд го пуска 4 години и 7 месеца преди да изтече присъдата му въпреки отказа на първата инстанция. С аргумент, че „изводите на първата инстанция не почиват на цялостна преценка на поведението на лишения от свобода по време на изтърпяване на наказанието, като е даден приоритет на абстрактния интерес на обществото”. В затвора осъденият за убийството мъж  се е срещал със същия пастор, с който и Джок Полфрийман.\n\r\n „Борислав Динков като личност претърпя позитивни промени. Аз истински вярвам, че когато човек дойде при нас, първо трябва да намери себе си, после да намери Христос”, заяви Иводор Ковачев, пастор на осъдения Борислав Динков.\n\r\nЗа решението за предсрочно освобождаване родителите на убития Радослав научават от медиите. Не са готови да говорят за това.\n\r\n„Ще обясня, че това е решението на българския съд и че той е преценил, че подсъдимият, който уби тяхното дете, вече е на свобода. Въпросният тогава подсъдим не изрази съжаление за постъпката, която е извършил”, заяви Мариян Борисов.\n\r\nВ мотивите на съда за предсрочното освобождаване пише, че Динков се е поправил, тъй като осъзнал вината си зад решетките, работил, а и затворническите власти дали дума, че корекционният процес за него е завършил. Докато бил в затвора, мъжът се оженил.\n\r\n„На нашите семейни срещи в местата за лишаване от свобода идваше жена му, с която той създаде семейство. След затвора аз очаквам от тях да държат връзка с мен”, поясни Иводор Ковачев.\n\r\nБорислав Динков и защитата му не желаят да говорят пред камера. Позицията им е, че затворникът правилно е предсрочно на свобода, защото е изпълнил плана на присъдата си.\n\r\nИ съдия Калпакчиев не пожела да коментира двете решения, взети от неговия състав. \r\n ", "date": "2019.10.04", "title": "Още един освободен предсрочно заедно с Полфрийман"}
{"url": "https://www.dnes.bg/notifikacii/2019/10/04/razbiha-depo-na-narkotici-pri-akciia-v-studentski-grad.425007", "text": "Депо за наркотици е разбито при спецакция на полицията в Студентски град в София, съобщава bTV.\r\n\r\nСтава въпрос за голямо количество марихуана и амфетамини, подготвени за продажба, както и такива, които още не са опаковани.\r\n\r\nНа този етап има двама задържани, потвърдиха от МВР.\r\n\r\nОт полицията се очаква да дадат повече информация по случая по-късно през деня.", "date": "2019.10.04", "title": "Разбиха депо на наркотици при акция в Студентски град"}
{"url": "https://www.dnes.bg/rusia/2019/10/04/moskva-kuba-vinagi-moje-da-razchita-na-ruskata-podkrepa.425002", "text": "Руският премиер Дмитрий Медведев обеща на Куба, че винаги може да разчита на подкрепата на Русия. Той направи това по време на визита в островна страна, преживяваща криза с горивата, свързана с американските санкции, предаде Франс прес.\n\r\n\"Куба е важен за Русия икономически партньор в Латинска Америка\", каза Медведев. \"С президента Мигел Диас-Канел решихме да засилим нашето стратегическо сътрудничество\", допълни той и представи серия от сключени споразумения в областта на науката, митата, ядрената медицина и железопътния отрасъл.\n\r\nОт своя страна Диас-Канел обяви, че ще посети Москва в края на месеца за среща с руския си колега Владимир Путин.\n\n\n\r\n                    \n                    \n                \n                \n                \n                Визитата на Медведев е в критичен за Куба момент. Страната страда от недостиг на гориво, след като Вашингтон въведе санкции срещу корабите, пренасящи петрол от Венецуела, основен доставчик на суровината за Куба. \n\r\nДмитрий Медведев определи това като истинска икономическа блокада.\n\r\nСАЩ, които от 1962 г. са наложили ембарго на Куба, обвиняват Хавана, че оказва военна подкрепа на правителството на венецуелския президент Николас Мадуро.\n\r\nСолидарността на Русия, чийто външен министър Сергей Лавров посети Куба през юли, както и тази на Китай, са добре дошли за страната.\n\r\nРусия, както изглежда, се завръща в Куба с търговски обмен, увеличил се с 34 процента миналата година, на 388 милиона долара. Очаква се той да се доближи тази година до 500 милиона долара, казва руският вицепремиер Юрий Борисов.\n\r\nМосква е трети търговски партньор на Куба след ЕС и Китай. Русия отпусна на Куба заем от 40 милиона долара, за да модернизира военната си промишленост, обяви план за инвестиции в размер на един милиард долара до 2030 г. за обновяване на железопътните трасета на островната страна и сключи споразумения в областта на ядрената енергетика за граждански цели и на киберсигурността.\n\r\nПо време на визитата в Хавана Медведев посети и сградата на хаванския капитолий, чийто златен купол се реставрира с руско финансиране, допълва Ройтерс, цитирана от БТА.\r\n ", "date": "2019.10.04", "title": "Москва: Куба винаги може да разчита на руската подкрепа"}
{"url": "https://www.dnes.bg/index/2019/10/04/receptata-dnes-krem-supa-s-brokoli-sirene-i-maslo.424896", "text": ":\r\n500 г броколи\r\n½ чаша масло\r\n1 глава лук, нарязан\r\n450 мл пилешки бульон, разтворен\r\n500 г сирене, натрошено или нарязано на кубчета\r\n2 чаши прясно мляко\r\n1 супена лъжица чеснов прах\r\n¾ чаша царевично нишесте\r\n1 чаша вода\r\n \r\n:\r\n \r\nВ дълбока тенджера разтопете маслото на средна температура. В него запържете лука, докато покафенее. Добавете броколите. Разбърквайте за няколко минути, докато омекнат. Залейте с бульона. Намалете котлона и оставете да къкри за 15 минути.\r\n \r\nДобавете сиренето и разбърквайте, докато се разтопи. Овкусете с чесновия прах и сол на вкус. Добавете и прясното мляко. Разбъркайте.\r\n \r\nВ малка купа отделно разбъркайте царевичното нишесте с водата, за да се разтвори и да не останат бучки. Прибавете към супата, като разбърквате непрекъснато. Гответе още няколко минути до сгъстяване.\r\n\r\n\r\n ", "date": "2019.10.04", "title": "Рецептата Dnes: Крем супа с броколи, сирене и масло"}
{"url": "https://www.dnes.bg/obshtestvo/2019/10/04/petykyt-s-dyjd-kod-jylto-i-oranjevo-za-silni-valeji.425006", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОчакваната рязка промяна на времето вече е факт. На много места в страната вали дъжд, а температурите паднаха с повече от 10 градуса.\r\nНИМХ обяви жълт код за валежи след обяд - на места с гръмотевици. В осем области от Източна България е обявен оранжев код за интензивни валежи от дъжд. В тези области днес количествата дъжд ще са около 40-50 литра на кв.м., не е изключено да има и градушки. \n\r\nОт северозапад ще продължи да навлиза хладен въздух, който до вечерта ще обхване крайните югоизточни части. В следобедните часове дъждовете в повечето райони ще намаляват. Максималните температури ще достигат до 15-16 градуса за западните части на страната и до 20 за югоизточните.\r\n                    \n                    \n                \n                \n                \n                С повече от 10 градуса по-ниски в сравнение с тези от вчера, \n\r\nВ събота сутрин валежите ще спрат. През деня облаците временно ще се разкъсват, но привечер и в нощта срещу неделя на места отново за кратко ще превали.\n\r\nВ неделя облаците ще намаляват и ще се радваме на повече слънчеви часове, но ще бъде ветровито.", "date": "2019.10.04", "title": "Петъкът с дъжд, код жълто и оранжево за силни валежи"}
{"url": "https://www.dnes.bg/obshtestvo/2019/10/04/pompat-cenata-na-svinskoto-u-nas-kiloto-navyn-1-44-dolara.425004", "text": "Цената на свинското се надува спекулативно у нас, заяви пред “Труд” Владимир Иванов, председател на Държавната комисия по стоковите борси и тържища. \n\r\nДокато на международните борси цената се срива до 1,44 долара за килограм, у нас тя стига 8,50 лева за кг на едро. \n\r\nТака на практика вносното месо пристига с цена 5,50-6,50 лева за килограм, а от разликата печелят фирмите вносители, обясни Иванов.\n\r\nПо думите му те се възползват от паниката, която се създаде заради африканската чума по свинете, и поддържат изкуствено високи цени на свинското месо в България. Основните количества идват от Белгия, Холандия и Франция, посочи председателят на държавната комисия. \n                    \n                    \n                \n                \n                \n                \r\nОт години българското производство не стига и се налага внос на свинско, както за консумация, така и за месопреработвателните предприятия, категоричен беше той.\n\r\nИванов предупреди и за предизборно поскъпване на храните. “Анализи от предишни години, като например през 2014, както и сега през май, когато бяха евроизборите, показват, че точно по време на избори се наблюдава един пик на цените нагоре. Сега се получи същото, в края на септември имаше леко повишение, сега леко намаление. Същото се случваше по време на парламентарните избори, което означава, че в момент на избори очевидно имаме пик на цените“, обясни Иванов.\n\r\nСпоред него причината е психологическа, защото пазарни фактори, които да обуславят поскъпването на храните, няма. Реколтите са добри, има силна конкурентна среда на пазара, няма как да има резки изменения в ценовите равнища, посочи председателят на ДКСБТ.\r\nОчаква се сезонно поскъпване на зеленчуците – домати и краставици. В началото на октомври обаче цената на доматите е по-ниска от преди година по същото време, каза той.\r\n ", "date": "2019.10.04", "title": "Помпат цената на свинското у нас, килото навън - 1,44 долара "}
{"url": "https://www.dnes.bg/sofia/2019/10/04/goliamo-zadrystvane-v-centyra-na-sofiia.425012", "text": "Голямо задръстване е станало в центъра на София по бул. \"Евлоги и Христо Георгиеви\" от НДК към Орлов мост. Колите и градския транспорт са попаднали в тапа, която продължава над 45 минути, сигнализира читател на Dnes.bg.\r\n\r\nВидима причина няма, шофьори предположиха, че се дължи или на дъжда или на преминаваща делегация.\r\n\r\nНай-добре е всички, които предвиждат преминаване по този булевард да потърсят обходни маршрути. ", "date": "2019.10.04", "title": "Голямо задръстване в центъра на София"}
{"url": "https://www.dnes.bg/obshtestvo/2019/10/04/maiki-preduprejdavat-pisna-ni-da-se-gavriat-s-decata-ni.425011", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайките от \"Системата ни убива\" алармират за неспазване на Закона за личната помощ в няколко направления от страна на Дирекция \"Социално подпомагане\" в \"Красно село\". Те са чакали около 2 месеца социалните да посетят младежите и да направят оценка, за да им бъде осигурен асистент. \nПред Bulgaria ON AIR протестиращата Вера Иванова обясни, че освен нейното дете, само от отдела в \"Красно село\" още 52-ма души са били лишени от асистен за август.\n                    \n                    \n                \n                \n                \n                \r\n\"Писна ми тези хора да си правят гавра с децата ми. Това е нетърпимо положение и трябва да спре. Обърнали сме се с отворено писмо към министър Петков. Искаме той лично да направи оценката. Тези деца с месеци стояха пред Народното събрание, той ги познава много добре и няма да го затрудни\", заяви тя.\n\r\nМайките настояват и за дисциплинарни уволнения.\n\r\n\"На нас ни омръзна! Във всяко решение, което се взима, се получава така, че човекът с увреждане е ощетен. Държавата, когато мисли за тези хора, те са на последно място\", коментира Нели Димитрова в \"България сутрин\".\n\r\nМайките са категорични, че трябва да се промени манталитета на социалните работници. В понеделник жените от \"Системата ни убива\" ще се срещнат с Агенцията за социално подпомагане.\n\r\n\"Нямаме право на отказ, всичко е на живот и смърт\", заяви Димитрова.", "date": "2019.10.04", "title": "Майки предупреждават: Писна ни да се гаврят с децата ни!"}
{"url": "https://www.dnes.bg/politika/2019/10/04/op-iskat-nezavisimi-magistrati-i-krai-na-parite-im-ot-chujbina.425035", "text": "За да се гарантира независимостта на магистратите, Обединените патриоти искат да се сложи край на възможността съсловните им организации да могат да се финансират и от чужди държави.\n\n\n\r\nПовод за това стана съдия Калин Калпакчиев, за когото се твърди, че е свързан с БХК.\n\r\nСъдебният състав на САС, ръководен именно от Калин Калпакчиев, пусна на свобода 6,5 години по-рано убиеца на Анрей Монов австралиеца Джок Полфрийман.\r\n\n\r\n„Вече има и втори такъв случай. И отново видими са следите на БХК, на активисти, които системно се финансират зад граница. Затова ОП внасяме промяна, която смятаме, че ще повиши независимостта на българския съд“, коментира Искрен Веселинов. \n                    \n                    \n                \n                \n                \n                \r\nОказа се, че същия ден, в който Апелативният съд реши да пусне предсрочно Полфрийман, същият състав с председател Калин Калпакчиев е взел такова решение и за друг осъден за убийство.\n\r\nПрез 2008 г. 22-годишният Радослав е бил намушкан смъртоносно след спор с колега. Осъденият за убийството му вече е на свобода, а до края на присъдата му оставали повече от 4 години.\n\r\nЗаради такива случаи ОП настоява професионалните организации на магистратите да се финансират само и единствено от членски внос, имуществени вноски и дарения от техните членове, както и средства и фондове от програми на Европейския съюз.\n\r\n„Да се забранява финансирането от чужди държави и други организации, извън тези, които са посочени. Така ще се гарантира независимостта на магистратите и да не се постановяват такива съдебни актове в угода на определена организация или чужда държава, а да са в името на народа“, обясни Християн Митев.\n\r\nЛидерът на НФСБ Валери Симеонов допълни, че предложението на патриотите е продиктувано не само заради предсрочното освобождаването на един брутален убиец като Полфрийман.\n\r\nСпоред Симеонов този случай е свързан с една практика, на която трябва да се сложи край.\n\r\n„В противен случай някоя сутрин може да се събудим и да установим, че някоя съдебна организация или НПО е финансирана от Северна Корея, от Камерун или от друга държава като Саудитска Арабия и по този начин да успява да прокарва едни по-меки решения в съдебната зала по отношение на представителите на тези държави или пък на представителите на исляма. Виждате абсурда на една такава практика, установила се в България“, коментира той.", "date": "2019.10.04", "title": "ОП искат независими магистрати и край на парите им от чужбина "}
{"url": "https://www.dnes.bg/sport/2019/10/04/imenit-trenior-ot-seriia-a-variant-za-cska.425033", "text": "Спортният директор на ЦСКА Кристиано Джарета е предложил няколко италиански треньори за нов треньор на \"Армията\". Той има доста богати връзки на Ботуша, като е работил в редица местни клубове и се познава отлично с много наставници.\n\r\nЦСКА търси наследник на подалия оставка Люпко Петрович, след като раздялата със сърбина беше обявена в сряда. В съботния мач с Витоша армейците ще бъдат водени от Добри Митов, но той е временна опция.\n\r\nСред коментираните от Джарета треньори е 61-годишният Серсе Козми, съобщава \"Тема спорт\". Козми никога не е бил професионален състезател, а треньорската му кариера стартира преди малко повече от 3 десетилетия. Козми е работил в Серия А начело на Перуджа, Удинезе, Ливорно, Палермо, Лече и Сиена.\n                    \n                    \n                \n                \n                \n                \r\nНай-дълго е начело на втородивизионния Арецо от 1995 до 2000 г., а след това е 4 години в Перуджа, до 2004-а.\n\r\nДава път на играчи като Марко Матераци, Хидетоши Наката, Фабрицио Миколи и Фабио Гросо. През 2005 г. печели Серия Б с Дженоа, но напуска заради разногласия с президента. Това обаче го изстрелва към поста в Удинезе.\n\r\nС фриуланите участва в квалификациите на Шампионската лига, но е уволнен през февруари 2006 г. Впоследствие Козми води Ливорно, Палермо, Лече и Сиена в елита, както и втородивизионните Бреша, Пескара, Трапани, Асколи и за последно Венеция, където е от март до юли тази година.\n\r\n\r\n ", "date": "2019.10.04", "title": "Именит треньор от Серия А вариант за ЦСКА"}
{"url": "https://www.dnes.bg/politika/2019/10/04/ikonomisti-dokato-se-dava-na-kalpak-reformata-e-trudna.425034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бюджетната процедура е в стартова готовност. Министерството на финансите започва разговори по ресори, за да представи в края на ноември пред парламента сметката за следващата година.\n\r\n\"Малко е рано да се каже какво ще стане все още. Няма да има изненади, няма да е по-различен бюджетът догодина. Нямам против да се учеличават заплати, но при учителите няма да има разлика във възнаграждението според това как си вършиш работата. Докато има \"даване на калпак\", истинска реформа не може да има\", каза икономистът Владимир Каролев в студиото на \"България сутрин\".\n\r\n\"Изграждането на бюджета е сериозна работа, не трябва да се бърза. В много сложна комбинация от очаквания сме. Вероятно ще търсим някакъв ход за чакалнята на Еврозоната догодина\", прогнозира финансистът Кольо Парамов.\n                    \n                    \n                \n                \n                \n                \r\nСпоред Парамов сме твърде бедна страна, за да оценяваме заплатата на хората по приноса, защото тогава трябва да се отделят повече пари.\n\r\nПо думите на Каролев парите в един бюджет никога не стигат и няма финансов министър по света, който да бъде обичан от хората. \n\r\n\"Бившите министри на здравеопазването дадоха лицензи на близо 400 частни лаборатории. Ако това бяха пари, насочени в общинските болници, разликата щеше да е голяма\", каза Парамов в ефира на\n\r\n\"Ананиев е прав, че публичните средства са дошли от наши данъци. Проблем е, че има частни болници, които взимат едни пари без да вършат нужната работа. Регионален национализъм също има - не е нужно всяко малко градче да има болница. Естествено, трябва да се провери град по град. Вчера Манфред Вебер е написал остро писмо относно избора на Volkswagen за Турция, така че няма да се учудя, ако започне някаква проверка по случая\", коментира още Каролев.", "date": "2019.10.04", "title": "Икономисти: Докато се дава \"на калпак\", реформата е трудна"}
{"url": "https://www.dnes.bg/obrazovanie/2019/10/04/36-ot-uchitelite-v-es-na-50-i-poveche-godini.425028", "text": "Над една трета от учителите (36%) в ЕС в  основни и  средни училища са на 50 и повече години.\r\nДанните са от статистика на  Евростат,  публикувана днес по повод Световния ден на учителите, който  се отбелязва на 5  октомври.\nВ Италия над половината от  преподавателите са в тази  възрастова група – 53%. Висок дял е  регистриран още в Литва (50%,), Естония (49%),  България (48%), Гърция  (47%).\r\nВъв всички страни членки преподавателите в училища са   предимно жени. Най-висок е делът им в Латвия (87%) и Литва (85%),  следвани от  България, Естония и Словения (по 83%), предаде БНР.\r\nВ сферата  са заети общо 5,8 млн. души, от които едва  500 000 са под 30-годишни.  Учителите на 50 и повече години са 2,1 млн.\r\n ", "date": "2019.10.04", "title": "36% от учителите в ЕС - на 50 и повече години "}
{"url": "https://www.dnes.bg/mish-mash/2019/10/04/uil-smit-stypva-na-modnata-scena.424983", "text": "Уил Смит продължава да разгръща таланта си в модната индустрия. След като участва в кампанията „Гениите са родени луди“ на Moncler и се присъедини към Onitsuka Tiger като мениджър по социалните проекти, актьорът реши да създаде собствена модна линия.\r\n \r\nКолекцията ще представя тоалети като тези, носени в сериала „Принцът от Бел-Еър“, който дебютира по телевизията през 1990 година. Шоуто продължи 6 години и представи Уил Смит на аудиторията, която веднага се влюби в него. Историята разказва за Уил Смит, който е измислена версия на истинския персонаж, който е от Западна Филаделфия, но трябва да се премести при богатите си леля и чичо, след като е участвал в сбиване в родния си град.\r\n \r\nТогава, Смит се сблъсква с богатите деца, чиито стил на обличане и говорене е съвсем различен от неговия. Това поражда комични ситуации, които забавляват публиката в продължение на 148 епизода. Точно стилът на обличане е това, което вдъхновява Уил Смит в днешни времена и той решава да направи модна линия, предлагаща продукти като тези в сериала.\r\n \r\nДрехите ще бъдат за всеки пол, а една от най-интересните е якето с две лица, което носи символа на училището на Уил в родния му град. Други артикули са панталони и тениски, които ще ви върнат обратно в 1990 г. \r\n \r\nОсвен това, ще имате възможност да се сдобиете с аксесоари като кейсове за телефони, шапки и чорапи, отново вдъхновени от сериала. Всеки продукт е лимитиран и ще може да бъде закупен на цена между 6 и 200 долара. \r\n \r\n\r\n ", "date": "2019.10.04", "title": "Уил Смит стъпва на модната сцена"}
{"url": "https://www.dnes.bg/mestni-izbori-19/2019/10/04/siderov-besen-ot-komentari-na-karaiancheva-i-daritkova-komsomolki.425045", "text": "Докато Волен Сидеров е правил партия, шефката на НС Цвета Караянчева и на депутатите от ГЕРБ Даниела Дариткова са били комсомолки и са викали: \"КПСС, БКП!\", а сега коментирали поведението му. Така остро се изказа лидерът на \"Атака\" заради критиките на двете, че се бил държал позорно в \"Референдум\" по БНТ, заради което се стигна дори до прекъсване на предаването.\n\r\n\"Отношение взеха Караянчева и Дариткова, които нямат никакво право да се занимават с мен, с това какво говоря, какви идеи изразявам и как се държа. Те могат да дават съвети само на мъжете си как да се държат в кухнята, не на мен, който съм създал партия, когато те са били комсомолки и са викали \"КПСС, БКП\", сега викат \"да живее НАТО\", скочи Сидеров. \n\n\nТой съобщи, че \"Атака\" организира днес протест пред БНТ с искане на оставката на генералния директор на националната телевизия Емил Кошлуков, който според Сидеров властвал еднолично. Освен това е изпратил писма до ЦИК и до СЕМ, които обявиха, че ще го санкционират.\n                    \n                    \n                \n                \n                \n                \r\nСидеров иска от ЦИК да изпълни закона и да гарантира, че той ще има достъп до БНТ за участие в предаването „Панорама“ тази вечер, защото има подписано споразумение между националната телевизия и \"Атака\" за предстоящите избори.\n\r\nВчера обаче бил получил писмо от БНТ, в което се казва, че достъпът до сградата на обществената медия му е отказан и „Атака“ трябвало да изпрати друг представител.\n\r\nСпоред Сидеров обаче Кушлуков няма право да определя кой да влиза в БНТ и кой да не влиза, защото така нарушава подписаното споразумение. \r\n\"Така че ЦИК да си влязат във функцията, да изпълнят закона и да задължат БНТ да ме допусне за участие в \"Панорама\", призова Сидеров.\n\r\nДругото писмо, което са изпратили от \"Атака\", е до СЕМ. Според Сидеров регулаторът много бързо се е произнесъл като го е заклеймил.\n\r\n\"Имам документален запис за неравнопоставеността, при която бях поставен. Аз не съм нарушил никакъв регламент, водещата се опита да обясни, че аз съм надвишил 7-те минути, на които имаме право, но аз не съм говорил дори 7 секунди самостоятелно в това участие. Още в самото начало на предаването бях заглушаван от Юлиян Ангелов от ВМРО и от водещата, те говореха върху мен\", обясни той.\n\r\nВ писмото до СЕМ е посочено, че според закона БНТ трябва да даде записа на \"Атака\", който е бил свален още вечерта от сайта на БНТ. „Защо? От какво се притесняват, вероятно от това, че ако хората го видят ще разберат, че аз не нарушавам реда, че не надвишавам времето по регламент\", отсече още Сидеров.\n\r\nСпоред него участието на Юлиян Ангелов е било 7 минути и половина, а след като си е тръгвал водещата на предаването е казала, че му остават още 1 минута и 20 секунди.\n\r\n\"Тя го подтикваше да наруши регламент, след като аз бях обявен за нарушител на реда и питам защо още от започването на моето участие моят микрофон е намален\", каза още Сидеров.\n\r\nТой твърди, че не е бил изведен от полицаите, повикани в студиото, а сам си е тръгнал.\n\r\n\"На петата – десетата минута влязоха униформени, аз си тръгнах сам, те се повъртяха, но от кого бяха извикани и защо те са от специалните полицейски части, което е поделение за особено опасни случай – тероризъм, застрашен обществен ред, какво правеха те там на десетата минута\", възмути се лидерът на \"Атака\".", "date": "2019.10.04", "title": "Сидеров бесен от коментари на Караянчева и Дариткова: Комсомолки!"}
{"url": "https://www.dnes.bg/stranata/2019/10/04/v-planinite-dyjdyt-minava-v-sniag-na-musala-e-minus-1-c.425041", "text": "Очакваме валежите в планините да преминат в сняг, съобщи Марияна Попова, синоптик от Националния институт по метеорология и хидрология (НИМХ).\r\n“Над около 2000 - 2200 метра очакваме и валежите да преминат в сняг. Все още температурите са малко над нулата, само на връх Мусала е 1 градус. И то е над нулата всъщност, но очакваме температурите да се понижават”, обясни тя пред \"Фокус\".\r\nПо думите й валежите днес ще продължат през целия ден.\r\n\"Валежите днес почти през целия ден, с временни прекъсвания, ще продължат. Днес по-значителни ще са в Централна и Източна България, като ще продължат и през нощта, с изключение на северозападните райони. Там ще започнат да спират още днес следобед. През нощта ще продължи да вали на изток, като значителни количества се очакват в източната част на страната от порядъка на 50-60 литра на квадратен метър“, посочи още тя.", "date": "2019.10.04", "title": "В планините дъждът минава в сняг, на Мусала е минус 1°C"}
{"url": "https://www.dnes.bg/world/2019/10/04/triabva-li-da-ima-miliarderi-po-sveta.425051", "text": "Трябва ли да има милиардери? Кандидатът за президент на САЩ Бърни Сандърс е категоричен - не. Служител на главния изпълнителен директор на Facebook Марк Зукърбърг зададе директно същия въпрос на своя шеф по време на вътрешна среща в компанията.\n\r\nЗукърбърг заяви, че Сандърс вероятно е прав, пише .\n\r\n\"Никой не заслужава толкова много пари\", призна Зукърбърг. Според него ако човек направи нещо, което носи стойност, ще спечели пари, но по думите му част от богатството, което може да се натрупа, е по-скоро \"неразумно\".\n\r\nБогатството на Зукърбърг , който притежава богатство, оценявано на нетната сума от 69,4 млрд. долара, присъстваше на вътрешна среща в компанията, на която отговаряше на въпроси и отговори на служители. Той реши да излъчва на живо срещата, след като аудио запис от подобна среща, проведена по-рано през годината, изтече в публичното пространство.\n                    \n                    \n                \n                \n                \n                \r\nСлужителят, задал въпроса, обясни, че пита Зукърбърг \"като единственият милиардер, с който може да се консултира по този въпрос\".\n\r\nОснователят на Facebook обясни, че неговата благотворителна инициатива Chan Zuckerberg Initiative има за цел да намери лечение на всички болести до края на века.\r\n ", "date": "2019.10.04", "title": "Трябва ли да има милиардери по света?"}
{"url": "https://www.dnes.bg/notifikacii/2019/10/04/trima-inspektori-ot-dai-plovdiv-sa-zadyrjani-za-podkupi.425053", "text": "Трима инспектори от сектор \"Контролно-административно наказателна дейност\" на Държавната автомобилна инспекция /ДАИ/ в Пловдив са задържани за подкупи, вземани чрез изнудване от транспортни дружества. Това съобщи окръжният прокурор Румен Попов, пише БТА.  \n\n\r\nИ на тримата са повдигнати обвинения за подкупи, извършени в условията на продължавано престъпление. Акцията бе извършена на 1 октомври от ДАНС с участието на Икономическа полиция на ОД на МВР - Пловдив и прокуратурата. В периода на разследването са били изнудвани десетки дружества, упражняващи транспортна дейност, но представители на само три от тях са признали за рекета.\n                \n                \n                \r\nПо думите на Попов управителят на една от фирмите е съобщил за два подкупа от по 5000 лева дадени през 2017 и тази година. Останалите неправомерни вземания са от по 100 до 300 лева. Само за една година на практика държавният бюджет е ощетен с около 300 000 лева, сума много по-голяма от размера на вземаните подкупи, подчерта окръжният прокурор.\n\r\nУстановено е, че единият от инспекторите, който е с най-голям стаж в ДАИ, освен личното си жилище, притежавал още 12 новопостроени жилищни имота, които били на името на родителите му - пенсионери и на безработния му брат.\n\r\nПо време на акцията са били задържани седем души, сред които и и.д. директор на инспекцията Анна Генова. Тя е била освободена, заради липса на доказателства, че подкупните инспектори са се отчитали на нея. Срещу останалите трима също не са открити доказателства за извършено престъпление.\n\r\nЗадържаните, в продължение на последните две години са извършвали проверки на различни транспортни дружества, като са си \"затваряли\" очите за административни нарушения, обобщи Попов. Не са съставяни актове и в зависимост от договорката с представителите на дружеството са искали подкуп, размерът на който зависел от големината на фирмата. Според окръжният прокурор вина в случая имат и рекетираните фирми, които по думите му предпочитат да не бъдат изрядни, защото могат с подкуп да \"оправят\" нещата. Има и такива собственици на фирми, които вероятно смятат, че на мястото на тези инспектори ще дойдат други, които също ще си искат подкупи, допълни той.\n\r\nЗа фирмите, за които се докаже, че са изнудвани, но отказват да съдействат на разследването, Румен Попов заяви, че ще използва правомощията си и ще бъдат сезирани данъчните с искане за пълни данъчни проверки, а за тези които се занимават с транспорт на различни стоки - и други агенции.\n\r\nВ разследването е включен и Инспекторатът на ДАИ, който да потвърди, че е пропуснато да се съставят актове за нарушения, като в някои от случаите се касае за психологическа годност на шофьорите, пътуват спрени по документи камиони, нямат тахошайби, не се водят пътни листове и много други нарушения.", "date": "2019.10.04", "title": "Трима инспектори от ДАИ-Пловдив са задържани за подкупи "}
{"url": "https://www.dnes.bg/obshtestvo/2019/10/04/50-faktora-praviat-decata-asocialni-kompiutri-lipsa-na-aktivnost.425029", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Статистиката е безмилостна и показва, че все повече деца се сблъскват с разстройства в развитието и с нарушения в способността за учене. Световноизвестен специалист в областта на неврологичните заболявания при малките е у нас, за да посочи решенията на проблема. \n\r\nД-р Робърт Мелило, който притежава 30-годишен клиничен опит на изследователска и преподавателска дейност, разкри любопитни факти в \"България сутрин\".\r\nТой обясни, че има 50 фактора, които правят децата асоциални - компютри, липса на физическа активност, нездравословно хранене са сред тях. По думите му голяма част от проблемите у децата не са предизвикани от генна мутация.\r\n                    \n                    \n                \n                \n                \n                Деца, който имат силен дисбаланс, обикновено са много интелигенти, бъдещи гении, но трябва да им се помогне, за да се развият хармонично.\r\nЛявата част на мозъка е свързана с интелигентността, а дясната - с творечеството, креативността. Ако има родители със силно развита интелигентност, детето върви още по-напред от него в тази област, обясни лекарят.\r\n\"Започвам курс, в който ще обучаваме специалисти от България и целия свят. Искаме да приложим метода на Мелило и да установим център, за да може този метод да се използва в Европа. Имаме много модерни инструменти, които използваме за работата си\", заяви д-р Мелило пред \r\nТой е на мнение, че сред причините да виждаме ръст на нарушенията при децата са социалните медии, екраните, видеоигрите, нездравословното хранене. \n\r\n\"Децата спряха да тичат навън, да карат колело... Това оказва влияние и на възрастните. В третата си книга изброявам 50 фактора, които оказват влияние. Проблемите не са предизвикани от генна мутация. Гените са нещо, което детето носи, детето е изключително. Но средата може да ги доведе до ръба на пропастта и да развият аутизъм или биполярно разстройство. Идеята е да върнем тези деца в правия път, като променяме начина им на хранене и стимулираме другото полукълбо от мозъка им\", обясни специалистът по многофункционална неврология.\n\r\nД-р Мелило не използва медикаменти в борбата си с дисбаланса при децата. По думите му е много важно да направим децата социални същества. Да ги учим на социални умения и да ги отървем от компютъра. Това обаче според него не е достатъчно.", "date": "2019.10.04", "title": "50 фактора правят децата асоциални - компютри, липса на активност..."}
{"url": "https://www.dnes.bg/stranata/2019/10/04/policai-izzeha-starinni-moneti-ot-shumensko-selo.425049", "text": "Старинни монети са намерени при полицейска проверка в частен дом в шуменското село Мировци, съобщават от Областната дирекция на МВР.\r\n\r\nТова е станало след получен сигнал, че собственикът му притежава незаконни културно-исторически ценности. \r\n\r\nМонетите били доброволно предадени на полицейските служители с протокол от 34-годишния собственик на имота.\r\n\r\nОбразувано е досъдебно производство.", "date": "2019.10.04", "title": "Полицаи иззеха старинни монети от шуменско село"}
{"url": "https://www.dnes.bg/obshtestvo/2019/10/04/borisov-kazal-che-shte-si-otide-ot-vlastta-kogato-hemus-e-gotova.425039", "text": "Премиерът Бойко Борисов заяви, че се работи активно за посторяването на автомагистрала \"Хемус\".\r\nСпоред него след това Варна ще стане един от най-добрите градове за живеене. \n\"Преди година водихме разговор и казах, че ще си отида от политиката, когато \"Хемус\" е готова. Магистралата се строи активно\", коментира премиерът при откриване на нов финансов център на белгийска група с 300 работни места във Варна.\r\n\"Неслучайно Световната банка направи център в София, неслучайно Китай взе решение за световния си мозъчен тръст в София. \"Хемус\" ще я има, Варна е градът с най-голяма перспектива в следващите 5 години заради младите хора, заради инфраструктурата, заради локацията си. Много висококвалифицирани хора се завръщат\", коментира премиерът.\r\n                    \n                    \n                \n                \n                \n                Вчера Борисов беше на посещение в Провадия.\r\n\"В Провадия солниците са на 6700 години, а светът не го знае. Солта е била най-важна, това са били най-богатите хора, страхотна история. Китайската стена в сравнение със стената на солницата в Провадия е един млад строеж\", разказа премиерът на откриването. \n\r\nТой изтъкна и че неслучайно всички кредитни агенции дават нарастващия рейтинг на България, а икономиката няколко години е с ръст.\r\nНеслучайно ЕС ни даде най-красивия, модерния, умния ресор, каза Борисов.\r\n ", "date": "2019.10.04", "title": "Борисов казал, че ще си отиде от властта, когато \"Хемус\" е готова"}
{"url": "https://www.dnes.bg/akoshtete-vqrvaite/2019/10/04/syrceto-vi-boleduva-zatlystiavaite-umereno.425046", "text": "Умереното затлъстяване е полезно за пациенти с вече диагностицирани проблеми със сърцето, тъй като ги предпазва от опасната за живота сърдечна недостатъчност, пише сайтът Медикъл експрес.\n\n\r\n\n\r\nАвстралийски. специалисти от университета в Аделаида анализирали данните на 375 056 души. Оказало се, че най-нисък риск от смърт от сърдечна недостатъчност се наблюдавала при хората с излишни килограми. Но не ставало дума за тежки форми на затлъстяване, а умерено. Изследователите нарекоха феномена \"парадоксът на затлъстяването\", пише БТА. \n                    \n                    \n                \n                \n                \n                \r\nСъществуват няколко възможни обяснения за него. Най-вероятно закръглените пациенти по-често се обръщат към лекарите заради здравните си проблеми. Това им помага по-лесно да бъдат диагностицирани с опасни заболявания в ранен стадий на тяхното развитие. Освен това хората с излишни килограми в по-голяма степен се доверяват на лекарите си и по-често провеждат назначените им курсове за лечение.", "date": "2019.10.04", "title": "Сърцето ви боледува, затлъстявайте умерено! "}
{"url": "https://www.dnes.bg/notifikacii/2019/10/04/53-jeni-ubiti-v-turciia-samo-za-mesec.425059", "text": "53 жени са били убити в Турция през септември - най-големият брой за последните месеци, съобщава турската частна телевизия НТВ.\r\n\r\nПо данни на платформата \"Ще спрем престъпленията срещу жени\" 11 от случаите са регистрирани като \"подозрителна смърт\", за 31 от жените не е установено защо са убити, при две подбудите са били икономически, а девет са искали да се разведат.\r\n\r\nВ мнозинството от случаите жените са убити с хладно оръжие, а лобно място са собствените им домове, пише БТА.\r\n ", "date": "2019.10.04", "title": "53 жени убити в Турция само за месец"}
{"url": "https://www.dnes.bg/mish-mash/2019/10/04/pystra-esen-s-hend-meid-fest-v-ndk.425061", "text": "\nЕсенното издание на Хендмейд фест НДК ще представи новите колекции на български дизайнери на бижута и дрехи, ще ви срещне с производители на козметика, детски стоки, домашен декор и др.\r\nИзложението вече е традиционно и се провежда периодично, а негова запазена марка са ръчно правените стоки.\r\nФестът започна днес и ще се провежда и през уикенда в НДК. Работното време на изложителите е 10:00 - 20:00 часа.\r\n \r\n ", "date": "2019.10.04", "title": "Пъстра есен с Хенд мейд фест в НДК"}
{"url": "https://www.dnes.bg/obshtestvo/2019/10/04/lichnite-lekari-na-vyzrast-samo-1-sa-do-39-godini.425072", "text": "Само един процент от личните лекари са на възраст до 39 години, по данни на Министерството на здравеопазването, предоставени на Националното сдружение на общопрактикуващите лекари.\r\nЦели 38 на сто от личните лекари са над 60 години, 17 на сто - над 65 години, а 8 на сто са над 70 години.\r\nДоц. Любомир Киров, председател на Националния съвет по обща медицина, настоя за конкретни мерки при обучението на специалисти в тази област, за да има по-голям интерес към професията.\n\r\nС последната промяна в Наредба 1 за придобиване на специалност здравното министерство предлага специализантите да остават на работа в лечебното заведение, където са обучавани. Специализантите по обща медицина ще могат да работят на територията на цялата страна.\n                    \n                    \n                \n                \n                \n                \r\nПриветстваме това, каза доц. Любомир Киров, цитиран от БНР.\r\nТой обаче уточни, че трябва да има абсолютна свобода и никой да не се опитва по някакъв начин да принуждава медиците да започват на точно определено място в страната.\r\nПо думите му заради отлива на кадри от специалността за лични лекари в наредбата трябва да се предвиди по-дълъг срок на обучение.", "date": "2019.10.04", "title": "Личните лекари на възраст, само 1% са до 39 години "}
{"url": "https://www.dnes.bg/stranata/2019/10/04/rusenka-dade-30-000-evro-na-telefonen-izmamnik.425074", "text": "Възрастна русенка даде 30 000 евро на телефонни измамници, съобщиха от областната дирекция на МВР в крайдунавския град.\n\r\n\n\r\nСигналът е подаден в полицията към 13,00 часа вчера. 71-годишната жена обяснила, че ден по-рано на домашния й телефон се обадил мъж, който се представил за служител от \"Криминална полиция\". Той обяснил, че телефонния й номер бил записан в тефтерче, открито при обиск, като най-вероятно ще бъде направен опит да бъде измамена. \n                    \n                    \n                \n                \n                \n                \r\n\"Служителят\" й наредил да изключи мобилния си телефон и да не казва на никого с кого е говорила. След това обяснил, че тя трябва да помогне на полицията за залавянето на група телефонни измамници. Продиктувал й телефон, на който да се свърже с него, след като бъде потърсена от измамниците.\n\r\nМинути по-късно на стационарния й телефон се обадила жена, която се представила за нейната дъщеря. Тя обяснила, че е в болница. \"Лекуващият лекар\" поискал 50 000 лева, като заплашил, че ако не ги плати, ще отидат в дома й и ще я насекат на парчета. Възрастната жена се обадила на мнимия служител от \"Криминална полиция\" и му разказала за разговора. \n\r\nОбяснила, че в дома си съхранява около 30 000 евро. Тогава той й наредил да сложи парите в хладилника. Няколко минути по-късно й казал да ги хвърли през терасата на апартамента, след което веднага да се върне на телефона. \r\nЖената изпълнила указанията. След това \"служителят от \"Криминална полиция\" през 10-15 минути я уведомявал по телефона, че задържат по един от престъпниците в групата. Разговорът им приключил късно вечерта.\r\nНа следващия ден възрастната жена разбрала, че е измамена. По случая се води разследване.", "date": "2019.10.04", "title": "Русенка даде 30 000 евро на телефонен измамник "}
{"url": "https://www.dnes.bg/politika/2019/10/04/petkov-poiska-neprekysnato-da-se-investira-v-rabotnata-sila.425073", "text": "В условията на динамичните технологични промени и дигитализацията на пазара на труда ролята на държавата е да осигури достъп до заетост и качествено обучение, съобразено с потребностите на икономиката, да гарантира социална сигурност и поддържа добри системи за професионално ориентиране и съвместяване на професионалния и личния живот. \r\nТези приоритети ще бъдат заложени в нова стратегия по заетостта с хоризонт до 2030 г., която Министерството на труда и социалната политика подготвя. Това каза ресорният министър Бисер Петков в университета \"Проф. д-р Асен Златаров\" в Бургас, където изнесе лекция на тема \"Дигитализацията и пазарът на труда\" като част от инициативата Masterclass Work 4.0, организирана от КНСБ.\r\n \r\nНовата реалност изисква нов подход в планирането и управлението на човешките ресурси, които включват непрекъснато инвестиране в уменията на работната сила, учене през целия живот и насърчаване на партньорството между работодателите и средните и висшите училища, каза министър Петков, цитиран от пресцентъра на МТСП.\n                    \n                    \n                \n                \n                \n                \r\nТой подчерта, че през следващия програмен период 2021-2027 година голяма част от средствата, които България ще получи от Европейския социален фонд, ще се насочат към обучения за дигитални умения за работещи.\n\r\nПред студентската аудитория Петков представи средносрочните и дългосрочни прогнози на Министерството на труда и социалната политика за развитието на пазара до 2022 и 2032 година. През второто тримесечие на 2019 г. коефициентът на заетост във възрастовата група 15-64 години достигна 75,6%. Очакванията са, че през следващите три години възходящото развитие на икономиката ще доведе до нарастване на броя на работещите в България до 3,151 млн. души  - със 70 800 повече спрямо 2018 г. \r\nСериозно предизвикателство ще е недостигът на квалифицирани кадри със средно образование. В същото време се очертава излишък от лица с основно и с висше образование. Най-голямо увеличение на работните места се очаква в секторите образование, здравеопазване и социалната работа. \n\r\nВ дългосрочен план до 2032 г. се очаква спад на заетостта с 3,7%. Най-търсени ще са учителите, здравните работници, инженерните, техническите и финансовите специалисти. Най-голям спад на работещите се очаква в търговията, хотелиерството и ресторантьорството и добивната промишленост, каза министър Петков. \n\r\nТой подчерта, че в бъдеще ще се засилва връзката между шансовете за професионална реализация и образователното равнище. На фона на общото намаление на заетостта единствено при висшистите се очертава да има ръст с 2,6%. Не всички висшисти обаче ще работят това, което са учили, каза министърът на труда и социалната политика.\n\r\nМинистър Петков представи проект \"Умения\" от оперативна програма \"Развитие на човешките ресурси\" с бюджет от 30 млн. лв., по която работодателите ще могат да обучат служителите си на необходимите умения и компетентности. \r\nВ заключение той представи инициативата на МТСП до края на 2019 г. да създаде информационна система за представяне на прогнозите за пазара на труда. Платформата ще предоставя възможности за справки за работната сила по възраст, степен на образование, икономическа дейност и професия. Всеки ще може да получи ценна информация, да се запознае с търсенето на специалисти и трудовите възнаграждения в сектора, в който смята да се развива кариерно, каза министър Петков.", "date": "2019.10.04", "title": "Петков поиска непрекъснато да се инвестира в работната сила "}
{"url": "https://www.dnes.bg/stranata/2019/10/04/valejite-shte-spirat-no-vremeto-ostava-hladno.425055", "text": "Валежите ще спират, най-късно в източните райони, и облачността над цялата страна ще се разкъсва. Ще духа слаб, в Източна България до умерен северозападен вятър, според прогнозата на НИМХ-БАН.\r\nМинималните температури ще са между 5 и 10, в източните райони 10-15 градуса. Максималните температури ще са между 15 и 20 градуса.\r\nНад Черноморието ще бъде облачно с валежи от дъжд, които в следобедните часове ще спират. Ще духа умерен северозападен вятър, който постепенно ще отслабва. Максималните температури ще са между 15 и 18. Температурата на морската вода е 21-22 градуса. Вълнението на морето ще бъде около 2 бала.\r\nНад планините облачността ще е променлива, по-често значителна, със слаби валежи от дъжд, главно в Странджа-Сакар. Ще духа до умерен, по високите и открити части силен северозападен вятър. Максималната температура на височина 1200 метра ще е около 11, на 2000 метра - около 5 градуса.\r\n                    \n                    \n                \n                \n                \n                През нощта срещу неделя вятърът от северозапад отново ще се усили. На места от запад на изток ще превали, но впоследствие ще започне разкъсване и намаление на облачността.\r\nВ неделя ще бъде ветровито, с променлива облачност, на отделни места са възможни краткотрайни превалявания. В понеделник облачността отново ще е по-често значителна и главно в Южна България в следобедните часове ще превалява. Вятърът ще се ориентира от изток-североизток.", "date": "2019.10.04", "title": "Валежите ще спират, но времето остава хладно"}
{"url": "https://www.dnes.bg/index/2019/10/04/kyde-sa-medalite-tyrsiat-otlichiiata-na-naim-siuleimanoglu.425090", "text": "Близо 2 години след кончината на легендарния щангист Наим Сюлейманоглу на 18 ноември 2017 г. не спират съдебните спорове за наследството му.\n\r\nДвете му дъщери - Сезин и Есен Сюлейманоглу, са поискали претърсване в жилището на щангиста, за да бъдат намерени 13 броя негови медали от световни и европейски първенства, предава БТА.\n\n\nТе обвиниха чичо си Мухаррем Сюлейманоглу, че е присвоил медалите на брат си и ги е предоставил на продуцента, който снима филм за Наим. Според дъщерите сред 13-те медала в неизвестност са и 3-те олимпийски медали на баща им.\n\r\nОт продуцентската компания обаче отрекоха и обявиха, че при заснемането са използвали макети на медалите.\n                \n                \n                \r\nАдвокатът на дъщерите Азиз Демир заяви, че на 3 октомври е било извършено претърсване от съдебен екип в апартамента в Бююкчекмедже, който Сюлейманоглу обитаваше приживе. Присъствали и адвокатката на японската дъщеря на Наим, Секаи Мори, и експерти, назначени от съда. Били претърсени шкафовете, чекмеджетата, касата, мазето, но медалите не били открити.\n\r\n\"Жилището на Наим намерихме в крайно запуснат вид, много от купите и грамотите бяха разпилени по пода и изпочупени. Не се откриха следи от 13-те медала, за които дъщерите сигнализираха, че са присвоени. Отворихме касата, чийто ключ беше върху нея, но тя беше празна\", каза пред турски медии Азиз Демир.\n\r\nПо думите му ще бъде повдигнат иск пред прокуратурата срещу лица, за които се смята, че имат ключове от апартамента.\n\r\n\"Знаем, че в този апартамент бе настанена майката на покойния. След това тя замина за България и научихме, че някои от приятелите на покойния щангист притежавали ключове от апартамента, че са влизали и излизали. Прозорците на апартамента бяха оставени отворени\", каза адвокатът.\n\r\n\"Непростимо е медалите на щангиста да бъдат търсени по този унизителен за паметта му начин, те трябва да бъдат предадени на държавните институции и да бъдат изложени в музейна сбирка, а не да обикалят по разни продукции\", допълни Азиз Демир.", "date": "2019.10.04", "title": "Къде са медалите? Търсят отличията на Наим Сюлейманоглу"}
{"url": "https://www.dnes.bg/obshtestvo/2019/10/04/za-zaplatite-speshna-sreshta-pri-borisov-kakvo-shte-poluchat-medsestrite.425091", "text": "Здравният министър Кирил Ананиев заяви, че с бюджета за следващата година е предвиден достатъчен ресурс за заплатите на медицинските специалисти. \n\n\"Този ресурс няма да мине през обем дейност, а през нови цени, които отразяват реалните разходи, в това число и разходите за труд в тези заведения. Оттам нататък този ресурс е достатъчен\", заяви Ананиев  след среща при премиера Бойко Борисов, на която е обсъждана създалата се ситуация около заплатите на медицинските сестри.\r\nСрещата била поискана лично от Броисов, който се  върнал спешно от Варна, за да изслуша всички страни.\r\nМинистърът поясни, че се работи по промяна на механизма за заплащане и ще бъдат определени съотношения във възнагражденията на сестрите, лекарите, санитарите, за да има някаква пропорция в заплащането.\r\n                    \n                    \n                \n                \n                \n                В отговор на въпрос Ананиев коментира, че няма основание да си подаде оставката, защото не е сбъркал.\r\nИскахме да осигурим необходимия ресурс за медицинските сестри и го направихме чрез изменение на цените на клиничните пътеки през бюджета на НЗОК, каза той.\r\nПо-рано в парламента Ананиев заяви, че средната работна заплата на медицинските сестри за септември е между 700 и 900 лева, а брутното им възнаграждение е от 1100 до 1500 лева. Искането за две минимални работни заплати към момента не можело да бъде изпълнено.\n\r\nКирил Ананиев очаква до края на годината да бъде стабилизирано финансовото състояние и да бъде увеличена реално работната заплата на медицинския персонал.\n\r\nВ декларация лидерът на БСП Корнелия Нинова определи казаното от министъра на здравеопазването като оправдание и попита премиера Борисов защо е излъгал медицинските сестри и българските граждани. Министърът отговори, че нито той, нито премиерът са излъгали и за системата са били осигурени 86 млн. лв., по-голямата част от които са отишли за заплати. \n\r\nИскането на здравните работници за две минимални работни заплати ще бъде внесено като предложение от социалистите при разглеждането на бюджета за следващата година.\n\r\nВ понеделник синдикатите на здравните работници в КНСБ с подкрепата на съсловните организации готвят митинг-шествие в столицата.", "date": "2019.10.04", "title": "За заплатите: Спешна среща при Борисов, какво ще получат медсестрите?"}
{"url": "https://www.dnes.bg/world/2019/10/04/indiiski-voenni-svalili-po-sluchainost-sobstven-helikopter.425075", "text": "Индийските военновъздушни сили заявиха днес, че по случайност са свалили свой хеликоптер при конфронтация с пакистански изтребители в контролираната от Индия част на района Кашмир през февруари, предаде Асошиейтед прес.\r\n\r\nШестима индийски военнослужещи са загинали при разбиването на вертолета.\r\n\r\nКомандващият военновъздушните сили Ракеш Сингх Бхадурия каза, че са предприети наказателни мерки срещу двама офицери. По думите му военновъздушните сили са завършили свое разследване по случая.\r\n\r\nНационалната осведомителна агенция \"Прес тръст ъв Индия\" заяви, че ракета земя-въздух е свалила хеликоптера \"Ми-17\" в Кашмир на 27 февруари.\r\n\r\nИндия каза, че нейни изтребители са нанесли удар по лагер на бойци в Балакот на пакистанска територия. Пакистан заяви, че неговите военновъздушни сили са свалили индийски изтребител и са пленили индийски пилот. По-късно той е бил освободен.\r\n\r\n/БТА/", "date": "2019.10.04", "title": "Индийски военни свалили по случайност собствен хеликоптер"}
