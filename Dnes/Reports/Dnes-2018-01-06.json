{"url": "https://www.dnes.bg/world/2018/01/06/trymp-dovolen-podkrepiam-pregovorite-mejdu-dvete-korei.364309", "text": "Президентът на САЩ Доналд Тръмп изрази задоволство от възобновяването на преговорите между двете Кореи и изрази надежда, че те ще продължат и след Олимпийските игри в Сеул през февруари, предаде Франс прес.\n\n\r\n\"В подходящия момент ще се включим в тези преговори, които се възобновяват след две години изострено напрежение заради три ядрени опита и множество ракетни тестове на КНДР\", добави Тръмп в президентската резиденция Кемп Дейвид.\r\n\"Сега говорят за Олимпийските игри. Това е голямо начало и ако се получи нещо от тези разговори, това ще е прекрасно за цялото човечество. Подкрепям тези преговори на 100 процента\", заяви Тръмп, цитиран от ТАСС.\r\nСпоред Тръмп до възобновяването на преговорите между двете Кореи се е стигнало благодарение на натиска, който Вашингтон е оказал на Пхенян.\r\nНа въпрос на журналист готов ли е Тръмп да разговаря по телефона с лидера на Северна Корея Ким Чен-ун, той отвърна: \"Разбира се, аз винаги вярвам в диалога.\"\r\nВ новогодишното си обръщение лидерът на КНДР Ким Чен-ун обяви готовност да изпрати севернокорейските спортисти да участват в зимните Олимпийски игри в Южна Корея. В отговор на това президентът на Южна Корея Мун Дже-ин възложи на правителството си да започне подготовка за преговори с КНДР за нейно възможно участие в тази олимпиада.\r\nВ сряда двете Кореи възстановиха линията на специална връзка в селището Пханмунджом на съвместната им граница, а в петък южнокорейското министерство на националното обединение обяви, че Пхенян е приел предложението на Сеул за първите преговори на високо равнище от декември 2015 г. насам, припомня ТАСС, цитирана от БТА.", "date": "2018.01.06", "title": "Тръмп доволен: Подкрепям преговорите между двете Кореи"}
{"url": "https://www.dnes.bg/obshtestvo/2018/01/06/robot-dade-nachaloto-na-predsedatelstvoto-na-es.364305", "text": "Робот даде началото на първото българско ротационно председателство на Съвета на Европейския съюз. Това стана по време на откриването на MegaDojo Sofia 1.0 #kids4digiEU в Националния дворец на културата днес, 6 януари.\r\nСъбитието събра стотици ученици от цялата страна. Роботи и създадени от децата електронни машини обсебиха коридорите на НДК и разхождайки се между гостите им даваха информация и възможност за избор на игри, съобщават от пресцентъра на българското председателство на Съвета на ЕС. \r\n\"Децата са нашият капитал, нашето бъдеще, нашата гордост и през тях ние даваме най-истинския старт на Българското председателство. Надявам се след 14 години някой от тези деца да вземат важните решения за всички нас\", каза министърът за Българското председателство на Съвета на ЕС Лиляна Павлова. \r\nСъбитието у нас, организирано под патронажа на Министерството за Българското председателство на Съвета на ЕС 2018, става възможно благодарение на CoderDojo Bulgaria и Дигитална Национална Коалиция. Специално за събитието в страната пристигна българският еврокомисар с ресор цифрова икономика и общество Мария Габриел. Децата поздрави и заместник-министъра на образованието Деница Сачева, дигиталният шампион на България Гергана Паси ръководи събитието.\r\nДоброволци, ментори, организатори и партньори на събитието създадоха на децата 18 работилници. В тях те учиха как да пазят кибер хигиена, разбиваха кодове на страни и съединяваха жичките така, че да светнат създаваните от тях роботи. В продължение на няколко часа учениците програмираха кодове и компютърни игри, композираха музика с клавиатурата, и учиха факти за Европа и за държавите членки с помощта на компютрите си. \r\nМалките програмисти тестваха и издръжливостта на паролите си. Министърът на Българското председателство Лиляна Павлова също тества колко е силна паролата на своя компютър. Оказа се, че може да бъде разбита за 4 месеца, а организаторите на работилницата \"Няма да ме хакнат\" от държавната агенция \"Електронно управление\" й обясниха, че всъщност паролата е сравнително слаба, защото силните се разбиват за стотици години. \r\nШест деца бяха излъчени да бъдат посланици на дигиталните умения по време на Българското председателство на Съвета на ЕС и през следващите шест месеца те ще посетят европейските институции.\r\nДетският уъркшоп по програмиране завърши с награди – таблет и 2 кано компютъра и торбички с книжки и подаръци за всички участници.", "date": "2018.01.06", "title": "Робот даде началото на председателството на ЕС"}
{"url": "https://www.dnes.bg/notifikacii/2018/01/06/sysedi-za-ubieca-rosen-tih-i-skromen-chovek-pieli-kafe.364306", "text": "Росен Ангелов, който се издирва заради шесторното убийство в Нови Искър, е живял в блока в Дружба до преди 5-6 месеца в продължение на около година. Имал и съквартирант, но и той заминал още преди Нова година, съобщава Нова телевизия.\n\n\n\n\n\r\nСилите на МВР и армията издирват Ангелов, но от него няма и следа. Снощи полицаите тръгнаха по новата гореща следа и с десетина патрулни автомобила и четири буса с тежко въоръжени мъже обградиха блок 29 в столичния квартал \"Дружба\", за да търсят рецидивиста, но без резултат.\r\nСпоред вече бившите му съседи Росен бил тих и скромен човек, редовно пиел кафе с тях, не ползвал кола, а само градски транспорт. Разказвал за службата си във Френския легион, дори показвал свои снимки от тогава. Живеел при наемателя на апартамента – Владо. Той също заминал преди Нова година, според съседите му – за Франция. Никой в квартала обаче не знае какво точно работят двамата.\r\nА Росен Ангелов е живял и в други два столични квартала -\"Надежда\" и\"Люлин\". И там съседите го познали веднага, щом от МВР пуснали снимката му.\r\nИменно от\"Люлин\" тръгва първото дело за блудство срещу Ангелов. Посегнал на 12-годишната дъщеря на жената, с която живеел тогава. За това бил осъден и лежал в затвора шест години. Излязъл на свобода през 2002 г. Само няколко години по-късно отново е обвинен и осъден за блудство, но полицията така и не го открива.\r\nРосен Ангелов най-вероятно все още ползва мобилен телефон и интернет, защото профилът в социалните мрежи, който се предполага, че е негов, вече е изтрит. Изтрити са коментарите и харесванията на публикациите му.\r\nВсе още не е открит и собственикът на тефтера, намерен до тялото на убитата в Нови Искър Кети Кюхова. Вътре, освен името на мъжа й Неделчо Юнаков и записки за ипотечен кредит, какъвто семейството е теглило, фигурират и данни за последните парламентарни избори. \r\nМакар Кети Кюхова да не е в списъците на секционните комисии, тя си е водела записки за това как се смятат преференции и как се броят гласове.\r\nИздирването на Росен Ангелов продължава и Искърското дефиле остава под полицейска блокада.\r\n ", "date": "2018.01.06", "title": "Съседи за убиеца Росен: Тих и скромен човек, пиели кафе"}
{"url": "https://www.dnes.bg/mish-mash/2018/01/06/kakvo-izdavat-cvetovete-za-lichnostta-vi.364254", "text": "Могат ли цветовете да разкрият какъв човек сме? Според изследователя Кей Си Джоунс, цитиран от Elle – да. Какво говорят те за нас? Разберете какви сте според любимия ви цвят.Такъв човек търси баланс между страст и нежност. Чувствителен е към нуждите на другите, но в същото време копнее за не по-малко любов в замяна. Въпреки това те не обичат публичните демонстрации, предпочитайки по-елегантен начин да показват чувствата си. Сладкият характер на бледорозовото говори и за лека наивност и на моменти незрялост на преценката. В допълнение, вие сте човек, който разчита твърде много на помощта на другите. Би било хубаво да имате повече вяра в себе си. Сред ценните предимства са отличните организационни умения. Работата, свързана с ръководство, грижата или преподаването, е оптимална за хората, на които този цвят е любим.Думи, които описват личността: приятелски, щедри, любезни, методични, наивни, грижовни, романтични.Представител на истински свободен дух, който гледа към света чрез съвсем различен обектив. Хората, които имат този цвят за любим са артистични и талантливи. Приятелите често ви смятат за луди, но пък не могат без вашата компания. Въпреки че сте доста екстравагантни и на пръв поглед изглеждате несериозни, дълбоко в себе си сте строго организирани хора, които се стремят да създадат хармония и да обединяват. Най-силните си качества те реализират в социалната сфера.Думи, които описват личността: приятелски, общителни, творчески, импулсивни, новаторски, мотивирани, оптимисти, духовна подкрепа.Открито изразявате чувствата си, държите да се знае собственото ви мнение дори да не е поискано. Често действате прибързано, но това произтича от желанието да се направи нещо, каквото и да става. Тези хора обикновено са надарени с огромна физическа сила, неограничено количество енергия и страст за цял живот. Приключенци са, не се страхуват да опитат нещо ново и смело стъпват по неутъпкани пътеки. Имат успех в областта на финансите, консултирането или управлението на собствеността.Думи, които описват личността: агресивни, устойчиви, конкурентни, нетърпеливи, импулсивни, силни, оптимистични, страстни, спонтанни.Какво издават другите цветове за личността може да научите на ", "date": "2018.01.06", "title": "Какво издават цветовете за личността ви?"}
{"url": "https://www.dnes.bg/za-da-se-razbirame/2018/01/06/skandaljii-kliukari-koi-sa-5-te-nai-loshi-cherti-na-vsiaka-zodiia.364226", "text": "Всяка зодия си има свои тъмни страни. Импулсивност, необмислени думи, прекъсване и желание за надмощие над другите са само част от лошите черти на различните зодии. За да работим по усъвършенстването си е добре първо да опознаем всяка наша лоша черта и да я променим. Така ще общуваме по-лесно и здравословно с останалите.Ругаене: Овните могат да ругаят и псуват винаги, дори когато не се налага. Това е част от личността им. Те са много експресивни и комуникацията с премереност и такт често им убягва. За тях това не е никакъв проблем. Би могло да е за околните.Действат без да мислят: Овните са импулсивни натури. Затова често реагират преди да са обмислили ситуацията. След това често съжаляват както за действията, така и за думите си.Прекъсват: Овенът има особен талант да се изказва, когато друг говори. Някак винаги им идва нещо наум, когато друг говори в момента. Чувстват се длъжни да изкажат каквото имат да казват и това дразни околните.Мятат косата си: Повечето Овни имат природно красиви коси. Те го знаят и обичат да го подчертават. Често мятането и пипането на косата се превръща в нещо като нервен тик за тях.Пият прекалено много кафе: Няма нищо лошо в кафето, стига да е в малки количества. Овните като огнени натури обожават кафето, а то ги разпалва още повече. Овни, щадете повече здравето си.Казват „не“ моментално: Лоша черта в характера на Телците е, че често отричат всичко и всички преди да са помислили.Хвърлят много пари за пазар: Разточителството на Телците е една от най-честите причини за проблеми във връзките им.Страхуват се от промените: Телецът обича домашния уют и сигурността. Не обича никакви промени вкъщи, размествания и нови цветове. Харесва комфортната си зона на работа и не се стреми към нови изяви. Това му пречи в много отношения.", "date": "2018.01.06", "title": "Скандалжии, клюкари... Кои са 5-те най-лоши черти на всяка зодия?"}
{"url": "https://www.dnes.bg/obshtestvo/2018/01/06/pochina-golemiiat-aktior-veli-chaushev.364307", "text": "На 83-годишна възраст почина известният актьор Вели Чаушев. Тъжната вест съобщиха от Сатиричния театър в социалната мрежа Facebook.\r\n\"Още един от Големите актьори на Сатиричния театър си отиде от този свят... Актьор на словото - не само от сцената, но и автор - майстор на думите в книгите - поклонение към театъра и към хората на театъра... Човек на вица, артист, горящ в театъра и за театъра... Вели, ще ни липсваш с усмивката си, със съпричастността си към съдбата на Сатиричния театър... Вели, вярваме, че сега си на онзи свят, за да превръщаш в прекрасно слово историята на театъра, за който даде целия си живот... Обичаме те!\", пише в съобщението.\r\nВели Чаушев е роден на 11 септември 1934 година в Златоград. Като ученик учи в Пловдив и Стара Загора. От малък се увлича по поезията на Александър Вутимски, Атанас Далчев, Богомил Райнов.\r\nРешението да кандидатства във ВИТИЗ Чаушев взема след случайна среща с Апостол Карамитев. Завършва следването си през 1958 година и постъпва в трупата на Хасковския театър. От 1961 година е актьор в Държавния сатиричен театър. В последните години нашумява моноспектакълът му по стихове на Валери Петров \"Разтворен прозорец\".\r\nПрез годините Чаушев има роли в множество филми и телевизионни постановки. Наред с това, редовно прави записи за Българското национално радио. Изявява се и като автор на детски книги.", "date": "2018.01.06", "title": "Почина големият актьор Вели Чаушев"}
{"url": "https://www.dnes.bg/za-da-se-razbirame/2018/01/06/nai-glupavite-liubovni-syveti.364224", "text": "Приятелите и близките ви могат да ви дават стотици любовни съвети. Те ще го направят с обич и за да ви предпазят от разочарования, но това не означава да се вслушвате във всеки глупав съвет, пречупен през призмата на нечий чужд опит.Кои са някои от най-абсурдните съвети за любовта и връзките, които никога да не следвате?Не са нужни подобни игрички на котка и мишка, освен ако не сте в гимназията. Тези глупави правила за срещите и интервалите, в които трябва да се правите на интересни и недостъпни, са истинска глупост. Бъдете честни, искрени, дръжте се естествено и ако изпитвате нужда да отговорите на съобщение или обаждане, направете го. Просто е.Не е задължително всяка връзка да е една и съща като предходните. Това, че някой е сметнал за редно да не бърза да се радва не означава, че този съвет важи във всички случаи.", "date": "2018.01.06", "title": "Най-глупавите любовни съвети"}
{"url": "https://www.dnes.bg/stranata/2018/01/06/djerman-protestira-zaradi-izgrajdaneto-na-depo-za-otpadyci.364308", "text": "\r\n                        \r\n                        \r\n                        \r\n                    ", "date": "2018.01.06", "title": "Джерман протестира заради изграждането на депо за отпадъци"}
{"url": "https://www.dnes.bg/dnes-te-kazaha/2018/01/06/06-01-2018.364300", "text": "\r\n ", "date": "2018.01.06", "title": "06.01.2018"}
{"url": "https://www.dnes.bg/stranata/2018/01/06/pochina-deteto-padnalo-ot-skali-krai-asenovata-krepost.364299", "text": "Почина 13-годишното момче, което падна от 15-метрови скали край Асеновата крепост. Инцидентът стана около 13,30 ч.\nШофьори са подали сигнал, че на главния път Пловдив-Смолян лежи човек в безпомощно състояние. Светкавично са били изпратени екипи на полицията и на Бърза помощ. Те установили, че е пострадало дете на 13 години. То е било откарано в много тежко състояние в пловдивската университетска болница. \r\nМалкият Васко е бил приет в шоково състояние с множество травми. Въпреки усилията на лекарите да го спасят, той издъхнал по време на изследванията, пише \"\".\r\nВаско е бил с още три други деца по време на инцидента. Те решили да отидат на разходка край Асенова крепост. Теренът там е труден и опасен. Предполага се, че момчето се е подхлъзнало на скалата и е полетяло, падайки на шосето за Бачково. \r\nДвижението е било спряно, но след изясняване на инцидента, е възстановено.", "date": "2018.01.06", "title": "Почина детето, паднало от скали край Асеновата крепост"}
{"url": "https://www.dnes.bg/health/2018/01/06/otkrito-za-zapeka-koi-sa-protivopokaznite-hrani.364240", "text": "Неконтролируемото поглъщане на различни ястия по празниците може да ни докара запек. Това състояние, което протича с болки и дискомфорт, може да се дължи на безброй причини, но понякога храната в чинията е една от тях. Ако след новогодишната трапеза имаме този проблем, не трябва да бързаме с медикаментите за разхлабване, а първо да помислим как да си помогнем с натурални средства За да забравим за запека след празниците, трябва да следваме няколко прости правила. Добре е да следим как се чувства стомаха ни след приема на различни храни, както и да изключим от менюто си някои определени.  Понякога диетата, която спазваме също може да доведе до запек. Причината е, че в позволените ни храни няма достатъчно здравословни за чревната флора влакна и фибри. Хранителен режим с прекалено много фибри или преяждането с вредна храна също може да доведе до проблеми с изхождането, подуване и дискомфорт в стомаха.  ", "date": "2018.01.06", "title": "Открито за запека - кои са противопоказните храни?"}
{"url": "https://www.dnes.bg/obshtestvo/2018/01/06/v-moreto-v-dunav-v-drujba-smelchaci-spasiha-bogoiavlenskiia-kryst.364301", "text": "\n", "date": "2018.01.06", "title": "В морето, в Дунав, в \"Дружба\"... Смелчаци спасиха богоявленския кръст"}
{"url": "https://www.dnes.bg/world/2018/01/06/lodka-potyna-krai-libiia-zaginaha-nai-malko-25-migranti.364302", "text": "Най-малко 25 мигранти са се удавили край бреговете на Либия при потъването на гумена лодка с близо 150 души, съобщи германската неправителствена организация \"Сий уоч\" в Туитър, предаде Франс прес. \r\nИталианската брегова охрана е пристигнала на мястото на корабокрушението северно от Триполи, уточни организацията, според която точният брой на загиналите е неизвестен.\r\nИталианската брегова охрана заяви пред АФП, че 85 души са спасени и че досега са извадени телата на осем души.\r\n ", "date": "2018.01.06", "title": "Лодка потъна край Либия, загинаха най-малко 25 мигранти"}
{"url": "https://www.dnes.bg/mish-mash/2018/01/06/meril-striip-se-sdobi-s-nov-imot-v-kaliforniia.364252", "text": "Носителката на \"Оскар\" Мерил Стрийп се нанесе преди броени дни в ново луксозно имение в модерен стил, построено в средата на миналия век.Със съпруга си Дон Гемър се разделиха с 3,6 милиона долара за къщата в Пасадена, близо до Лос Анджелис. Имотът бе пуснат на пазара през септември, като първоначално за него са искали 4,125 милиона долара.Комплексът от сгради е построен през 1959 г. от известните архитекти Уитни Р. Смит и Уейн Р. Уилямс – пионери на американската модернистка архитектура. Площта на имота заема около 2 дка земя, а до къщата води частен път.Сред предимствата на имението са високи тавани и големи остъклени стени. Къщата разполага с три големи спални и три уютни бани. Сградата е със запазени много оригинални елементи и архитектурни детайли, които са оцелели от построяването на сградата в средата на XX век.От особена стойност са автентичните рамки на прозорци и врати и външните тераси. Също така в къщата има отделна офис стая, студио и басейн в градината.Вижте новото имение на Мерил Стрийп в галерията на ", "date": "2018.01.06", "title": "Мерил Стрийп се сдоби с нов имот в Калифорния"}
{"url": "https://www.dnes.bg/world/2018/01/06/zemetresenie-s-magnitud-5-1-raztyrsi-zapaden-iran.364303", "text": "Земетресение с магнитуд 5,1 разтърси западната иранска провинция Керманшах днес, съобщиха местни медии, цитирани от Ройтерс и Асошиейтед прес. \r\nТрусът станал в същия район, където земетресение с магнитуд 7,3 уби над 600 души през ноември.\r\nСпоред държавната телевизия в труса са ранени осем души, като двама от тях са приети в болница.\r\nЗеметресението било усетено най-силно в кюрдския град Сарпол-е-Захаб, на 520 км западно от Техеран. Епицентърът на труса бил на дълбочина осем километра, пише БТА.", "date": "2018.01.06", "title": "Земетресение с магнитуд 5,1 разтърси западен Иран"}
{"url": "https://www.dnes.bg/notifikacii/2018/01/06/papa-francisk-ne-prevryshtaite-karierata-v-smisyl-na-jivota.364304", "text": "В проповед по случай Богоявление папа Франциск посъветва вярващите да не превръщат гонитбата на кариера, пари или успехи в смисъл на целия си живот, предаде Асошиейтед прес, цитирана от БТА.\r\nПапата заяви, че хората често се справят, като имат само \"здраве, малко пари и малко развлечения\". Той призова вярващите да помагат на бедните и на останалите нуждаещи се, да дават, без да очакват нищо в замяна.\r\nНа Богоявление много християнски църкви отбелязват тримата влъхви, които последвали пътеводната звезда, за да открият детето Исус. Франциск призова християните да се запитат \"коя звезда сме избрали да следваме през живота си\". \"Някои звезди може да са ярки, но не сочат пътя. Така е с успехите, парите, кариерата, почестите и удоволствията, когато те се превърнат в смисъл на живота ни\", подчерта папата, предупреждавайки, че подобен път не води до мир и радост.\r\nДобрите християни не трябва да стоят, чакайки нещата да се случат, а трябва да правят добро, без да им е поискано, заяви на Богоявленската литургия папа Франциск, цитиран от ДПА. \"Исус позволи да бъде намерен от тези, които го търсеха, но за да го намерим, трябва да станем и да тръгнем - не да седим, а да поемаме рискове; не да стоим, а да потеглим на път\", подчерта папата.\r\n\"Ако искаме да открием Исус, трябва да преодолеем страха си от поемане на рискове, самодоволството си и мързеливия отказ да поискаме повече от живота\", добави той.\r\nПапата произнесе проповедта си по време на служба в базиликата \"Св. Петър\", на която присъстваха кардинали, епископи и други членове на духовенството. Той подкани събралите се да бъдат безкористни. \"Да правите добро, без да отчитате цената, дори без да е поискано, дори когато не печелите нищо, дори когато е неприятно: това иска Бог\", заяви той и ги подкани да помагат \"на тези, които няма какво да дадат в замяна: нуждаещите се, гладните, чужденците, затворниците, бедните\".\r\n ", "date": "2018.01.06", "title": "Папа Франциск: Не превръщайте кариерата в смисъл на живота!"}
{"url": "https://www.dnes.bg/stranata/2018/01/06/iskri-na-bogoiavlenie-koi-da-hvyrli-krysta-v-kyrdjali.364289", "text": "Големият християнски празник Богоявление създаде напрежение в Кърджали, където за малко не се стигна до сериозно политическо разделение.Водите на Арда бяха осветени с хвърлянето на кръста в нея от пловдивския владика Николай. Имаше сериозна опасност обаче общината да проведе второ хвърляне на кръста в Кърджали - от въздушен балон, съобщи \"Нова телевизия“.Това не се случи, защото местната власт все пак предпочете да възстанови празника Мъжки водици вместо да организира хвърляне на кръста.Властите осигуриха въздушния балон за празненството, за да могат хората да се качат на него.Истинското хвърляне на кръста се случи в манастирския комплекс \"св.Йоан Предтеча\". Там имаше и хвърляне на кръста в басейн с топла вода за децата.Кметът на Кърджали Хасан Азис честити празника на всички. Той заяви, че Кърджали ще покаже разум, смиреност, мъдрост и спазване на църковните канони. Областният управител Никола Чанев заяви, че \"война\" в Кърджали не е имало, а само словесни \"престрелки\".  \r\n ", "date": "2018.01.06", "title": "Искри на Богоявление: Кой да хвърли кръста в Кърджали"}
{"url": "https://www.dnes.bg/zvezdi/2018/01/06/ot-defekta-efekt-zvezdite-koito-imat-nedostatyci.364256", "text": "Всеки човек, дори и ако той е знаменитост с многомилионна армия от фенове, има своя недостатък. Някой не са доволни от формата на носа си, други смятат че очите им не са достатъчно сини. Има сред звездите такива, които са успели да превърнат своите привидно очевидни недостатъци в предимства, пише Elle. Кои са те?От детството Босуърт страда от заболяване, наречено секторна хетерохромия. При него част от ириса е с различен цвят. Но това не попречи на Кейт да направи успешна кариера в Холивуд и дори да плени сърцето на Орландо Блум, макар и не задълго.Богатата наследница, която наскоро се сгоди за актьора Крис Зулка, често е в списъка на най-сексапилните жени. Независимо че има недостатък – паднал клепач. През годините тя се е научила умело да крие този недостатък с грим, който иначе придава уморен вид.Мерилин Монро е имала лека форма на кривогледство, поради което в началото на кариерата си често е получавала отказ от режисьорите за различни роли. Всичко това се променило в момента, когато актрисата се научила да използва в своя полза този недостатък. А както е известно на нейния поглед не е устоял и президентът на САЩ.Кои са останалите знаменитости, които превърнаха недостатъците си в ефект, четете на ", "date": "2018.01.06", "title": "От дефекта – ефект! Звездите, които имат недостатъци"}
{"url": "https://www.dnes.bg/obshtestvo/2018/01/06/ubiecyt-rosen-moje-da-e-s-avtomat-preduprejdavat-da-se-vnimava.364290", "text": "Убиецът Росен Ангелов е въоръжен по-сериозно от очакваното и трябва да се внимава! Това обяви военният министър Красимир Каракачанов.Обвиненията за шесторното убийство в Нови Искър бивш затворник все още се издирва. Полицейската акция в околностите на село Луково продължава, но засега бе успех.\"Има информации, че Росен Ангелов е търсил да закупи автоматично огнестрелно оръжие. Много вероятно е да е успял да го направи\", каза Каракачанов, цитиран от \"Фокус\".\n\n\n\nЗатова според него е възможно престъпникът да е въоръжен по-сериозно и не само с оръжието, с което е извършил престъплението – малокалибрен пистолет. \"Така че човекът е опасен и трябва се внимава\", беше категоричен Каракачанов.По-рано той съобщи, че има индикации, че Ангелов се е обучавал в Чуждестранния легион.Междувременно майката на една от жертвите в Нови Искър, 18-годишният Боби, се усъмни, че Росен Ангелов е истинският убиец. Според нея той е просто изкупителна жертва.Прокуратурата и полицията обявиха вчера, че ДНК експертиза сочи по категоричен начин, че именно Ангелов е шесторният убиец. Мотивът му най-вероятно е личен, тъй като е бил в интимни отношения преди години с една от жертвите – 44-годишната Кети.\r\n ", "date": "2018.01.06", "title": "Убиецът Росен може да е с автомат! Предупреждават: Да се внимава!"}
{"url": "https://www.dnes.bg/sofia/2018/01/06/predsedatelstvoto-zapochva-centyryt-na-sofiia-zatvaria-eto-kyde.364291", "text": "Голяма част от София ще бъде блокирана заради председателството на Съвета на ЕС, което България официално ще поеме на 10 януари.От месеци МВР и Столична община подготвят хората в София, че ще има затворени улици, паркинги и цели трасета по време на официалните събития.Ето първата \"порция“ блокирани улици в центъра на София. Те ще бъдат затворени от 10 до 12 януари, пише \"Монитор“.Забранява се престоят и паркирането на пътни превозни средства, с изключение на автомобилите, превозващи участниците в мероприятията, в следните улици: до отпътуване на делегациите на 12.01.2018 г. на ул. \"Ген. Гурко\" между ул. \"Г.С.Раковски\" и ул. \"Кн. Александър І\".\r\n\r\n- на ул. \"Кн. Александър І\" между ул. \"Ген. Гурко\" и бул. \"Цар Освободител\";\r\n- на ул. \"Аксаков\" между ул. \"Дякон Игнатий\" и ул. \"Г.С.Раковски\";\r\n- на ул. \"Дякон Игнатий\" между ул. \"Ген. Гурко\" и бул. \"Цар Освободител\";\r\n- на ул. \"Кузман Шапкарев\" между ул. \"Иван Вазов\" и ул. \"Ген. Гурко\";\r\n- на ул. \"Славянска\" между ул. \"Г.С.Раковски\" и ул. \"Дякон Игнатий\";\r\n- на ул. \"Г.Бенковски\" между бул. \"Цар Освободител\" и ул. \"Иван Вазов\";\r\n- на ул. \"Иван Вазов\" между ул. \"Г.С.Раковски\" и ул. \"Дякон Игнатий\".- на площад \"Кн. Александър І\", срещу Национална художествена галерия;\r\n- на пл. \"Кн. Александър І\" между бул. \"Цар Освободител\" и ул. \"Московска\".- на ул. \"Доспат\" между бул. \"Витоша\" и ул. \"Баба Неделя\";\r\n. на ул. \"Баба Неделя\";\r\n- на ул. \"Д-р Христо Стамболски\".По преценка на отдел \"Пътна полиция\" при СДВР  ще се забранява  влизането на пътни превозни средства, с изключение на автомобилите обслужващи мероприятията,  както следва:- по ул. \"Ген. Гурко\" между ул. \"Г.С.Раковски\" и ул. \"Кн. Александър І\";\r\n- по ул. \"Кн. Александър І\" между ул. \"Ген. Гурко\" и бул. \"Цар Освободител\";\r\n- по ул. \"Аксаков\" между ул. \"Дякон Игнатий\" и ул. \"Г.С.Раковски\";\r\n- по ул. \"Дякон Игнатий\" между ул. \"Ген. Гурко\" и бул. \"Цар Освободител\";\r\n- по ул. \"Кузман Шапкарев\" между ул. \"Иван Вазов\" и ул. \"Ген. Гурко\";\r\n- по ул. \"Славянска\" между ул. \"Г.С.Раковски\" и ул. \"Дякон Игнатий\";\r\n- по ул. \"Г.Бенковски\" между бул. \"Цар Освободител\" и ул. \"Иван Вазов\";\r\n- по ул. \"Иван Вазов\" между ул. \"Г.С.Раковски\" и ул. \"Дякон Игнатий\".- по ул. \"Доспат\" между бул. \"Витоша\" и ул. \"Баба Неделя\";\r\n- по ул. \"Баба Неделя\";\r\n- по ул. \"Д-р Христо Стамболски\".За времето от 11.00 до 12.00 часа на 12.01.2018 г. се закрива спирка с код 0395 (Бул. Черни връх), под \"Моста на влюбените\", след бул. \"Черни връх\", посока бул. \"България\".\r\n ", "date": "2018.01.06", "title": "Председателството започва, центърът на София затваря! Ето къде "}
{"url": "https://www.dnes.bg/politika/2018/01/06/volen-siderov-podozira-sabotaj-niakoi-v-kevr-klati-kabineta.364292", "text": "Лидерът на \"Атака\" Волен Сидеров заподозря някои от членовете на КЕВР, че умишлено вдигат цената на водата и природния газ, за да саботират правителството.\"КЕВР одобрява повишението на цените и от 1 януари в някои градове цената се вдигна доста сериозно – 20%. Това е прекалено много. Настоявам това повишение да не се случи\", обяви партньорът в управлението пред \"Нова телевизия\".Той предупреди, че ако се наложи, могат да се направят и законодателни промени. \n\n\n\"Тази комисия се оказа толкова независима, че никой не може да й влияе. Не трябва да е толкова независимаа. Не трябва да е в такъв състав – 9 души, пет от които са от партии, които са против сегашното управление”, каза Сидеров и отрече да иска да овладява КЕВР.Той обаче смята, че хората в комисията работят целенасочено срещу кабинета.\"Те са в състояние да саботират правителството. И го правят. Какво ще ни кажат хората след три месеца: \"Защо дойдохте на власт, а се вдига цената на всичко?\", каза Сидеров.Според него хората в комисията са \"с политически пристрастия и политически виждания”.\"Хора като Светла Тодорова и председателят Иван Иванов са точно такива. Тази Светла Тодорова, която е уж експерт, преди време се изказа политически, че съжалява, че партия \"Атака\" е влязла в правителството. А изказът й дойде, защото преди време именно ние протестирахме пред прозорците й заради поредното увеличение на цените\", заяви Сидеров.Лидерът на \"Атака\" отново обясни, че темата Банско не е най-важният въпрос на държавата.\"Хората негодуват от случващото се като цяло, а не това конкретно. За българина това не са важните въпроси. Него не го вълнуват плажните концесии, а да речем златните”, смята Сидеров.\r\n ", "date": "2018.01.06", "title": "Волен Сидеров подозира саботаж: Някой в КЕВР клати кабинета!"}
{"url": "https://www.dnes.bg/health/2018/01/06/greipfrutyt-e-tochniiat-plod-v-sezona-na-gripa.364243", "text": "Грейпфрутът е един от плодовете, който трябва да присъства в менюто ни през зимата. Цитрусът предлага различни хранителни вещества, които помагат на организма да се бори с вирусите. Дали за свежа закуска или между храненията, грейпфрутът ни зарежда с енергията, която ни е нужна в студените и мрачни дни.   100 грама розов, бял или червен грейпфрут съдържа 32 калории, 0.63 протеини, 8.08 въглехидрати, 0.10 грама мазнини, 1.10 фибри.  Плодът е богат на витамините C и B9, калий и магнезий. Доказано е, че розовият и червеният сорт съдържат по-голямо количество провитамин А, в сравнение с белия. В грейпфрута има още веществата нарингин, бергамотин и дихидроксибергамотин (последните две не са полезни в големи количества). Той е и източник на пектинови фибри, които има и в ябълките. Някои сортове от цитруса са много по-полезни, защото в тях има ликопен, който е важен антиоксидант.  Консумацията на грейпфрут и други цитруси помага при умора, настинка, малария, диабет, запек, лошо храносмилане, проблеми с урината, повишена киселинност в стомаха и други. Тези плодове действат като мощен антисептик. Също така съдържат вода, която се грижи за здравето на кожата и нормалната функция на червата.  ", "date": "2018.01.06", "title": "Грейпфрутът е точният плод в сезона на грипа"}
{"url": "https://www.dnes.bg/stranata/2018/01/06/13-godishno-momche-padna-ot-skala-krai-pytia-asenovgrad-bachkovo.364293", "text": "13-годишно момче е с тежки наранявания след падане от скала край пътя Асеновград-Бачково, до разклон за Асеновата крепост, съобщиха от МВР пред \"Фокус\".\r\nСигналът за паднал човек на пътното платно е постъпил в 13.40 часа на тел. 112. \r\nНа място е установено, че е паднало 13-годишно момче, което е откарано в болница със сериозни наранявания. \r\nДо приключване на огледа за изясняване на причините за инцидента, движението по пътя бе преустановено. \r\nПреминаването по пътната отсечка е възстановено преди минути. ", "date": "2018.01.06", "title": "13-годишно момче падна от скала край пътя Асеновград-Бачково"}
{"url": "https://www.dnes.bg/stranata/2018/01/06/pometeniiat-ot-vlak-avtomobil-minal-nepravomerno-prez-preleza.364294", "text": "\n\n", "date": "2018.01.06", "title": "Пометеният от влак автомобил минал неправомерно през прелеза"}
{"url": "https://www.dnes.bg/health/2018/01/06/vinagi-vyv-forma-dieta-i-sport-spored-kryvnata-grupa.364222", "text": "В динамиката на ежедневието, невинаги обръщаме внимание на начина си на хранене, това дали и колко често спортуваме. В резултат възникват редица неразположения, покачваме телесното тегло, чувстваме се напрегнати.Коя е вашата кръвна група?В следващите редове споделяме няколко насоки за това как е добре да се храните и да спортувате според типа кръвна група. Може би това ще ви улесни в създаването на един здравословен план за вашето ежедневие.За хората с тази кръвна група е добре да се възползват от своята енергия и физически възможности за упражнения с висока интензивност като бягане, интервални тренировки, бойни изкуства. Редовната физическа активност ще ви помогне да намалите нивата на стрес и да повишите настроението си.Въпреки че за вас са по-подходящи динамичните спортове, може да опитате и с медитация, йога, които също ще ви държат в баланс, но и ще ви помогнат, ако страдате от артрит или хронични заболявания.Що се отнася до храненето, добавете към менюто си животински продукти, но бъдете внимателни с консумацията на млечни продукти и зърнени храни, тъй като имате склонността да не ги усвоявате както трябва.Водещата причина за увеличаване на теглото сред хората с нулева кръвна група е глутенът, който се намира в пшеничните продукти.", "date": "2018.01.06", "title": "Винаги във форма! Диета и спорт според кръвната група"}
{"url": "https://www.dnes.bg/stranata/2018/01/06/90-godishen-myj-zagina-pri-pojar-v-kyrdjaliisko.364295", "text": "При пожар в къща в село Тихомир, община Кирково, е загинал възрастен мъж, съобщиха от полицията в Кърджали. \r\nОгънят избухнал малко след 19.00 часа снощи. \r\nСъседи успели да изведат жената от горящата сграда, но 90-годишният съпруг бил намерен по-късно починал в стаята, откъдето тръгнали пламъците. \r\nМестното население успяло да локализира огъня, който бил доизгасен от екип на пожарната служба в Подкова. \r\nИзгорели са 18 кв. м междуетажна конструкция, диван, спалня, телевизор, врата. \r\nПричините за пожара са в процес на изясняване. Дежурна оперативна група от РУ-Кирково е извършила оглед. \r\nНяма данни за умишлен палеж. Образувано е досъдебно производство.", "date": "2018.01.06", "title": "90-годишен мъж загина при пожар в Кърджалийско"}
{"url": "https://www.dnes.bg/obshtestvo/2018/01/06/na-plaj-v-sozopol-na-bogoiavlenie-34-dushi-skochiha-v-moreto.364296", "text": "\r\n                        \r\n                        \r\n                        \r\n                    \n\n\n", "date": "2018.01.06", "title": "На плаж в Созопол на Богоявление: 34 души скочиха в морето"}
{"url": "https://www.dnes.bg/obshtestvo/2018/01/06/rabota-i-vdyhnovenie-edin-bylgarin-za-uspeha-v-kulinariiata.364236", "text": "\r\n                        \r\n                        \r\n                        \r\n                    ", "date": "2018.01.06", "title": "Работа и вдъхновение: Един българин за успеха в кулинарията"}
{"url": "https://www.dnes.bg/notifikacii/2018/01/06/trymp-se-zashtiti-mnogo-stabilen-genii-sym.364297", "text": "Президентът на САЩ Доналд Тръмп се самоопредели като \"много стабилен гений\" след публикуването на критична книга, в която се поставя под съмнение способността му да изпълнява задълженията си като държавен глава, предаде Ройтерс, цитирана от БТА.\r\n\"Всъщност през целия ми живот двете ми най-големи преимущества са били умствената стабилност и това че съм, тъй да се каже, наистина умен\", заяви Тръмп в Туитър.\r\n\"От МНОГО успешен бизнесмен станах водеща телевизионна звезда, а после...Президент на САЩ (при първия си опит). Мисля, че това не се класифицира като умен, а гений...и при това умствено много стабилен гений!\"\r\nНовата книга на Майкъл Улф \"Огън и ярост: в Белия дом на Тръмп\" стана бестселър още в деня на публикуването си. Тръмп я отхвърли като пълна с лъжи. \r\nВ нея се описват един обхванат от хаос Бял Дом, президент, който е бил неподготвен да спечели поста през 2016 г., и помощници на Тръмп, които се подиграват със способностите му, припомня Ройтерс.\r\nСпоред автора разкритията му вероятно ще доведат до край на управлението на сегашния американски президент, предаде Ройтерс.\r\nМайкъл Улф каза в интервю за радио Би Би Си, че изводът, който прави в своята книга, че Доналд Тръмп не е годен да заема президентския пост, се превръща в широкоразпространено мнение.\r\n\"Мисля, че една от интересните последици от книгата досега е много ясен ефект \"царят е гол\", каза Улф.\r\n\"Историята, която разказвам, изглежда, представя това президентство по такъв начин, че казва, че той не може да върши своята работа\", заяви авторът на книгата.\r\n\"Изведнъж навсякъде хората възкликват - \"божичко, наистина е така, той е гол\". Това стои в основата на усещането и разбирането, което най-сетне ще сложи край . . . на това президентство\", каза Улф.\r\n ", "date": "2018.01.06", "title": "Тръмп се защити: Много стабилен гений съм!"}
{"url": "https://www.dnes.bg/notifikacii/2018/01/06/borisov-zove-za-doverie-evropa-da-ne-obryshta-gryb-na-turciia.364298", "text": "Европейският съюз не трябва да обръща гръб на Турция, а вместо това да възстанови дипломацията и добрите отношения, за да бъде възвърнато доверието. Това заяви министър-председателят на България Бойко Борисов в интервю за турската информационна агенция Anadolu Agency в навечерието на визитата си в Истанбул по повод откриването на църквата \"Свети Стефан\" след реконструкция, продължила седем години по проект, съфинансиран от двете страни. На церемонията, която ще се състои в неделя, ще присъства и турският държавен глава Реджеп Тайип Ердоган.\n\n\n\n\r\n\"Ние, както ЕС, така и България, не сме просто съседи с Турция, която е най-голямата военна сила на НАТО в Европа, съставляваща Южния фланг на Алианса. Вместо да обръщаме гръб на Турция, трябва да преразгледаме дипломацията и добрите ни отношения и да увеличим максимално доверието\", добави премиерът на България.\r\nПо отношение на преговорите между Турция и ЕС българският премиер намекна, че издигането на крайнодесните партии в Европа е една от причините за забавянето на преговорния процес, пише \"Фокус\".\r\n\"Смятам, че споразумението за бежанците с Турция върви много добре\", подчерта Борисов, като похвали усилията на Турция в борбата срещу незаконната миграция.\r\n\"Миграцията към нас /България/ официално падна до нула. Имаме много добро сътрудничество с Турция на граничните контролно-пропускателни пунктове. Нашата гранична полиция и бреговата охрана вършат чудесна работа с турски колеги\", увери българският премиер.\r\nПо повод започналото на 1 януари 2018 г. българско председателство на Съвета на Европейския съюз, Борисов отбеляза, че страната ни ще се съсредоточи върху въпроси, свързани с Балканския регион.\r\n\"Всъщност, председателството на ЕС не означава да управляваме ЕС. Съветът на ЕС взима важни решения чрез системата за гласуване\", напомни българският премиер.\r\nГоворейки пред агенцията преди планираното му посещение, Борисов подчерта, че възстановяването на българската църква е доказателство за това, че може да има приятелство, взаимно разбирателство и добра воля между мюсюлманските и християнските страни.\r\nИзразявайки своята благодарност към Ердоган, който инициира реставрацията, Борисов заяви: \"Мисля, че това [реновиране на църквата] се случи поради взаимната добра воля и общ дух, които се опитваме да изградим на Балканите\".\r\nОбщина Истанбул финансира реставрацията, която струва 16 милиона турски лири (четири милиона долара). Българското правителство допринесе за проекта с един милион турски лири (253 хиляди долара). Въз основа на принципа на реципрочност, българското правителство даде разрешение за реставрация на джамия в град Пловдив, припомня агенцията.\r\nГоворейки за двустранните отношения между София и Анкара, Борисов заяви, че приветства всички инициативи на турския бизнес сектор. Съгласно думите му условията за турските инвеститори в България са се подобрили чрез подновяването на железопътните линии, свързващи България и Турция.\r\n\"Влаковете ще могат да пътуват със скорост от 180 километра в час. Създаваме възможности за развитие на зоната, както и за транспортиране на стоки\", заяви министър-председателят.\r\nПрипомняйки, че бе първият европейски политик, който изказа подкрепа към Ердоган след опита за държавен преврат от 15 юли 2016 г., Борисов коментира, че пучът е имал за цел не само свалянето на турския президент, но и убийството му.\r\n\"Изземването на властта от правителството чрез насочване към цивилни граждани на изтребители F16 и военни хеликоптери, не може да бъде прието, затова подкрепих президента Ердоган\", отбеляза Борисов.", "date": "2018.01.06", "title": "Борисов зове за доверие: Европа да не обръща гръб на Турция!"}
{"url": "https://www.dnes.bg/akoshtete-vqrvaite/2018/01/06/amerikanka-se-omyjva-za-tetris-kompiutyrnata-igra.364288", "text": "Американка от Орландо в щата Флорида, смята да се омъжи за компютърната игра Тетрис. Норул Махджабин Хасан се е решила на тази стъпка след като прекъснала дългогодишната си връзка с калкулатор на име Пиер. Това пише в. \"Метро\", цитиран от БТА.20-годишната дама дори се преименувала на Фрактал Тетрис Хуракан. Американката с азиатски корени стартирала връзката си с Тетрис през септември 2016 година. Сега тя прекарва с играта по 12 часа на ден, като се забавлява с нея на различни сайтове, на смартфона си и на нейната конзолка \"Геймбой\".Девойката обича да докосва копчетата й и я прибирала в леглото си. Фрактал е затрупана с тематични предмети, свързани с Тетрис. Някои от тях са любимата й възглавница и нощната й лампа. В сайта \"Спринт\" тя е завършвала играта с най-доброто си постижение - 49,53 секунди.Във физически план Фрактал изпитва същото удовлетворение от Тетрис, каквото другите постигат чрез романтична връзка. Веднага след като се дипломира, девойката възнамерява да се омъжи за конзолката си.Преди това ексцентричната дама поддържала дългогодишна връзка с калкулатора Пиер, кръстен на името на математика Пиер дьо Ферма. Но тяхната идилия приключила, след като Фрактал предизвикала късо съединение на машинката и я намокрила при почистване.Бъдещата булка е голям фен на математиката. Преди Пиер, тя си имала вземане-даване с осцилоскоп на име Бракстън.\r\n ", "date": "2018.01.06", "title": "Американка се омъжва за Тетрис! Компютърната игра…"}
{"url": "https://www.dnes.bg/stranata/2018/01/06/horyr-v-burgas-ginekolog-ubi-kotkata-na-sledovatel.364275", "text": "Известен бургаски гинеколог видя сметката на котката на бивш следовател, сега адвокат и негов съсед.Стефан Миринчев убил животинчето навръх Нова година, докато Красимир Кацарски и семейството му не били у дома.Съпругата на Кацарски е председател на Районния съд в Средец, а котето – Алфи било на тригодишния им син, пише \"Труд\".Драмата се разиграла в бургаския квартал Банево, където къщите на двамата са една до друга. Семейството на Кацарски празнувало Нова година извън града. Когато се прибрали заварили безжизненото коте да лежи на двора.Видеозапис от камера, монтирана на къщата им, запечатал потресаващи сцени. На записа се виждало как котето Алфи прескочило в двора на гинеколога и започнало да дразни кучето му.Тогава д-р Миринчев насочил въздушна пушка и ликвидирал котето, разказват съпрузите Кацарски.По случая е образувано досъдебно производство за убийство на гръбначно животно. Разследването тече под надзора на спецполицаи от Второ районно управление – Бургас.\r\n ", "date": "2018.01.06", "title": "Хорър в Бургас: Гинеколог уби котката на следовател"}
{"url": "https://www.dnes.bg/obshtestvo/2018/01/06/vidin-iska-v-kalafat-a-kalafat-dobre-doshli-no-i-tuk-e-syshtoto.364266", "text": "\r\n                        \r\n                        \r\n                        \r\n                    Добре дошли, тук е безлюдно, хората бягат, ще ни се отрази добре! Така жители на Калафат посрещат желанието на видинчани да се присъединят Румъния.Онзи ден стана ясно, че в Северозападна България организират подписки за отделянето на Видин, Враца и Монтана от страната ни и за присъединяването им към Румъния. Мотивите на инициаторите са чисто икономически.На 10 км от Видин, в Калафат обаче твърдят, че животът им не е нито по-добър, нито по-различен от този на българите. \n\n\n\"Безработицата и тук е огромна, хората избягали в чужбина, а фирмите се оплакват, че няма квалифицирана ръка\", обясни кметът на Калафат Лучиян Чобано пред . Според него ситуацията в румънското градче е също толкова деликатна колкото и в българското.\"Добре дошли сте, при нас е обезлюдено, ще ни се отрази добре\", коментират мъж на площада в Калафат. Друг допълва, че хората от двете страни на Дунав имат сходни характери.\"Харесвам кебапчетата ви на панаира, те са от магарета\", отчита трети добрите страни на България. А четвърти пита видинчани защо не идат в Германия, а предпочитат Румъния.И докато в Калафат гледат на шега на идеята, във Видин я коментират доста сериозно.\"Кой ще иска един изостанал регион? Никой\", пита се и си отговаря видинчанка. \r\n ", "date": "2018.01.06", "title": "Видин иска в Калафат, а Калафат: Добре дошли, но и тук е същото!"}
{"url": "https://www.dnes.bg/obshtestvo/2018/01/06/na-bogoiavlenie-chestit-da-e-iordan-i-vseki-koito-izvadi-krysta.364267", "text": "Православната църква празнува днес Богоявление - Йордановден, който е третият по значимост християнски празник през годината. Той е един от дванайсетте Господски и Богородични празници, известен с имената Кръщение Господне, Богоявление или Йордановден. Според библейската легенда на този ден Исус Христос е покръстен във водите на река Йордан от Йоан Кръстител. В момента на кръщението небето се отваря и Светият дух слиза върху Христос във вид на гълъб, а от небето се разнася глас: \"Този е моят възлюбен син, в когото е моето благоволение\". Оттук идва и названието на празника - Богоявление. Празникът Богоявление има най-древен произход сред празниците на Православната църква. Макар сведенията за него от писмените паметници да са твърде оскъдни, достатъчно ясно свидетелства за него църковният писател Климент Александрийски. Той говори за празнуването на месианството или за божествеността на Исус Христос при кръщението му в река Йордан, отбелязвано от християните на 6 януари. Църквата в Египет е дала и древното име на празника - \"Празник на светлината\" /на славянски \"Просвещение\"/. То се е запазило у нас и до днес наред с наименованието \"Богоявление\". \"Богоявление\" произлиза от думата \"явяване\" /от гръцки \"епифания\"/, която била заменена с по-уточняващата - \"теофания\" - \"Богоявление\". Днес празникът е наричан още Кръщение Господне и Йордановден, а в различни места на страната - Кръстовден, Водици, Водокръщи. Според народното поверие през нощта срещу Богоявление в глуха доба небето се отваря и всеки, който го види, ще получи от Бог това, което си пожелае. Вярва се още, че тогава водата спира, пречиства се, след което придобива голяма сила. Затова денят е известен като Водици и Водокръщи. За здраве всички участват в освещаването на водата, когато след празничната черковна служба, свещеникът хвърля в нея Светия кръст. Въпреки обичайния за този сезон студ млади мъже скачат във водата и изваждат кръста от нея. Който го извади, бива честит и здрав през цялата година. Болни се къпят във водата, където е хвърлен кръстът. Ако хвърленият във водата кръст замръзне, това предвещава здраве и плодородие през годината. Ако времето е студено и сухо, приема се като знак за плодородна и добра година. Накрая - с китка босилек, свещеникът поръсва хората за здраве. Йордановден се смята за последен от периода на т. нар. мръсни дни. Срещу празника е третата, последна кадена вечеря. Към постните ястия на нея се прибавят орехите, суровото жито и недогорялата свещ от предишните кадени вечери. Обредната трапеза включва прясна пита, колачета, сарми с кисело зеле, пълнени чушки, зеле, фасул, орехи, вино. Имен ден празнуват Йордан, Йорданка, Данчо, Дана, Боян, Богдан, Богдана.\r\n ", "date": "2018.01.06", "title": "На Богоявление: Честит да е Йордан! И всеки, който извади кръста"}
{"url": "https://www.dnes.bg/notifikacii/2018/01/06/sblysyk-na-samoleti-na-letishte-v-toronto-pytnicite-sa-dobre.364268", "text": "Два самолета се сблъскаха на летището в Торонто, избухнал е пожар и пътниците са били евакуирани. И те, и екипажите са невредими, съобщават световните агенции.Инцидентът е станал на летище \"Пиърсън\" вчера вечерта, когато самолет, оттеглящ се от изхода за пътници на терминал 3, се удари в пристигаща машина, предаде Ройтерс, като цитира канадски медии.Самолетите са на компаниите \"Сънуинг еърлайнс\" и \"Уестджет еърлайнс\", пише БТА.\"Уестджет\" съобщи, че има непотвърдена информация за леки наранявания, но всички 168 пътници и шестимата членове на екипажа на борда на нейния самолет \"Боинг\" 737-800 са невредими, след като са евакуирани с надуваеми пързалки.Самолетът току-що бил кацнал в Торонто от Канкун, Мексико, и изчаквал да застане на терминала.В самолета на \"Сънуинг\" не е имало пътници или екипаж, съобщи авиокомпанията. Той бил теглен от екип на компанията за наземно обслужване \"Суиспорт интернешънъл\".Канадският Борд за безопасност на транспорта е започнал разследване на инцидента.", "date": "2018.01.06", "title": "Сблъсък на самолети на летище в Торонто, пътниците са добре"}
{"url": "https://www.dnes.bg/obshtestvo/2018/01/06/otkrivat-obnovenata-jeliazna-cyrkva-sv-stefan-v-istanbul.364212", "text": "Българската национална телевизия ще направи зрителите у нас и в чужбина свидетели на тържествения молебен от обновената желязна църква \"Св. Стефан\" в Истанбул, който ще бъде излъчен пряко на 7 януари (неделя) по БНТ1 и БНТ Свят. Богослужението ще бъде отслужено от Вселенския патриарх Вартоломей в молитвеното присъствие на Негово Светейшество българския патриарх Неофит, а малко по-късно зрителите ще видят тържествената церемония, на която се очаква слова да произнесат министър-председателят на Република България Бойко Борисов, президентът на Република Турция Реджеп Таип Ердоган, както и председателят на българската общност в Истанбул Васил Лиязе.\r\nИзвънредното студийно предаване на БНТ започва в 8:30 часа. Водещите Горан Благоев и Георги Любенов ще коментират със своите гости религиозните и светските аспекти на събитието. С кадри ще бъде припомнена историята и важното значение на храма за българската църква и народ. БНТ ще покаже основните етапи от ремонта на църквата \"Св. Стефан\" – една от малкото, изцяло съградени от метал, запазена до наши дни, паметник на културата със световно значение.\r\nГости в студиото ще бъдат богословът Вeнцислав Каравълчев, историците проф. Христо Темелски и проф. Лизбет Любенова, както и изкуствоведът Благовеста Иванова.\r\nРемонтът на храма, продължил 6 години, е по проект на архитект Фикрие Булунмаз. Реставрационните дейности са извършени по съвременни технологии, а новите зидове в основата на църквата са изработени от материали, близки до тези на оригиналните.\r\n    \r\nВ архитектурно отношение църквата \"Св. Стефан\" е единствена по рода си в света. Проектът е на арменския архитект Ховсеп Азнавур, а изпълнението – на австрийската фирма \"Рудолф фон Вагнер\". Състои се от сглобяеми железни елементи с тежина 500 тона, превозени с кораб от Виена по река Дунав, през Черно море и Босфора. Желязната конструкция на църквата е сглобена на принципа на Айфеловата кула.\r\nХрамът е построен в имот, дарен през 1849 година за българските черковни нужди от княз Стефан Богориди – българин от Цариград и влиятелен османски чиновник. Основният камък на храма е положен на 27 април 1892 година, а две години по-късно е осветен от екзарх Йосиф.\r\nВ двора на българската църква \"Св. Стефан\" в Истанбул са погребани българските църковни дейци Иларион Макариополски, Авксентий Велешки, Мелетий Велешки и Паисий Пловдивски.\r\nВръщането на храма \"Св. Стефан\" в Истанбул към нов живот става на фона на нов етап в добросъседските отношения между България и Турция и в контекста на стратегическата роля на страната ни в региона на Югоизточна Европа.\r\nПрез август 2016 г. премиерът Бойко Борисов беше първият държавен лидер, който посети Турция след опита за преврат в южната ни съседка. През лятото на следващата година, заедно със своя колега Бинали Йълдъръм и турския президент Ердоган, българският премиер дискутира ключовите за региона въпроси – бежанския проблем и сигурността на южните граници на ЕС.\r\nМесец по-късно, в рамките на 22. Световен петролен форум, българският министър-председател и турското правителство постигнаха разбиране по въпросите за бъдещото развитие на газопреносна инфраструктура на Балканите и в Европа, както и енергийната сигурност.\r\nПолитическите измерения на поредната официална среща на високо ниво ще коментират за зрителите на БНТ бившият външен министър Ивайло Калфин, политическият анализатор Весела Чернева и евродепутатът Андрей Ковачев.\r\nСпециалното предаване на БНТ, с преки включвания от Истанбул, ще продължи до 11:00 часа.", "date": "2018.01.06", "title": "Откриват обновената желязна църква \"Св. Стефан\" в Истанбул "}
{"url": "https://www.dnes.bg/obshtestvo/2018/01/06/smyrt-v-planinata-turist-zagina-pri-izkachvane-na-vihren.364272", "text": "Критична ситуация на Пирин. Турист е загинал при изкачване на връх Вихрен, съобщиха от Планинската спасителна служба към Българския червен кръст.Инцидентът е станал около 5.00 часа тази сутрин, информира \"Фокус\".Водач и двама туристи са тръгнали от хижа \"Вихрен\" към връх Вихрен. По време на изкачването един от тях се е подхлъзнал и паднал, в следствие на което е починал.Другите двама са в добро състояние.\r\n ", "date": "2018.01.06", "title": "Смърт в планината: Турист загина при изкачване на Вихрен"}
{"url": "https://www.dnes.bg/notifikacii/2018/01/06/bylgariia-otbeliazva-170-godini-ot-rojdenieto-na-botev.364270", "text": "Днес България отбелязва 170 години от рождението на Христо Ботев.Тържествено честване в памет на великия революционер, поет и публицист ще се проведе пред неговия бюст-паметник в Борисовата градина.Тържества ще има и в родния му Калофер.Ботев е роден в Калофер през 1848 г. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия, припомня \"Фокус\".През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса.След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа.През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\".След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си.След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан.Творчеството на Христо Ботев оставя белег в сърцата на всички родолюбци и патриоти. Сред най-известните му произведения са “Майце си”, “Към брата си”, “На прощаване”, “Елегия”, “Делба”, “До моето първо либе”, “Хайдути”, “Пристанала”, “Борба”, “Странник”, “Гергьовден”, “Патриот”, “Хаджи Димитър”, “В механата”, “Моята молитва”, “Зададе се облак темен”, “Ней”, “Обесването на Васил Левски”, “Защо не съм…?”, “Послание” и др.\r\n ", "date": "2018.01.06", "title": "България отбелязва 170 години от рождението на Ботев"}
{"url": "https://www.dnes.bg/stranata/2018/01/06/prognozata-na-sinopticite-slynchev-i-topyl-iordanovden.364269", "text": "Слънчев и топъл Йордановден прогнозират синоптиците.Над по-голямата част от страната ще бъде предимно слънчево. На някои места в низините и около водните басейни ще има мъгла или ниска слоеста облачност. Ще духа слаб до умерен южен вятър.Максималните температури ще са между 9° и 14°, за София около 10°.Това е прогнозата на синоптиците от НИМХ при БАН, цитирана от \"Фокус\".По Черноморието ще е предимно слънчево. Ще духа слаб вятър от юг-югозюпюд. Максималните температури ще са 10°-12°. Температура на морската вода е 9°. Вълнението на морето ще бъде 1-2 бала.Над планините ще е предимно слънчево. Вятърът навсякъде ще се ориентира от запад-югозапад и ще е предимно умерен. Максималната температура на височина 1200 метра ще е около 11°, на 2000 метра – около 5°.Атмосферното налягане ще се повишава и ще се доближи до средното за януари.\r\n ", "date": "2018.01.06", "title": "Прогнозата на синоптиците: Слънчев и топъл Йордановден"}
{"url": "https://www.dnes.bg/art/2018/01/06/volia-spravedlivost-dimityr-talev-prez-pogleda-na-svoia-vnuk.364086", "text": "\r\n                        \r\n                        \r\n                        \r\n                    Какво не знаем за човека Димитър Талев? Има ли държавна намеса по скандалната подмяна на историческата истина? Защо не реагирахме, когато в пиратски издания в Македония на \"Железния светилник\", \"Преспанските камбани\" и \"Илинден\" бяха подменени цели пасажи, а думата \"българин\" бе заменена с \"македонец\"? \r\nНа тези въпроси отговор търси внукът на обичания български писател Димитър Талев и настоя държавата да внесе протестна нота и да спре разпространяването на тези произведения на македонски език.\r\n\"Димитър Талев не е бил свит и болен човек, с големи диоптри. След жестокото убийство на редактора на вестник \"Македония\" през 1933 година, постът се поема от дядо ми и той е приел тази работа като дълг. Налага се да ходи с бастун и револвер на пояса. Тази воля, тази динамика, това чувство за справедливост… Това е Талев. Той е имал съвсем млада жена, баща ми вече е бил напът – това е другият Димитър Талев\", разказа във \"Фамилно\" Климент Талев.\r\nВнукът на писателя Димитър Талев разтваря фамилния албум за зрителите на  тази събота в 10:30 часа по .", "date": "2018.01.06", "title": "Воля, справедливост... Димитър Талев през погледа на своя внук"}
{"url": "https://www.dnes.bg/usa/2018/01/06/sasht-zamraziavat-milioni-za-palestinskite-bejanci.364271", "text": "Съединените щати са замразили 125 милиона долара, предназначени за агенция на ООН, осигуряваща помощ за палестинските бежанци.Това съобщават западни дипломати, цитирани от информационния сайт Аксиос, предадоха Ройтерс и БТА.Средствата - една трета от годишната вноска на САЩ за Агенцията на ООН за помощ и организация на работите (UNWRA), които трябвало да бъдат преведени на 1 януари, ще останат замразени, докато администрацията на президента Доналд Тръмп приключи прегледа на американската помощ за палестинската автономна власт, твърдят анонимните източници.Информацията е много подвеждаща, заяви за Ройтерс представител на Държавния департамент.\"Само защото са очаквали парите на първо число и не са ги получили в този момент не означава, че са замразени или спрени. Обсъждането продължава, разполагаме с време до средата на януари, за да вземем финално решение\", поясни той.Запитан дали е взето предварително решение, той отрече и нарече съобщенията фалшиви новини.", "date": "2018.01.06", "title": "САЩ замразяват милиони за палестинските бежанци?"}
{"url": "https://www.dnes.bg/sofia/2018/01/06/zaradi-ubieca-rosen-izdirvat-sobstvenik-na-jilishte-v-drujba.364277", "text": "Заради Росен Ангелов, търсеният за шесторното убийство в Нови Искър мъж, за издирване е обявен и собственик на апартамент в столичния квартал \"Дружба\".Вчера полицията извърши проверка в блока в софийския комплекс. От МВР отрекоха информациите, че при спецоперация снощи са били евакуирани хората от всички жилища заради данни, че Ангелов може да се крие там, пише \".Новината се появи вчера вечерта във Facebook група на район \"Дружба\". \n\n\n\nВ действителност в блока са отишли няколко полицаи, които са проверили апартамент, в който Росен Ангелов е живял. Той е бил забелязан там за последно преди месец.Мъжът, чийто апартамент е претърсен, е обявен за издирване във Франция.Шесторният убиец е живял на десетия етаж в блока в \"Дружба\" съобщи \"Нова телевизия\". Хора от претърсения вход разказаха, че са видели две полицейски коли и едва на сутринта са разбрали защо са били там.Вчера полицията и прокуратурата обявиха, че Росен Ангелов е убиецът от Нови Искър. Той е стар познат, имал е връзка с една от жертвите – 44-годишната Кети и вероятният мотив за кървавото престъпление е ревност.МВР съобщи, че Ангелов има обвинения за блудство и изнасилване, лежал е в затвора и се издирва от 2009 година.Издирването на жестокия престъпник продължава.\r\n ", "date": "2018.01.06", "title": "Заради убиеца Росен: Издирват собственик на жилище в \"Дружба\""}
{"url": "https://www.dnes.bg/tenis/2018/01/06/detronaciia-kirios-svali-grigor-dimitrov-ot-trona-v-brizbein.364276", "text": "Австралиецът Ник Кирьос детронира световния №3 Григор Димитров от трона в Бризбън, след като спечели мача между двамата с 3:6, 6:1, 6:4.След първия сет съперникът на Гришо заигра отлично, пласираше мощни сервиси, вкара общо 19 аса, игра отлично в защита, което му донесе знаменития успех. Така хасковлията не успя да защити титлата си и ще изгуби точки в световната ранглиста, пише gol.bg.В спор за титлата Кирьос ще се изправи срещу американеца Райън Харисън, който елиминира приятната изненада Алекс Де Минаур след 4:6, 7:6, 6:4. По този начин Кирьос постигна и първа победа в кариерата си над Григор от три опита и се превърна в първия австралиец, който се класира на финал в Бризбън.Първият сет между Григор и Кирьос се разви в светкавично темпо, дългите разигравания липсваха, като двамата взимаха подаванията си. При 3:2 дойде ключовият момент в него, след като световният №3 стигна до първи пробив в мача, който се оказа и единствен в първата част.В началото на вторият сет двамата си размениха по два бързи гейма на нула, след което Кирьос стигна до първия си пробив в двубоя и поведе с 3:1 гейма, после го затвърди, отново взе подаването на Григор и в крайна сметка спечели частта с 6:1 без особено напрежение.В третия решаващ сет двамата взимаха подаванията си, но Кирьос стигна до пробив и поведе с 4:3 гейма, после взе подаването си, за да се окаже на гейм от финала. В крайна сметка той стигна до два мачбола, реализира още първия и спечели сблъсъка.", "date": "2018.01.06", "title": "Детронация: Кирьос свали Григор Димитров от трона в Бризбейн! "}
{"url": "https://www.dnes.bg/obshtestvo/2018/01/06/za-predsedatelstvoto-kmetica-trygva-na-rabota-v-nosiia.364278", "text": "Кметица на едно българско село реши да се включи със своя инициатива в събитията по случай българското председателство на Съвета на ЕС.Калинка Михайлова, кмет на силистренското село Шуменци, ще ходи на работа в национална носия всеки понеделник и на знакови за България дати до 30 юни. Тогава приключва еврошефството ни.Михайлова има богата колекция от национални носии, която събира от десетилетия, пише БТА.Няколко пъти тя прави с дрехите и интересни ревюта, някои от които в чужбина. Днес Михайлова за пръв път ще облече национална носия.\r\n ", "date": "2018.01.06", "title": "За Председателството: Кметица тръгва на работа в носия"}
{"url": "https://www.dnes.bg/stranata/2018/01/06/zaginaliiat-v-pirin-30-godishen-pochinal-e-na-miasto.364279", "text": "Загиналият в Пирин тази сутрин турист е 30-годишен мъж. Той е починал при падане в района на Джамджиевите скали по време на изкачване на връх Вихрен.Както Dnes.bg писа по-рано инцидентът е станал около 5,30 ч тази сутрин. \nГрупа от трима планинари тръгнали от хижа \"Вихрен\" около 4 ч, за да се изкачат до върха по зимната пътека. В района на Джамджиевия ръб единият се подхлъзнал и паднал по скалите. Починал е на място.\r\nПриятелите му подали сигнал на тел. 112, съобщи \"Фокус\".Планинските спасители веднага са тръгнали към посоченото място, за да окажат помощ. В същия район е имало и още една група туристи.Първоначалната информация бе за двама пострадали, но после се установило, че е само един, който е починал. \r\n ", "date": "2018.01.06", "title": "Загиналият в Пирин – 30 годишен, починал е на място"}
{"url": "https://www.dnes.bg/notifikacii/2018/01/06/kak-da-ne-hvanem-grip-li-kato-izlizame-poveche-navyn.364280", "text": "От грипа можем да се предпазим с повече разходки навън. Така според специалистите ще намалим шансовете си да пипнем заразата.Зад съвета застанаха проф  директорът на Националния център по заразни и паразитни болести Тодор и лекарят хомеопат Атанас Михайлов.\"Към момента все още има \"циркулация\", но не и епидемия от грип. Вчера в Русе при 52-годишна жена от Русе е доказан щам H3N2 – \"Хонконг\". До момента в страната доминира грип от типовете B и H1N1“, съобщи Кантарджиев пред bTV. Според него разпространението на грипа се бави заради празниците. Очаква се все пак да стигнем до епидемия в края на този или началото на следващия месец.\"Хубавото време калява. Навън ли сме, не се разболяваме. Не е възможно да хванеш настинка от студената вода, ако си навън\", коментира той ритуалите на Йордановден.. Според експерта много по-рисково е да оставаме с много хора на топло и закрито в среда, която улеснява разпространението на зарази.\"Трябва половин час на ден физическа активност. В парка сега трябва да има 2-3 пъти повече хора, отколкото през лятото\", коментира и д-р Михайлов. Той отбеляза, че даже най-малките ученици се нуждаят от 5 км движение дневно.Според него \"заспалата\" имунна система не може да заработи само с помощта на лекарства или други препарати.По думите му първата грипна пандемия е повалила милиони по света само няколко години след появата на пазара на първите средства за симптоматично сваляне на температура и лечение на инфекции – \"лесното решение\".Кантарджиев не се съгласи с тази позиция и посочи, че голямата заболеваемост върви ръка за ръка с урбанизацията и събирането на много хора в големи градове и затворени помещения.И двамата медици обаче са категорични – антибиотици трябва да се предписват след микробиологично изследване. \"Проблемът с антибиотиците в нашата страна е неправилното изписване (…) целим гълъб с гаубица\", бе категоричен проф. Кантарджиев.\r\n ", "date": "2018.01.06", "title": "Как да не хванем грип ли? Като излизаме повече навън!"}
{"url": "https://www.dnes.bg/akoshtete-vqrvaite/2018/01/06/zodiite-koito-se-uchat-vzaimno-v-jivota.364191", "text": "Интересни са връзките с хора, които много приличат на нас и такива, които са напълно различни. Подобни отношения могат да бъдат много полезни и от тях да се научим на важни житейски уроци.В астрологията има знаци, които си приличат. Като например Водолей и Скорпион, Близнаци и Дева, Рак и Лъв и др.В подобни съюзи може да се срещне борба за надмощие и всеки от партньорите да се почувства неразбран и неоценен, но пък има несравним чар в това да срещнеш някой, който прилича на теб и да се погледнеш отстрани може да се окаже много полезно.В други случаи хората са много различни, дори понякога се питат дали изобщо нещо ги свързва. Но като откриваме качества, които ни липсват може да се научим на тях, подражавайки на нашия така различен познат.\r\n \r\nЕто кои зодиакални двойки са много различни, но проявяват силен интерес един към друг:\r\n \r\nСтрелците са винаги усмихнати и много лъчезарни, докато Раците са сериозни и обичат да гледат страшно. Още щом погледнем тези два знака може да разберем колко са различни.\r\n \r\nРаците са известни с пословичния си песимизъм. Те винаги очакват най-лошото и са пълни с предразсъдъци, което ги прави много подозрителни и недоверчиви. Ето защо те откриват ведрия Стрелец много очарователен.\r\n ", "date": "2018.01.06", "title": "Зодиите, които се учат взаимно в живота"}
{"url": "https://www.dnes.bg/usa/2018/01/06/trymp-prigotvil-18-mlrd-za-udyljavane-na-stenata-s-meksiko.364281", "text": "Правителството на американския президент Доналд Тръмп предложи да похарчи 18 милиарда долара за 10 години за значително удължаване на стената по границата с Мексико, предадоха световните агенции.Предложението на службата за митническа и гранична защита представлява един от най-подробните планове на правителството за това как Тръмп се надява да изпълни свое знаково предизборно обещание, информира БТА.В него се призовава да се построи 505-километрова допълнителна ограда до септември 2027 г., с което общата дължина на стената да достигне 1552 километра - или почти половината граница, заяви служител, запознат с въпроса.Планът също така включва 651-километрова заменяща или вторична ограда.Тръмп обещава \"голяма, хубава стена\" по границата с Мексико, но не е дал почти никакви подробности къде, кога и на каква цена ще бъде построена тя. Правителството поиска 1,6 милиарда долара тази година, за да построи или замени 118 километра от оградата в Тексас и Калифорния.Според служители то ще поиска още 1,6 милиарда долара следващата година.Десетгодишният план, за който първи съобщи в. \"Уолстрийт джърнъл\", е резултат от обсъждания със сенатори, попитали службата за митническа и гранична защита какво е необходимо за обезопасяване на границата, заяви служителят, пожелал анонимност, тъй като планът не е обявен публично.\r\n ", "date": "2018.01.06", "title": "Тръмп приготвил $18 млрд. за удължаване на стената с Мексико"}
{"url": "https://www.dnes.bg/politika/2018/01/06/ubiecyt-rosen-legioner-ot-chujdestranniia-legion.364282", "text": "Росен Ангелов, който полицията издирва за шесторното убийство в Нови Искър, вероятно е бил в Чуждестранния легион. Има индикации за това, каза военният министър Красимир Каракачанов пред bTV и така потвърди информациите, че криещият се от закона 56-годишен мъж има изключително високо равнище на подготовка.Каракачанов, макар и вицепремиер в кабинета, се възмути, че живеем в страна, в която всеки може да си купи оръжие и да се крие от властите. Той обаче намери виновника– твърде либералното отношение към закононарушителите.\"Когато един човек е съден за една камара престъпления (…) да го оставиш на свобода до произнасяне на присъдата?\", възмути се националистът и заяви, че ако се въведе ограничение вероятно \"т.нар либерални философия, които са готови по всяка тема да критикуват България, те веднага ще бъдат срещу това\".\n\n\nВицето се скара и на медиите, за прекаленото отразявае на случая. \"На кого помагаме с преките включвания от Искърското дефиле“, попита Каракачанов.Той коментира и напрежението около Истанбулската конвенция. ВМРО бе сред партиите, които се обявиха срещу документа с мотива, че въвежда т.нар трети пол в това число и като тема в училище. Вицепремиерът Екатерина Захариева и правосъдният министър Цецка Цачева обясниха, че такова нещо няма и всъщност целта е по-добра закрила на тези, които са обект на агресия вътре в семейството.\"За съжаление, западното общество, към което принадлежим и ние, изкриви своята ценностна система. То прави опити да се откаже от своите национални, културни и религиозни ценности\", констатира Каракачанов, който сравни съвременна Европа с Римската империя.Според него в момента по-важно е да се помогне на 200-те хиляди \"млади, грамотни семейства\", които не могат да имат деца.Каракачанов разкритикува и инициативата на няколко северозападни области да се отделят от България заради високата корупция. \"Една държава, която в началото на своята демократична ера си разстреля държавния глава като куче… Доколко Румъния е по-демократична и по-некорумпирана е въпрос на спор (…) Българската нация е готова по най-лесния начин да решава проблема – ние сме готови да отречем традиционни ценности в името на няколко изключения, той (инициаторът на подписката за отделяне) е готов 1/5 от България да бъде присъединена към друга държава, защото там нямало корупция\", възмути се вицепремиерът.\r\n ", "date": "2018.01.06", "title": "Убиецът Росен – легионер от Чуждестранния легион?"}
{"url": "https://www.dnes.bg/stranata/2018/01/06/v-nova-svetlina-pod-slynce-i-izkustven-sniag-ledenoto-horo-v-tundja.364273", "text": " \nСтотици мъже спазиха традицията на Богоявление и влязоха в ледените води на Тунджа, за да изиграят легендарното хоро в Калофер.Тази година времето беше благосклонно към участниците в ритуала и им спести мразовитите минусови температури, характерни за началото на януари.Под лъчите на изгряващото слънце и снежинки от изкуствен сняг сред смелчаците за първи път влязоха и десетина деца. \nСлед като беше хвърлен и спасен, кръстът беше предаден на 11-годишния Драгомир от Калофер.Традицията бе спазена и първо в замръзналите води на Тунджа влязоха калоферци с песента \"Залюбила е Василка\", пише БТА.Според кмета на Калофер Румен Стоянов около 500 са били мъжете, двеста местни и триста от страната, които нагазили днес в ледените води на Тунджа.Преди това рано сутринта в православния храм \"Св. Св. Кирил и Методий\" бе отслужена празнична богоявленска литургия, а смелчаците благословени от свещеника.Хиляди хора от цялата страна и чужбина бяха дошли да наблюдават характерния Калоферски ритуал.Ритуалът тази година бе наблюдаван от етнолози от Европа, защото характерният за Калофер ритуал \"Мъжко хоро\" кандидатства за включване в списъка на Юнеско. Според кмета Румен Стоянов процедурата е започнала миналата година.\r\n ", "date": "2018.01.06", "title": "В нова светлина: Под слънце и изкуствен сняг - леденото хоро в Тунджа!"}
{"url": "https://www.dnes.bg/notifikacii/2018/01/06/maikata-na-bobi-ne-viarvam-rosen-da-e-ubiecyt-izkupitelna-jertva-e.364283", "text": "Майката на Боби, една от жертвите в къщата на ужасите в Нови Искър, не вярва, че Росен Ангелов е убиецът.Бившият затворник бе посочен вчера от полицията и прокуратурата като човекът, който със сигурност е разстрелял шестимата в новогодишната нощ. Вероятните мотиви за това са лични, тъй като Ангелов е бил преди време в интимни отношения с една от жертвите – 44-годишната Кети.18-годишният Боби бе приятелят на Нанси, дъщерята на разстреляната фамилия, който във фаталната вечер решил да остане с нея в Нови Искър, защото родителите й не я пускали да празнува Нова година другаде. \n\n\n\nДнес майка му се съмнява, че полицията изобщо са търсили посоченият за убиец Росен Ангелов.\"Не само, че съм убедена, но има доказателства, че полицията и прокуратурата не са търсели Росен Ангелов, когото сочат за убиец на сина ми и още 5-ма души\", каза жената пред \"\".Тя припомня информацията, че Ангелов е бил обявен за издирване, за да влезе в зтвора, че си е взел мобилен телефон на изплащане, че си е пуснал и интернет.\"Не вярвам Росен да е убиецът, по-скоро ми се струва изкупителна жертва\", коментира тя. Стефка обясни, че я държат в пълно неведение относно хода на разследването.Според нея било необяснимо защо Росен ще убива Кети, сочена за негова любовница, на място, далеч от семейството й, а часове по-късно ще застреля и тях при положение, че никой не го е видял.\"Той така или иначе се е укривал, защото вече е бил издирван\", разсъждава жената.\"Ето, вчера казаха, че са готови балистичните експертизи, а мен никой не ме е информирал. Дори не ми казват кога ще освободят тялото, за да мога да погреба сина си\", тревожи се жената.По думите й всички, които са виждали Росен и са знаели, че той е издирван, са за затвора.\"От това, което чета по медиите, той се е разхождал свободно из гората, ходил е и при приятели в \"Дружба\". Това не е криене\", категорична е майката.\r\n ", "date": "2018.01.06", "title": "Майката на Боби: Не вярвам Росен да е убиецът, изкупителна жертва е"}
{"url": "https://www.dnes.bg/politika/2018/01/06/boiko-borisov-vodi-patriarh-i-miuftiia-v-istanbul.364284", "text": "Премиерът Бойко Борисов ще пътува за Истанбул заедно с българския патриарх Неофит и с главния мюфтия на мюсюлманите в България Мустафа Хаджи. Утре министър-председателят Бойко Борисов ще открие реставрирания български православен храм „Свети Стефан“ заедно с президента на Турция Реджеп Тайип Ердоган.В официалната делегация на Борисов ще са още външният министър Екатерина Захариева, министърът на културата Боил Банов, министърът на икономиката Емил Караниколов, министърът на земеделието Румен Поражанов и депутати, съобщиха от правителствената пресслужба.Българската желязна църква „Св. Стефан” в Истанбул е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма \"Вагнер\", а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра. Основните строително-ремонтни и  реставрационни дейности започнаха през 2011 г., след получаване на разрешение от турската държава, предвид факта, че църквата е исторически паметник, част от културно –историческото наследство на страната.Храмът бе затворен за богослужение поради сериозни проблеми в  носещата конструкция, вследствие на корозия.За реставрацията са вложени общо около 16 млн. турски лири /приблизително 3,5 млн. евро/, от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.\r\n ", "date": "2018.01.06", "title": "Бойко Борисов води патриарх и мюфтия в Истанбул"}
{"url": "https://www.dnes.bg/mish-mash/2018/01/06/otkriha-vodkata-za-milion-na-stroitelna-ploshtadka.364247", "text": "Рядката бутилка \"Русо-Балтик\", която беше открадната преди дни от бар в Копенхаген, е открита непокътната. Водката струва 1,3 милиона долара, съобщи Асошиейтед прес, цитирана от БТА.Не е била застрахована и е дадена назаем на собственика на заведението Брайън Енгберг за срок от шест месеца от компания Dartz със седалище в Латвия, Рига.\r\nВисоката цена се дължи и на използваните около 3 килограма злато и 3 килограма сребро за направата на бутилката. Капачката й е инкрустирана с диаманти и е оформена като предница на стар автомобил.\r\nСлед изчезването на водката, Брайън Енгберг, който е и колекционер, получил телефонно обаждане от човек, който попаднал на безценния алкохол на строителна площадка в Копенхаген и я е предал на полицията.Арестувани няма, а Енгберг отказва да посочи името на човека, който му се е обадил. Полицията уточни, че разследването продължава.", "date": "2018.01.06", "title": "Откриха водката за милион... на строителна площадка!"}
{"url": "https://www.dnes.bg/eu/2018/01/06/erdogan-v-parij-umorihme-se-da-kandidatstvame-za-es.364285", "text": "Турският президент Реджеп Ердоган обяви, че страната му се чувства изморена от процеса по присъединяването си към Европейския съюз.\"Официално Анкара не може да приеме, че усилията й биват възпрепятствани\", каза Ердоган в Париж. Той е във френската столица за официална среща с президента Еманюел Макрон.\"Турция чака от 54 години да премине през отворените врати на ЕС, но турският народ вече се умори от воденето на преговори за членство на Турция в ЕС. Анкара не може постоянно да се моли за допускане до състава на Евросъюза\", каза Ердоган, цитиран от \"Дарик\".Френският държавен глава Еманюел Макрон обаче отвърна, че ситуацията с правата на човека в Турция не позволява тази страна да стане част от ЕС.\r\n ", "date": "2018.01.06", "title": "Ердоган в Париж: Уморихме се да кандидатстваме за ЕС"}
{"url": "https://www.dnes.bg/obshtestvo/2018/01/06/na-bogoiavlenie-vodosvet-za-boinite-znamena-na-armiiata.364286", "text": "Бойните знамена и знамената-светини на българската армия бяха осветени на днешния празник Богоявление. \r\n\"В този пресветъл ден отново чувстваме силата на нашето единство и единомислие\" каза Патриарх Неофит в словото си по време на ритуала. \"Прекланяме глави и се молим за вечното спасение в Господа на всички знайни и незнайни герои на родната ни армия, полагали, полагащи и днес живота си за свободата и независимостта на нашия народ, за неговата цялост и за запазването на българската държавност“, каза Негово Светейшество, цитиран от БТА. \"Като се вдъхновяваме от оставения ни от тях пример на героизъм и жертвена любов, полагаме своите усилия стореното от тях да не остава напразно, но делото им да пребъде във вековете\", каза в още патриархът.На церемонията в София присъстват президентът, кметът на София, министърът на отбраната, политици, военни, дипломати.\r\n ", "date": "2018.01.06", "title": "На Богоявление: Водосвет за бойните знамена на армията!"}
{"url": "https://www.dnes.bg/stranata/2018/01/06/vlakyt-sofiia-varna-pomete-kola-na-prelez-zagina-chovek.364287", "text": "Бързият влак от София за Варна е блъснал автомобил на жп прелез. Инцидентът е станал в село Лесичари, съобщиха от полицията във Велико Търново.Шофьорът на колата е загинал на място.Трагедията е станала малко след 11 часа днес.По първоначална информация лек автомобил с варненска регистрация е бил пометен, докато пресичал прелеза, пише БТА.Движението по жп линията е преустановено. Извършва се оглед. Причините са в процес на изясняване.\r\n ", "date": "2018.01.06", "title": "Влакът София-Варна помете кола на прелез, загина човек"}
