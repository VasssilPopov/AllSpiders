{"url": "https://www.dnes.bg/zvezdi/2018/03/19/ashli-s-portokalova-koja-fenovete-nedovolni.371185", "text": "Ашли Греъм – една от най-успешните plus-size модели бе разкритикувана от своите фенове за външността си.\r\nГреъм е сред онези знаменитости в модния бизнес, които доста често показват топмарки, в това число и на бельо. Поради тази причина Ашли много често може да бъде видяна в доста дръзки фотоси.\r\nНа страницата на звездата в Instagram се появиха нови снимки от фотосесия на плажа, на която Ашли е по бански. Затова пък този път мнозина последователи на модела в социалните мрежи се изумиха от „портокаловата кожа“ на звездата.\r\nНякои от феновете ѝ отбелязаха, че тялото ѝ в реалния живот изглежда доста по-малко естетично, отколкото на фотосесиите, в които участва Греъм, което показва колко голяма обработка имат снимките с нея.\r\r\n                    \r\n                    До този момент Ашли не е коментирала критиките. Тя всъщност неведнъж е споделяла в свои интервюта, че харесва тялото си и не смята да променя нищо по него.\r\nОще новини от света на модата четете на ", "date": "2018.03.19", "title": "Ашли с портокалова кожа, феновете недоволни"}
{"url": "https://www.dnes.bg/obrazovanie/2018/03/19/ot-mon-uchitelskata-zaplata-triabva-da-e-nad-srednata.371171", "text": "Учителската заплата трябва да превишава средната за страната, за да мотивираме младите хора да се включат в професията. Това каза министърът на образованието Красимир Вълчев в Пловдив в коментар на недостига на учители и големия брой педагози в предпенсионна възраст.\r\nПо думите на министъра най-мотивиращият фактор е възнаграждението. Той припомни ангажимента на правителството за двойно увеличение на учителските заплати в неговия 4-годишен мандат. \r\nВълчев даде пример, че през миналата година средната брутна заплата за младши учители вече е била 930, а в момента е 1080 лева.\r\nВ модерните общества учителската професия е станала по-непривлекателна за младите хора и за да ги мотивираме да се включват в образователната система, ние трябва да предложим не само добро възнаграждение, но политики за квалификация на педагогическите специалисти, за подобряване на работата в училищата, за кариерно развитие и за подбор, посочи министърът, цитиран от БТА.\r\r\n                    \r\n                    По думите на министъра през следващите години педагогическата професия ще става много по-отворена към специалисти от другите системи.\r\nВ Пловдив министър Вълчев взе участие в Национална конференция на тема: \"Ресурсният учител - значим фактор за приобщаващото образование\". По темата той каза, че мерило за адекватността на всяка една образователна система е доколко тя успява да приобщи всяко едно дете.\r\n ", "date": "2018.03.19", "title": "От МОН: Учителската заплата трябва да е над средната!"}
{"url": "https://www.dnes.bg/notifikacii/2018/03/19/putin-uveri-niama-da-uchastva-v-nadprevara-za-vyoryjavane.371189", "text": "Руският президент Владимир Путин заяви днес, че Русия иска да има градивни отношения с другите страни и няма да се въвлече в надпревара във въоръжаването, предадоха световните агенции.\n\nПред победените си съперници на вчерашните президентски избори той каза, че ще се съсредоточи върху повишаването на жизненото равнище на сънародниците си, подобряване на здравеопазването и образованието и върху други вътрешнополитически въпроси, посочва Асошиейтед прес.\r\nПутин каза, че Москва не смята да участва в нова надпревара във въоръжаването, а иска конструктивен диалог с международните си партньори и ще направи всичко за решаване на разногласията между други страни, като наред с това отстоява националните си интереси, отбелязват ТАСС и Ройтерс.\rПрезидентът заяви дори, че планира намаляване на военните разходи за 2018 и 2019 г. Същевременно той подчерта, че това няма да доведе до намаляване на отбранителния потенциал на страната, посочва Франс прес.\r\nПо думите на Путин всички политически сили в Русия трябва да обединят усилията си за решаването на проблемите на страната.\r\nТой акцентира върху повишаването на икономическия растеж, въвеждането на иновации в технологиите, модернизиране на инфраструктурата, а като главни цели набеляза борба с бедността и намаляването на разликите между бедни и богати.( БТА)", "date": "2018.03.19", "title": "Путин увери: Няма да участва в надпревара за въоръжаване"}
{"url": "https://www.dnes.bg/notifikacii/2018/03/19/nachaloto-na-putin-2000-g-togava-kim-makron-trymp-sa.371142", "text": "\r\nВладимир Путин става президент на Русия на 31 декември 1999 г. \r\nКакви са били днешните световни лидери по онова време?\n\r\nБъдещият /тогава/ лидер на Северна Корея Ким Чен Ун /на 17 г./ завършва средно училище в Швейцария.\r\nПрезидентът на Франция Еманюел Макрон е на 21 години и все още не е завършил висшето си образование. Той работи като помощник на философа Пол Рикьор.\r\nДжъстин Трюдо /27 г./ е преподавател по френски и по математика. Той е бъдещият премиер на Канада.\r\nБашар Асад /33 г./ - бивш офталмолог, полковник Асад командва Републиканската гвардия.\rМаурисио Макри /40 г./ - президентът на Аржентина е президент на футболния клуб \"Бока Хуниорс\".\r\nДоналд Тръмп /53 г./ - бъдещият президент на САЩ се развежда с втората си съпруга. Той за първи път заявява желанието си да стане президент на САЩ, но по-късно размисля.\r\nНурсултан Назърбаев /60 г./ - той вече 10 години е начело на Казахстан, припомня Би Би Си.", "date": "2018.03.19", "title": "Началото на Путин – 2000 г. Тогава Ким, Макрон, Тръмп са..."}
{"url": "https://www.dnes.bg/notifikacii/2018/03/19/bez-tabeli-no-s-amfetamin-spipaha-pak-drogiran-shofior.371170", "text": "21-годишен шофьор отвори работа на полицията в Добрич, след като бе спипан 2 пъти в рамките на близо 12 часа да шофира след употреба на наркотици, съобщават от Областната дирекция на МВР.\r\nНа 17 март, около 22:50 часа, на бул. \"Трети Март\" в град Добрич е спрян за проверка лек автомобил \"Форд\" с добричка регистрация, управляван от 21-годишен мъж.\r\nПри извършената проверка за употреба на наркотични и упойващи вещества, теста отчита положителен резултат за употребата на амфетамин. Шофьорът е задържан за 24 часа. Регистрационните табели на автомобила са свалени от органите на МВР. По случая е образувано бързо полицейско производство.\r\nОще на следващия ден, около 11:45 часа, по ул. \"Ал. Стамболийски\" в Добрич е установен и спрян за проверка лек автомобил \"Форд\", движещ се без регистрационни табели.\rОказало се, че това е същият автомобил от предната вечер. При извършената проверка на водача на автомобила за употреба на наркотични и упойващи вещества, теста отново отчита положителен резултат за употребата на амфетамин.\r\nС полицейска мярка за 24 часа отново е задържан криминално проявения 21-годишен водач от град Добрич. По случая е образувано бързо полицейско производство.\n\r\n ", "date": "2018.03.19", "title": "Без табели, но с амфетамин: Спипаха пак дрогиран шофьор"}
{"url": "https://www.dnes.bg/business/2018/03/19/kym-kakvo-bydeshte-se-dvijat-nedvijimite-imoti-v-sofiia.371184", "text": "Обикновено разбираме дали има балон на даден пазар или не едва, когато той се спука, а преди това правим много умни заключения. Моето много умно заключение е, че все още нямаме балон на недвижимите имоти или поне той не е толкова надут, че да очакваме скоро неговото спукване. Това каза Георги Павлов, изп. директор на Адрес Недвижими имоти, в ефира на \r\n\"Основанията ми за това са, че все още цените не са достигнали пика от 2008 година, а едновременно с това доходите на населението за тези 10 години се повишиха. Така че дори да има балон, ние сме в много по-ранна фаза или пък сме много по-добре подготвени за него\".\r\r\n                    \r\n                    Един от измерителите, които се използва, за да се прецени дари ръстът в определен сектор има реална база или става дума за балон, е текущата доходност на активите и текущата им цена, каза гостът. \"При жилищните имоти това е наемната цена на имотите тя все още не е стигнала до опасните си нива\".\r\n\"В България традиционно доходността от жилищните имоти е около 6%, а при предишния балон тя бе спаднала до 3%. Това ясно показваше, че пазарът е надценен. Все още този фактор не подсказва наличие на балонизация. Ръстът на доходите за тези 10 години доведе до ръст на наемите, които са готови хората да платят. Според мен в момента е между 4 и 5%\".\r\nКак се отразява кредитирането в момента на имотния пазар днес? Колко голяма е зависимостта на пазара на жилища в големите градове в момента от кредитирането? Колко голяма е зависимостта на българския пазар - имотен и кредитен - от действията на ЕЦБ? Защо общината може и трябва да бъде най-активният инвеститор и стратег в недвижимите имоти?\r\n", "date": "2018.03.19", "title": "Към какво бъдеще се движат недвижимите имоти в София?"}
{"url": "https://www.dnes.bg/eu/2018/03/19/brexit-pokazva-che-evropa-ima-nujda-ot-reformi.371193", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Европа има нужда от реформи. Европейската комисия трябва да се замисли какви са грешките, които доведоха до Brexit. Това заяви в студиото на \"Денят ON AIR\" бившият депутат Настимир Ананиев.\n\r\nПо думите му трябва да се види на какво стъпваше кампанията на британците, които искаха отделянето на страната от Европейския съюз, за да се разбере дали са нужни конкретни реформи.\n\r\n\"Представете си, че в момента се договори една много изгодна сделка за Великобритания, тя да се възползва от единния пазар, от икономическите интереси и връзките със съюза, тогава и други страни ще си зададат подобен въпрос\", заяви Ананиев пред Bulgaria ON AIR. По думите му трябва сделката с Великобритания да е твърда, защото иначе е възможно и други страни-членки в Европейския съюз да поискат отделяне.\r\n                    \r\n                    \r\nНастимир Ананиев обяви също, че именно за единна Европа ще работи и новата паневропейска партия 'Волт\". \n\r\n\"Европа трябва да е на една скорост, трябва да е единна, за да може да се противопостави на другите сили, които действат в геополитически план\", категоричен беше Ананиев в ефира на \"Денят ON AIR\".\n\r\nТой обясни още, че новото движение, което се формира в различни страни в Европейския съюз, има за цел да спре именно разпадането на общността и да предотврати повтарянето на сценария с Великобритания.\n\r\nПаневропейската партия \"Волт\" вече е учредена в Германия, а до септември ще се учредят филиалите в още 14 страни, като у нас това ще стане през месец май.\n\r\n\r\n ", "date": "2018.03.19", "title": "Brexit показва, че Европа има нужда от реформи!"}
{"url": "https://www.dnes.bg/rusia/2018/03/19/v-sredata-na-mandata-putin-smenia-otbora-koi-shte-go-smeni.371169", "text": "Руснаците преизбраха Путин, защото той промени лицето на Русия в рамките на своето управление. Това каза доц. Александър Сивилов, преподавател в СУ \"Св. Климент Охридски\", в ефира на\r\n\r\nТой посочи, че Русия вече става един от основните фактори в международната политика и в икономическо отношение, въпреки санкциите, тя продължава да е доста стабилна.\r\r\n                    \r\n                    \r\nСпоред Сивилов е наистина много вероятно Путин през този мандат вече да започне да афишира своя наследник.\r\n\r\n„Към средата на мандата може да очакваме вече смяната в руското ръководство. Още повече, че самият Путин дойде на власт по този начин – предишният президент Борис Елцин отстъпи и Путин влезе като изпълняващ длъжността президент“, каза още преподавателят.\r\nСивилов смята, че това би довело до един много по-плавен преход, защото така първо руснаците ще успеят да свикнат с новото лице и второ Путин, стоейки в сянка, по този начин ще може да контролира какво става и всеки един момент ще може да се върне, ако има някаква заплаха за неговата политика до момента.  \r\nВижте повече на ", "date": "2018.03.19", "title": "В средата на мандата Путин сменя отбора. Кой ще го смени?"}
{"url": "https://www.dnes.bg/stranata/2018/03/19/kym-uniformeni-az-sym-policai-ot-briuksel-shte-vi-uvolnia.371160", "text": "41-годишен мъж от хитринското село Добри Войниково бил задържан, след като попречил на полицейски служител да изпълни служебните си задължения, съобщиха от полицията, предава \"Дарик\".\r\nМалко преди 22:30 часа, на 17 март, пред казино на ул. \"Цар Иван Александър\" в Шумен била извършена полицейска проверка на двама мъже.\r\nЕдиният от тях не представил документ за самоличност, отказал да бъде проверяван.\r\n\"Не може да ме проверявате, защото съм полицай от Брюксел\", разяснил той и дал да се разбере на униформените, че си \"просят\" уволнението.\r\nПред казиното той бил с брат си, който се опитал да го успокои. \"Евроченгето\" обаче заявил, че си тръгва и бил предупреден да не напуска мястото на проверката.\r\r\n                    \r\n                    След като се отправил към ул. \"Панайот Волов\", бил задържан. Установена била самоличността му.\r\nТой бил транспортиран до районното управление, но в движение се опитал да скочи от автомобила. След като разбрал, че вратите на патрулката са заключени, \"полицаят от Брюксел\" решил да търси подкрепа отвън и започнал да крещи: \"Помощ, отвличат ме!\". И това не помогнало, така че той прекарал нощта в ареста. Съставен му е акт.", "date": "2018.03.19", "title": "Към униформени: Аз съм \"полицай от Брюксел\", ще ви уволня!"}
{"url": "https://www.dnes.bg/akoshtete-vqrvaite/2018/03/19/rok-rege-kakva-muzika-slushate-pokrai-zodiiata-si.371172", "text": "Всеки знак в зодиака е различен и си има своя управляваща планета и елемент, които играят огромна роля за чертите и емоциите, които изразява той.\r\nВсеки човек е роден под един от дванадесетте знака на зодиака и нашето поведение, личностните ни характеристики, вкусовете и предпочитанията ни, както и реакциите ни са силно повлияни от зодията ни.\n\r\nТова включва и вкуса ни към музиката. Всеки от 12-те знаци си има свои собствени предпочитания, когато става въпрос за музикални жанрове.\n\r\nЕто и кой е музикалният стил, който най-добре пасва на вашата зодия:\n\r\n\n\r\nХората, родени под знака на Овен, са много енергични, динамични и харизматични. Те са склонни да се хвърлят в действие, без да помислят за възможните последици. Те са много активни и затова харесват оптимистична, зареждаща музика. Те харесват музика с бързо темпо и е много възможно да си падат по хард рок, хеви метъл и дори пънк.\r\n                    \r\n                    \r\n\n\r\nТелците са много силни, надеждни и практични личности. Те имат склонност да са твърде упорити на моменти и обикновено си имат любим певец, група или стил музика през целия си живот. Те често се радват на вроден слух и ценят качествената музика. Все пак най-много слушат класически рок или реге. Те обичат да пригласят на музиката, която звучи и често си тактуват с крак.\r\nВижте останалите зодии в ", "date": "2018.03.19", "title": "Рок, реге... Каква музика слушате покрай зодията си"}
{"url": "https://www.dnes.bg/rusia/2018/03/19/kakvo-da-ochakvame-ot-prezidenta-putin-i-vyzdigashtata-se-rusiia.371155", "text": "Владимир Путин сега има по-силен контрол над Русия - и по-силно място в света - благодарение на получения с голяма подкрепа мандат за нов президентски срок.\n\r\nНеговите вътрешни опоненти са до голяма степен примирени с това, че още 6 години ще останат в сянка. Външните му опоненти са затънали в собствените си проблеми - от бъркотията на британското излизане от ЕС до хаоса и противоречията в администрацията на Тръмп, пише Асошиейтед прес.\n\r\nДори масовите изборни нарушения едва ли могат да накърнят позицията на Путин. А обвиненията, че се е намесвал в изборите в САЩ и че стои зад атаката с нервнопаралитично вещество във Великобритания, само укрепиха позициите му в Русия.\n\r\nЕто някои предвиждания какво може да очакват през неговите следващи 6 години на власт съперниците и съседите на Русия и нейните 147 млн. граждани.\r\n                    \r\n                    \r\nОтношенията между Русия и Запада са вече на най-ниската си точка след рухването на Съветския съюз преди 26 години. Въпреки донякъде приятелските му отношения с президента Доналд Тръмп новият мандат на Путин му дава малко стимули да търси споразумение със САЩ, особено на фона на задълбочаващото се разследване по твърденията за руска намеса в американските избори през 2016 г.\n\n\n\n\r\nПриятелски настроени към Путин лидери отбелязаха успехи на неотдавнашните избори в Германия и Италия. Западните страни могат да очакват повече произхождащи от Русия хакерски атаки и пропаганда, насочени към саботиране на техните избори или дискредитиране на демократичните им системи - включително и на междинните избори в САЩ през ноември.\n\r\nТъй като вътрешната популярност на Путин скача винаги, когато той се опълчва на Запада, може да се очаква още по-твърд език от него следващия път, когато се изправи пред заплахи в страната си, по-предизвикателни случаи на руско вето в Съвета за сигурност на ООН по всякакви въпроси, които Москва възприема като заплаха за интересите си.\n\r\nТвърдението му отпреди няколко седмици, че Русия е разработила нови видове ядрени оръжия, които могат да пробиват противоракетните отбрани, ясно показва непреклонното намерение на Путин да засили сплашващата мощ на Русия.\n\r\n\n\r\nПодкрепяните от Москва сирийски (правителствени) сили помогнаха за прогонването на \"Ислямска държава\" от Сирия и Путин смята, че Русия е била решаваща сила в един конфликт, поставил на сериозно изпитание предвожданата от САЩ коалиция срещу ИД. Сега същите тези подкрепяни от Русия сирийски сили превземат последните крепости на подкрепяните от Запада бунтовнически формирования.\n\r\nМосква гледа на това като на геополитическа и военна победа над незаконната предвождана от Запада интервенция и е малко вероятно да се изтегли скоро от Сирия.\n\r\nОкуражен от този успех, Путин може да позиционира възраждащата се руска военна мощ като миротворчески фактор и в други регионални конфликти - например в Либия, където Москва има петролни интереси и където след нескопосана западна инвазия преди седем години страната е в състояние на беззаконие и гъмжи от екстремисти.\n\r\nЗа руснаците най-голямата победа на Путин през 18-те му години на власт е анексирането на Крим и провалянето на украинските амбиции за сближение с ЕС и НАТО. Путин бе поставен в трудно положение от наложените в резултат санкции на САЩ и ЕС, но не проявява никакво желание да направи отстъпки, които биха ги отменили. Украйна е разделена между нестабилното правителство в Киев и подкрепяния от Русия сепаратистки регион, затънал в един замразен, но все още смъртоносен конфликт, който служи на руските интереси.\n\r\nДействията на Москва в Украйна изпратиха предупредителен сигнал към други страни от руската орбита, че за тях е опасно да обръщат поглед на Запад. Бивши страни от съветския блок, които сега са в ЕС, все повече се обръщат към Москва - от Унгария и Полша до Чехия и Словакия.\n\r\n\n\r\nНовият мандат на Путин теоретично може да му даде пълномощия да извърши смели реформи, от които Русия отдавна се нуждае, за повишаване на жизнения стандарт и освобождаване от петролната зависимост. Путин обаче е успял да убеди руските избиратели, че драстичните промени са опасни и че защитата на страната от заплахи има приоритет над подобряването на ежедневието.\n\r\nЕксперти предричат, че той може да предприеме някои промени като разширяване на възможностите за придобиване на жилища и борба с корупцията на местно равнище. Малко вероятни обаче са по-големи промени като ревизия на пенсионната система, което е непопулярно сред значителна част от електоралната база на Путин, или свиване на разходите в сектора на сигурността, което пък е непопулярно сред бившите другари от КГБ в антуража на Путин.\n\r\nРусия успя да излезе от 2-годишна рецесия и сега инфлацията и дефицитът са ниски. Но личните доходи стагнират, здравната система се разпада, а корупцията се шири.\n\r\nНай-големият въпрос за руснаците през следващите 6 г. е какво ще се случи след тях. По конституция Путин трябва да напусне властта през 2024 г., но той може да промени правилата и да премахне ограничението за броя на мандатите, или да благослови податлив на влияние наследник, за да продължи да управлява задкулисно.\n\r\nНа импровизиран въпрос на пресконференцията в неделя вечерта дали ще се кандидатира за президент през 2030 г., когато отново би имал право, 65-годишният Путин отсече: \"Това е смешно. Нима мислите, че ще съм тук, докато навърша сто години?\".\n\r\nОпозиционният лидер Алексей Навални - най-сериозният противник на Путин, ще се окаже под още по-силен натиск от властите в усилията си да изобличава корупцията и официалните лъжи. Други съперници на Путин като кандидатката Ксения Собчак и превърналият се в дисидент олигарх Михаил Ходорковски отново ще се опитат да завоюват някакви позиции чрез предстоящите местни и парламентарни избори.\r\nХора от вътрешния кръг на Путин също ще се боричкат за позиции в очакване на деня, когато той вече няма да бъде на сцената.\n\r\nПутин може да поднови усилията за разработки в сферата на изкуствения интелект и други иновации като част от фокуса върху младото поколение, от чиято лоялност се нуждае, за да си гарантира, че наследството му ще го надживее.\r\n \r\n/БТА/\r\n ", "date": "2018.03.19", "title": "Какво да очакваме от президента Путин и въздигащата се Русия?"}
{"url": "https://www.dnes.bg/rusia/2018/03/19/rosen-petrov-pred-salama-rusnakyt-shte-izbere-dyrjavata.371197", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Владимир Путин беше преизбран за нов 6-годишен президентски мандат начело на Русия. Той получи близо 77% подкрепа на провелите се вчера избори за държавен глава.\r\n \r\n\"Изборният процес не беше никаква изненада. Още когато Путин се кандидатира, беше ясно, че ще спечели. Да се гледа на Русия като на част от съвременната западна политическа реалност, е дълбока грешка. Езикът на Путин е този, който руските избиратели разбират. Следва да видим как ще се развият споровете с Великобритания, взаимоотношенията със САЩ, Северен поток, Близкия изток, Китай\", категоричен бе политологът Георги Киряков.\n\r\nВ студиото на \"Денят ON AIR\" анализаторът Росен Петров отбеляза, че за руснака величието на държавата е по-важно от насъщния хляб. \r\n                    \r\n                    \r\n\"Ние не осъзнаваме манталитета на руснака. Пред салама, руснакът винаги ще избере величието на държавата. Техният замък не е домът, а държавата. Русия е свикнала да живее във враждебна среда. 94% от руснаците са настроени силно патриотично, а Путин е най-умереният от тримата патриотични кандидати\", обобщи той.\r\nСпоред политолога Иво Инджов високата избирателна активност е продукт на 3 фактора: \"Първо, организацията на изборите беше много добра. Второ, умелото прилагане на политическите маркетинг и PR. Третият фактор бяха непремерените обвинения на британските власти по случая със Скрипал\". \n\r\nИнджов добави пред Bulgaria ON AIR, че сега Путин стои пред трудната задача да вземе най-доброто от Царска Русия, Съветския съюз и Православието и да създаде нова политическа религия.\r\n", "date": "2018.03.19", "title": "Росен Петров: Пред салама, руснакът ще избере държавата!"}
{"url": "https://www.dnes.bg/rusia/2018/03/19/kazusyt-skripal-nosi-polzi-na-tereza-mei.371167", "text": "Може да очакваме изостряне на отношенията както между Русия и САЩ, така и между Русия и Европа. Това каза Симеон Николов от Центъра за стратегически изследвания в сигурността и международните отношения в ефира на   по отношение на казуса \"Скрипал\".\r\n\r\nСпоред него този казус носи ползи за Тереза Мей:\r\r\n                    \r\n                    \r\nНиколов посочи, че тя има полза от санкциите срещу Русия. \r\nВижте повече на", "date": "2018.03.19", "title": "Казусът \"Скрипал\" носи ползи на Тереза Мей"}
{"url": "https://www.dnes.bg/rusia/2018/03/19/es-prie-izbora-na-putin-no-bez-glasovete-ot-krim.371194", "text": "Владимир Путин не получи днес честитки за преизбирането си от лидерите на евроинституциите, но въпреки това ЕС даде знак, че ще признае вота на руснаците, подаден в неделя.\r\nСпоред изявление на говорител на дипломатическата служба на ЕС президентските избори в Русия са били проведени открито и при добра организация. ЕС обаче няма да зачете гласовете, подадени в Крим и Севастопол, тъй като не смята, че те са част от Русия.\n\n“ЕС не признава незаконната анексия на Крим и Севастопол от Русия и затова не признава и провеждането на избори на Кримския полуостров”, заяви говорителят, който подчерта, че европейски дипломати и наблюдатели не са били изпратени да следят законността на вота извън признатите граници на Руската федерация.\r\r\n                    \r\n                    Според предварителния доклад на наблюдателите от ОССЕ президентските избори са проведени без реална конкуренция на настоящия държавен глава и с оказване на натиск срещу неговите критици. Ограничаване на свободите на изразяване и събиране са били факт по време на предизборната кампания, както и пречките за регистрация на кандидати.\r\nНаблюдателите посочват, че \"обилното и безкритично отразяване на кампанията\" на Путин от медиите е довело до неравнопоставеност между него и останалите кандидати. Кампанията е била фокусирана основно върху избирателната активност.\r\nДнес министрите на външните работи от ЕС потвърдиха, че няма да признаят Крим за руски. В неделя се навършиха 4 години от отнемането на полуострова от руски военни части от Украйна.\r\n\"ЕС подкрепя суверинитета и териториалната цялост на Украйна и е за цялостно изпълнение на Минските споразумения\", заяви първият дипломат на ЕС Федерика Могерини.\r\nПоследните са условие за прекратяване на санкциите, които ЕС наложи на Русия през 2014 г.\r\nДнес външните министри от ЕС закусваха в Брюксел с украинския си колега Павло Климкин и обсъдиха реформите в страната. Климкин предложил на Лондон да изпрати в Киев част от изгонените от Москва заради шпионския скандал дипломати, за да удари по самолюбието на Путин.\r\nЕС иска от Киев повече усърдие в антикорупционните реформи и укрепване на независимостта на неправителствения сектор.\r\nПо-рано днес ЕС заклейми атаката срещу бившия руски шпионин Скрипал и дъщеря му и настоя Кремъл да предостави информацията по химическия агент \"Новичок\" на Организацията за забрана на химическите оръжия.", "date": "2018.03.19", "title": "ЕС прие избора на Путин, но без гласовете от Крим"}
{"url": "https://www.dnes.bg/eu/2018/03/19/britansko-grajdanstvo-za-doshlite-do-2020-g.371182", "text": "Гражданите на Европейския съюз, които законно пребивават във Великобритания към декември 2020 г. ще могат да останат. За това се съгласиха Лондон и Брюксел.\r\nГлавните преговарящи Дейвид Дейвис и Мишел Барние съобщиха, че са договорили окончателно всички условия, отнасящи се до правата на гражданите и финансовите ангажименти, като нерешен остава само проблемът с бъдещето на Ирландия и границата ѝ със Северна Ирландия, която е част от Обединеното кралство.\r\nТака пристигащите 21 месеца след излизането на Великобритания от ЕС ще имат равни права с европейските граждани, които са дошли в страната, докато тя е била негов член. Договореното се отнася за срока на така наречения преходен период, който ще започне на 30 март догодина и ще продължи до декември 2020 г.\r\r\n                    \r\n                    През този 21-месечен период Обединеното кралство няма да е част от ЕС, но ще продължи да спазва неговите закони и правила, включително по отношение на правата на гражданите и в частност на правото им на свободно движение.\r\nПрез преходния период, който ще продължи до декември 2020 г., постоянно пребиваващите ще могат да вземат своите преки роднини – съпрузи и непълнолетни деца. Възможостта за легализиране на престоя ще се разпростира и върху европейските граждани, които имат по-малко от 5 години законен престой в Кралството. Европейските граждани обаче ще трябва да се кандидатират за постоянно пребиваващи по процедура, спусната от британското правителство.\r\nПравото ще важи само за европейци, които продължават на живеят във Великобритания, а не за всички, които някога са живели там, но вече не пребивават постоянно на Острова. Същите права ще имат и британските граждани, намиращи се в Европа. Лондон поиска прехода, за да омекоти удара върху бизнеса след разстрогване на отношенията с ЕС.\r\nПрез преходния период, който ще започне на 31 март догодина, Великобритания ще остане част от общия европейски пазар и от митническия съюз, спазвайки всички правила, свързани с участието в тях. Тя обаче няма да участва във вземането на решения от името на ЕС, включително по ново законодателство, което ще трябва да прилага.\r\nЛондон ще продължи да плаща всички финансови задължения, поети към европейския бюджет, както и по небюджетни програми като сделката с Турция за спиране на бежанците, например, договориха двете страни.\r\nСъщото ще важи и за Гибралтар, която ще престане да бъде член на ЕС едновременно с Великобритания като нейна отвъдморска територия.\r\nЕС направи отстъпка да приеме, че Великобритания ще може да започне да преговаря и сключва споразумения за търговия и политически отношения с трети страни по време на преходния период, тъй като с излизането си от ЕС за нея ще престанат да действат 750 международни договора, които ЕС има с трети държави.\r\nПо време на прехода ЕС и Обединеното кралство ще поддържат стратегическо партньорство по външната политика, отбраната и сигурността, но Лондон ще има право да не участва в европейските инициативи, ако прецени, че те не отговарят на интересите му.\r\n\"Днес направихме решителна стъпка, но още не сме стигнали до края“, заяви преговарящият от страна на ЕС Мишел Барниер. Той подчерта, че докато всички точки от споразумението не бъдат договорени, никоя вече затворена глава не може да се смята за сигурна.\r\nОчаква се в петък европейските лидери да му дадат мандат да преговаря по бъдещите отношения, които ЕС и Великобритания ще имат след напускането и завършването на преходния период.", "date": "2018.03.19", "title": "Британско гражданство за дошлите до 2020 г."}
{"url": "https://www.dnes.bg/obshtestvo/2018/03/19/shtyrkelite-ostavat-pri-halid-toi-shte-gi-pusne-na-svoboda.371187", "text": "Екип на РИОСВ в град Русе е посетил щъркелите, спасени от Сафед Халид от силистренското село Зарица. \nПтиците вече са в задоволително състояние - сухи и нахранени със шпроти, очакващи по-добри дни, съобщиха от Спасителния център за диви животни на \"Зелени Балкани\".\n\r\nЗасега и заради очакваното лошо време в следващите дни, птиците ще останат под вещите грижи на спасителя си, като целта е да не се нарушава пътя на миграцията им. След като времето се подобри, Сафед Халид лично ще ги освободи.\n\r\n\"Благодарим на всички, които проследиха случая и бяха съпричастни. Оставаме на разположение за сигнали!\", написаха във Facebook от .", "date": "2018.03.19", "title": "Щъркелите остават при Халид! Той ще ги пусне на свобода"}
{"url": "https://www.dnes.bg/temida/2018/03/19/dali-ministri-sa-tochili-bolnici-prokuraturata-rovi.371181", "text": "Възможно е министри или зам.-министри да бъдат разследвани за злоупотреби в лечебни заведения. Това каза говорителят на главния прокурор Румяна Арнаудова при посещението си в Шумен, цитирана от \"Дарик\".\r\nТя обясни, че очаква до края на месец март да приключи изцяло проверката, която е разпоредена на здравното министерство.\n\n\r\nАрнаудова допълни, че се очакват повече досъдебни производства, тъй като се установява, че се касае за трайна тенденция, която е продължила повече от 7 години.\r\n\"Започваме само с оглед безстопанственост, но ще се разследва дори и дейността на длъжностните лица от съответната Регионална здравноосигурителна каса или министър или заместник-министър, които са дали разрешение за осъществяване на медицински дейности при дублиращи функции с тези, с които се занимават общинските болнични заведения\", посочи Арнаудова.\r\r\n                    \r\n                    Тя допълни, че ще се установява дали договорите са сключени не само законосъобразно или не, но и доколко са били изгодни за съответните лечебни заведения, тъй като безспорно се установява тежко финансово състояние на много болнични заведения, което се дължи не само на безстопанственост, но и на явно неизгодни сделки, които са били сключвани.\r\nГоворителят на главния прокурор заяви, че длъжностните лица ще носят наказателна отговорност, ако са дали в нарушения на закона разрешение да се осъществява една медицинска дейност.\r\nПериодът, който е инкриминиран, е от 14 декември 2010 г. досега. В зависимост от етапа на разследването, на датата, на която е дадено съответното разрешение, ще установим и кои ще бъдат обвиняеми лица, каза още Арнаудова. \r\nВ края на миналата седмица Прокуратурата влезе в седем болници в страната, една, от които – \"Пирогов\", заради безстопанственост при управлението им.\r\nЗадържан бе директорът на здравната каса в Ловеч, защото сключил незаконен договор с частна болница, с което ощетил здравноосигурителната институция с 1 млн. лв.\r\nЗдравният министър Кирил Ананиев обяви, че \"Пирогов\" има нужда от преструктуриране, а от спешната болница заявиха, че официално все още не са информирани от страна на държавното обвинение за предстоящи проверки.\r\nОт прокуратурата уточниха, че повечето лечебни заведения, в които предстои разследване, са пред фалит – теза, която бе напълно отречена от здравните власти.", "date": "2018.03.19", "title": "Дали министри са точили болници? Прокуратурата рови!"}
{"url": "https://www.dnes.bg/technology/2018/03/19/apple-razrabotva-i-proizvejda-displei-za-svoite-ustroistva.371164", "text": "Американският технологичен гигант Apple разработва и произвежда дисплеи за своите устройства за първи път в историята си, като за целта използва таен завод, намиращ се в близост до централата ѝ в Калифорния. Това каза технологичният редактор наЕлена Кирилова в ефира на , като се позова на анонимни източници, цитирани от Bloomberg.\r\n\r\r\n                    \r\n                    По думите ѝ амбициозният план е поредният пример за това как Apple се насочва към собствен дизайн на ключови компоненти, произведени от самата нея.\r\n\r\nВижте повече на ", "date": "2018.03.19", "title": "Apple разработва и произвежда дисплеи за своите устройства "}
{"url": "https://www.dnes.bg/notifikacii/2018/03/19/biznes-s-bednostta-tyrsi-se-rabotna-ryka-da-e-evtina.371084", "text": "Никос Вартимиадис е напълно разорен. Затънал е в неизплатени дългове, а пекарната му е фалирала. Никос, който е на средна възраст и има три деца, споделя злощастната съдба на редица други безработни в Гърция. Захващал се е с временна работа, но постоянна така и не успявал да си намери. Докато един ден негов познат, също безработен, му казал, че клон на японско индустриално предприятие в Чехия предлага работа поне 1300 евро твърда месечна заплата.\r\nНикос и приятелите му подписали договори с местна посредническа фирма. Условията на работа във фабриката изглеждали отлични. Само че реалността се оказала друга, разказва \"\".\rКогато пристигнали на място, Никос и приятелят му с изненадана научили, че ще получават месечна заплата от 540 евро и няма да има никакво допълнително заплащане за наднормен труд, макар че това им било предварително обещано. Бившият пекар и приятелят му отказали да подпишат окончателния договор и незабавно се върнали обратно в Гърция.\r\nЗа разлика от тях има обаче много други хора, най-вече сред младите, които проявяват истински авантюризъм. \\\r\n\"От момента, в който ни качиха в разнебитения автобус, който трябваше да ни откара във фабриката, ми стана ясно, че става дума за ужасна измама. Само че когато си отчаян, си готов и за сламка да се уловиш\", казва 28-годишната фризьорка Кристина Нери.\r\n\r\nБлизо 55 000 агенции по заетостта в Европа всяка година набират евтина работна ръка за ниско платени дейности, предимно в сектора на услугите. Благодарение на тези посреднически агенции работодателите пестят голяма част от разходите за здравни осигуровки, за платен отпуск и прилични битови условия. А бедните и отчаяни от немотията източноевропейци или съсипаните от кризата гърци са заставени да работят при нечовешки условия.\r\n\"Държаха ни като роби в мръсни, запуснати общежития, които по нищо не приличаха на комфортните условия от рекламните снимки на сайта на агенцията. А най-ужасно от всичко беше, че не ни осигуриха каквото и да било медицинско обслужване\", казва Кристина. Докато работела за Toyodа Gosei Czech, тя се разболяла тежко от грип, а фирмата, която ѝ намерила работата , я заплашила, че ако иска болнични, ще я изхвърлят. Кристина успяла да издържи един ден, но след това напуснала, защото не искала да жертва здравето и живота си.\r\nСлед срива на икономиката в Гърция през 2009 г. над 427 000 гърци са напуснали страната си, за да търсят работа в чужбина. По данни на Националната банка на Гърция, безпримерното изтичане на мозъци продължава и до днес. Гърция е на трето място след Кипър и Испания по брой на младите хора, напускащи родината си.\r\n\r\nСпоред официалните статистики, безработицата в Гърция, която преди достигаше до 27%, в последно време осезаемо намалява. С ниво от близо 20% обаче, тя все пак остава близо три пъти по-висока от средната за ЕС, която е 8,8%.  Това ще продължи да тласка безработните гърци да си търсят работа в чужбина, а и да стават жертва на криминални фирми.\r\n\"Аз веднъж се опарих и повече няма да опитам, но ми е жал  за 18 - 19-годишните, които наивно се улавят в капана на измамнически схеми\", казва Кристина.\r\n", "date": "2018.03.19", "title": "Бизнес с бедността! Търси се работна ръка – да е евтина!"}
{"url": "https://www.dnes.bg/stranata/2018/03/19/agresiven-kibik-na-spirkata-za-pernik-mutra-pazach-na-prevozvach.371136", "text": "\n\r\nАгресивен кибик се опитва да въдворява ред в превозването на пътници от София към Перник. За това сигнализират редовни пътници между двата града.\r\n\"Ако случайно частен автомобил с пернишка регистрация спре да качи хора, които са в същата посока, снажният \"охранител\" прибягва до агресивни действия\", написа свидетелка на изявите му във Facebook. Жената публикува и снимки на мъжа в една от големите групи на София в социалната мрежа.\r\n\"Този агресивен тип стои всеки ден на спирката на автобусите за Перник, намираща се на Руски паметник\", обясни тя.\r\nСпоред жената транспортните фирми, обслужващи линията Перник-София-Перник и Дупница-София-Дупница му плащат прилична дневна надница, срещу която той не трябва да допуска случайни автомобили да правят услуга на хората.\r\r\n                    \r\n                    \"Един вид го раздава мутра-пазач на спирка. И това е всеки ден. Особено лошо гледащ е следобед и привечер, когато хората се прибират към Перник\", пише още Veronika Dimitrova.\r\nДруга потребителка на социалната мрежа потвърждава в коментар и допълва: \"Въпросният идиот не просто седи там и варди хората да не се качват по коли, а и събира пътници за едни стари бусчета с безобразни шофьори\". Мъжът обяснявал нагло на чакащите на спирката, че трябва да се качат във \"въпросната таратайка\".\r\n\"Колкото и да отказваш, не се маха. Познати преди години имаха щети по автомобила си заради него, защото след като качили пътник, той ги \"подгонил\" с някаква кола. Резултатът беше счупен фар и огледало. А най-веселото е, че органите на реда не веднъж са уведомявани. Резултат няма\", допълва жената.\r\nТака нареченото споделено пътуване, при което непознати хора се самоорганизират да пътуват заедно, когато са в една посока и не ползват автобусните линии, е честа практика по много маршрути в страната. Фирмите на превозвачите търпят загуби от разрастването му и открито се обявяват срещу него с мотива, че е незаконно и несигурно.\r\nПод поста за мутрата-пазач на спирката за Перник също има спор за и против споделеното пътуването.\r\n\"Всеки превозвач заплаща определени лицензи/такси/намсиквоси за използването на определени места за спиране или престой. Тези с личните автомобили определено бъркат в джоба на превозвачите. Абе... шерването на трaнспорт е много ценно, но има как да се прави и без драма\", коментира една от потребителките.\r\nСпоред друг държавата е абдикирала от всичко и превозвачите са взели в свои ръце борбата с нелегалните превозвачи.\r\n\"Една фирма вади милиони документи, плаща хиляди такси и лицензи, застраховки, скъпи винетки и т.н. Накрая някой си купува един стар Опел на газ за 1000 лв. и незаконно им взима клиентите\", пише той.\r\n\"Да си оправят разписанията, после да си \"пазят\" пътниците. Пловдив-София са през половин час, Перник-София... както дойде\", влиза в спора явно редовен пътник по маршрута.\r\nДруг пък допълва, че превозвачите нямат право да назначават подобни \"разпоредители\", защото е противозаконно насилствено да предлагаш на хората търговска услуга.\r\n\"Ако даден пътник е доволен от превоза на дадена фирма, и извънземните да слязат да го закарат с чинията, няма да се качи. Явно вместо да си обърнат внимание не услугата, да я направят по-достъпна и сигурна, те плащат на някакъв плондер да плаши хората\", възмущава се друг от коментиращите.\r\nТрети се намесва с прагматично предложение: \"Преместете срещата 50 метра нагоре и готово. Като гледам, той докато се затича, КИ сТигнете у Перник\".", "date": "2018.03.19", "title": "Агресивен кибик на спирката за Перник! Мутра-пазач на превозвач? "}
{"url": "https://www.dnes.bg/rusia/2018/03/19/syiuznici-na-putin-go-pozdraviha-zapadyt-e-po-rezerviran.371174", "text": "Съюзници на руския президент Владимир Путин го поздравиха за преизбирането му вчера за четвърти мандат, докато западните страни за по-резервирани в реакциите си, отбелязва Франс прес.\n\r\nСпоред Франс прес китайският президент Си Цзинпин е бил първият чуждестранен лидер, поздравил Путин. Си, който също бе преизбран за президент преди броени дни, заяви, че Китай е готов да работи с Русия за насърчаването на мира по света и за напредъка на руско-китайските отношения.\n\r\nПрезидентът на Иран Хасан Рохани поздрави Путин за неговата решителна победа и изрази увереност, че по време на новия му мандат отношенията между двете страни ще се развият още повече.\n\r\nПрезидентът на Сирия Башар Асад също поздрави Путин и каза, че огромната подкрепа, която той е получил на изборите, \"е резултат от добросъвестното изпълнение на неговите задължения и от това, че служи искрено на интересите на Русия\", предаде ТАСС.\n\n\n\r\r\n                    \r\n                    Президентът на Венецуела Николас Мадуро също поздрави Путин за преизбирането му, както и \"славния руски народ\" за проявата на гражданско поведение. Той каза, че Русия и Венецуела са братски страни, които \"трябва да се противопоставят на честите маневри на империализма\", предаде Франс прес.\n\r\nПутин получи поздравления и от президента на Боливия, на Беларус, Узбекистан, Азербайджан и Казахстан.\n\r\nКрайнодясната френска партия Национален фронт приветства големия изборен успех на Путин, който потвърждава, според нея, стабилността в Русия и волята на руския народ да се продължи напред със започнатите реформи. \"Трябва да престанем да гледаме на Русия като на противник и да подновим диалога с един необходим съюзник във войната срещу тероризма\", се казва в изявление на партията.\n\r\nОт Германия Путин получи поздравления от президента Франк-Валтер Щайнмайер, който го призова да използва повода на преизбирането си, за да работи за нормализиране на отношенията с Берлин и със Западна Европа, предаде Асошиейтед прес.\n\r\nГоворителят на канцлера Ангела Меркел - Щефен Зайберт каза, че тя ще прати поздравителна телеграма до Путин, в която ще става дума за предизвикателствата пред германско-руските отношения, предаде Франс прес.\n\r\nБританският премиер Тереза Мей каза, че страната й ще коментира изборите в Русия, след като се запознае с оценката на Организацията за сигурност и сътрудничество в Европа, предаде Ройтерс.\n\r\nЯпонският премиер Шиндзо Абе поздрави Путин в телефонен разговор и двамата лидери се договориха да развиват руско-японските отношения, предаде ТАСС. В телефонния разговор те обсъдиха и проблема за мирния договор и въпроса за осъществяване на съвместна икономическа дейност на южните Курилски острови. По телефона двамата лидери са обменили и мнения по въпроса с отравянето на Сергей Скрипал, предаде ТАСС, като се позова на съобщение на министерството на външните работи на Япония.\n\r\nШведската външна министърка Маргот Валстрьом каза днес, че руските избори за били манипулирани в полза на настоящия президент Путин, предаде ДПА. \"И преди съм казвала, че в много аспекти това е един манипулиран вот и изходът от него беше очакван\", каза министърката и посочи като сериозен проблем, че опозицията в Русия не е способна да работи свободно и че руските медии са контролирани.\r\n/БТА/", "date": "2018.03.19", "title": "Съюзници на Путин го поздравиха, Западът е по-резервиран"}
{"url": "https://www.dnes.bg/football/2018/03/19/levski-se-jalva-za-naduvaemiia-penis-na-karanga.371176", "text": "Ръководството на Левски обмисля да сезира Дисциплинарната комисия към БФС, както и тази по Феърплей и етика, по отношение на звездата на ЦСКА-София Фернандо Каранга.\n\r\nКакто е известно, вчера \"червените\" победиха \"сините\" с 1:0, като в герой за \"армейците\" отново се превърна Фернандо Каранга.\n\r\nБразилецът опъна мрежата на противника  в 85-ата минута и така донесе трите точки на своя отбор. Каранга обаче изрази по-доста неуважителен начин радостта си.\n\r\nВеднага след победното попадение Фернандо отправи жест с \"рязане на глави\", а веднага след края на мача ликува с надуваем пенис, на който бе закачено клубно шалче на Левски.\r\n                    \r\n                    \r\nШефовете на \"сините\" са бесни от действията на Каранга и за това ще търсят възмездие от БФС. От Левски дори са готови да се обърнат и към Прокуратурата.\n\r\nВ момента Левски е на цели 13 точки от ЦСКА и по всичко личи, че ще се бори с Берое за третото място в елита.\r\n", "date": "2018.03.19", "title": "Левски се жалва за надуваемия пенис на Каранга"}
{"url": "https://www.dnes.bg/balkani/2018/03/19/v-gyrciia-zaloviha-turski-hrani-sydyrjashti-opasni-veshtestva.371162", "text": "Гръцките власти са иззели 400 тона плодове, зеленчуци и ядки, внесени от Турция, които съдържат опасни и дори отровни вещества. Проверяват се всички магазини и открити пазари, предимно в северната област Еврос, която е в близост до Турция и вносът е предимно от съседната страна.\n\r\nПредупреждават се клиентите задължително да изискват при покупка документ за извършена проверка от санитарните органи.\n\r\nВ зелени и червени чушки е открит пестицид, който не се използва повече от 40 години, коментират от гръцката агенция по безопасност на храните, съобщи БНР.\n\r\nНаличието на отровни за хората вещества са открити и в ядки – орехи, бадеми, фъстъци и лешници.\n\r\nАгенцията по безопасност на храните продължава проверките в цяла Гърция, като предупреждава, че и малко количество от некачествената стока може да доведе до сериозни здравословни проблеми.\r\n                    \r\n                    \r\nВ отговор на въпрос на БНР дали Българската агенция по храните ще вземе адекватни мерки и ще повиши контрола върху аналогични стоки, внесени от Турция в България, от там съобщиха, че до момента гръцките власти не са изпратили съобщение за такъв проблем по системата за бързо оповестяване. От агенцията уточняват още, че всяка пратка с плодове и зеленчуци на българско-турската  граница се проверява за опасни пестициди и до момента такива не са открити.\r\n ", "date": "2018.03.19", "title": "В Гърция заловиха турски храни, съдържащи опасни вещества"}
{"url": "https://www.dnes.bg/stranata/2018/03/19/gradski-reis-premaza-vyzrastna-jena-vyv-varna.371191", "text": "Възрастна жена е починала след инцидент с автобус от градския транспорт, съобщиха от пресцентъра на ОДМВР - Варна.\r\nИнцидентът е станал около 15:50 часа днес на автобусна спирка \"Мургаш\" на бул. \"Трети март\".\r\n37-годишен водач на автобус от масовия градски транспорт при потегляне преминава през крака на възрастна жена, която се намира до трета врата на превозното средство.\r\n82-годишната пешеходка е откарана незабавно в болнично заведение, където по-късно е починала.\r\nИзясняват се причините и обстоятелствата, довели до инцидента. По случая е образувано досъдебно производство.\r\n ", "date": "2018.03.19", "title": "Градски рейс премаза възрастна жена във Варна "}
{"url": "https://www.dnes.bg/stranata/2018/03/19/levove-evro-mladej-podhvyrli-banknoti-v-patrulka.371173", "text": "21-годишен варненец осъмна в ареста, след като опита да подкупи служители на \"Пътна полиция\", като им подхвърли няколко банкноти в патрулката.\r\nМладият мъж бил спрян за рутинна проверка почти в центъра на града, около 15:00 часа. Вместо да даде поисканите му документи за проверка, той излязъл от автомобила и директно, без да обяснява, подхвърлил в полицейската кола три банкноти - 50 евро, 20 лева и 10 лева.\r\nУниформените веднага се обадили на свои колеги, които пристигнали за броени минути на мястото и задържали младежа.\r\nОказало се, че е опитал да подкупи униформените, тъй като нямал книжка, пише \"\".\r\nПо случая е започнато бързо полицейско производство.", "date": "2018.03.19", "title": "Левове, евро... Младеж подхвърли банкноти в патрулка"}
{"url": "https://www.dnes.bg/rusia/2018/03/19/bashtata-na-novichok-za-smyrtta-mu-obviniavat-mosad.371104", "text": "Нервнопаралитичното вещество \"Новичок\", с което, както твърдят британските следователи, на 4 март в Солсбъри са отровени двойният агент Сергей Скрипал и дъщеря му Юлия, е било разработвано от учен, за чиято смърт обвиняват Израел.\r\nТова заяви в интервю за \"Йедиот ахронот\" израелският журналист и автор на книгата за операциите на Мосад \"Въстани и убий първи: тайната история на израелските ликвидации\" Ронен Бергман.\r\nПо негова информация за \"баща\" на \"Новичок\" е смятан генерал-лейтенант Анатолий Кунцевич, който по съветско време е бил заместник-началник на химическите войски. В по-тесните среди той е бил известен като \"генерала-газ\".\r\r\n                    \r\n                    Израелското разузнаване научава за разработването на това вещество още през 70-те години. Кунцевич е контролирал работата по програмата до средата на 90-те години, когато тогавашният президент на Русия Борис Елцин обявява край на съветската химическа военна програма и назначава Кунцевич за координатор със Запада по ликвидирането на химическите оръжия.\n\n\n\n\r\nГоре-долу по същото време Мосад научава, че и Сирия започва да разработва собствен химически арсенал. Не минава без помощта на самия Кунцевич, който през 1995 г. за немалко пари предава на Дамаск свои разработки и оборудване.\r\nБившият израелски премиер Ехуд Барак веднага уведомява Москва за това, но не е последвала никаква намеса.\r\nСлед това под прикритието на учен-химик в Кремъл пристига агент на Мосад, който искал да изясни дали руското ръководство е знаело за действията на своя сътрудник или не.\r\nСкоро след това ФСБ съобщава, че \"група лица, в състава на които и академик Анатолий Кунцевич, са преместили в страна от Близкия изток 800 кг от компонент, който при наличието на определена технология може да бъде използван за изготвянето на отровни вещества\".\r\nСлед повторен опит ученият е обвинен в контрабанда, но той не само успява да излезе сух от водата, но и да запази контактите си с Дамаск. Очевидно точно това го е погубило, пише Mignews.com.\r\nПочиналият при неизяснени обстоятелства Анатолий Кунцевич е открит мъртъв на борда на самолет, изпълняващ полет от Алепо, Сирия за Москва на 29 април 2002 г.\r\nОфициалната причина за смъртта му е сърдечен пристъп, но Дамаск и до днес обвинява Мосад за това. В момента Израел запазва мълчание по въпроса. ", "date": "2018.03.19", "title": "\"Бащата\" на \"Новичок\": За смъртта му обвиняват Мосад"}
{"url": "https://www.dnes.bg/usa/2018/03/19/iastrebyt-pompeo-oglavi-us-diplomaciiata-a-sega-nakyde.371161", "text": "Уволнението на Рекс Тилърсън от поста държавен секретар не следва да буди учуда, защото промените в администрацията на Тръмп вече започнаха да стават константни.\r\nТова коментира дипломатът от кариерата .\r\nКакво да очакваме от наследника на Тилърсън – бившият (вече) директор на ЦРУ Майк Помпео?\r\n\r\r\n                    \r\n                    Друга важна задача за Помпео, изтъкна Тарфов, е да се справи с назряващата криза между САЩ и почти целия останал свят, в това число и съюзниците на Вашингтон с оглед на намеренията на Тръмп да инициира търговска война.\r\n„Смята се, че Помпео е ястреб. Остра е и позицията му срещу Русия, макар и да отричаше руската намеса на президентските избори“, посочи гостът в студиото.\r\nВ разговора бяха обсъдени и редица други актуални теми от международния дневен ред.\r\n\r\n ", "date": "2018.03.19", "title": "Ястребът Помпео оглави US дипломацията. А сега накъде?"}
{"url": "https://www.dnes.bg/obshtestvo/2018/03/19/za-neizbejnata-otbrana-jivotyt-ne-e-raven-na-imot.371192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Протестите на надзирателите и охранителите на магистратите не стихват. Те настояват за изравняване на заплащанията им с тези на колегите им от МВР, както и увеличение на персонала в затворите. \n\r\n\"Сериозният момент в тези протести не са парите, а това, че нашите служители искат изравняване на своя статус с другите служители в широката система за сигурност. Ако Министерството на правосъдието можеше да реши проблема само, то отдавна щеше да го направи. За съжаление бюджетът, който ни е предоставен, не ни дава възможност за никакво преразпределение\", посочи зам.-министърът на правосъдието проф. Николай Проданов.\n\r\nПо негови думи казусът е в ръцете на финансовия министър Владислав Горанов, но така или иначе сме близо до развръзката на тези протести. Разговорът обхвана и изстиващия казус с Истанбулската конвенция.\r\n                    \r\n                    \r\n\"Слабите страни на документа бяха изтъкнати пред обществото ни. България има много активна роля в създаването на Конвенцията. От нас е дошло предложението да не се включва това определение за пол и джендър, а да се използва друго определение, което да не буди такива реакции. Нашата разумна позиция не е била уважена. Тази дискусия е затворена страница\", категоричен бе държавникът в \"Денят ON AIR\". \n\r\nПред Bulgaria ON AIR проф. Проданов подчерта, че вече има формулирано предложение за промяна на Наказателния кодекс, касаещо неизбежната отбрана. \n\r\n\"Промяната цели да прецизира формулировките в закона, за да се създаде ясна представа у гражданите докъде може да защитават живота и здравето си. Животът не може да бъде приравнен на частната собственост. Това би довело до неприятни последици\", изтъкна зам.-министърът. \n\r\nСпоред госта България от страна на произход на трафика на хора, все повече се превръща в страна на транзит.\r\n\r\n ", "date": "2018.03.19", "title": "За неизбежната отбрана: Животът не е равен на имот!"}
{"url": "https://www.dnes.bg/health/2018/03/19/hranene-po-organi-kliuchovi-preporyki.371140", "text": "Здравословното хранене се основава на няколко прости принципа. Зеленчуците са основна част от него, но за да се чувстваме добре, трябва да знаем какво точно и кога да консумираме. Например ние може да ядем повече зеленолистни зеленчуци за здрави кости, но да се нуждаем от сладки картофи, защото имаме проблемна кожа.\r\nИли да имаме недостиг на витамин А, но да не приемаме необходимото за това. Всяка част от тялото се нуждае от определен зеленчук. Ако се поинтересуваме повече, можем да си съставим правилния хранителен режим, който да работи в полза на здравето ни. Ето как: \r\n\r\n \r\nДоказано е, че морковите са идеална храна за здравето на очите. Но има и много други, които често пренебрегваме. В морковите има голямо количество бета каротин, който може да генерира витамин А - жизнено важен елемент за очите. Но фитонутриенти като зеаксантин и лутеин, открити в зеленолистните зеленчуци, например зеле и спанак, също са много полезни за хора, имащи проблеми със зрението. Те предпазват очите от макулна дегенерация и увреждане на ретината. \r\n \r\n\r\n \r\nЩо се отнася до здравината на ставите, трябва да ядем зеленчуци, които са богати на калций. Тук се сещаме първо за спанака, който е най-популярен, но броколите са още по-полезни. Причината е, че тялото абсорбира много по-лесно калция от тях (около 61%), за разлика от спанака. Дори в млякото този минерал е в много по-малко количество - 32%. Чаша сварени броколи съдържа около 94 мг калций, затова този зеленчук не бива да се подценява.\r\n \r\n", "date": "2018.03.19", "title": "Хранене по органи – ключови препоръки"}
{"url": "https://www.dnes.bg/zvezdi/2018/03/19/alesandra-ambrozio-se-razdeli-s-godenika-si-sled-10-godini.371186", "text": "Ангелът на Victoria's Secret Алесандра Амброзио изненадващо се раздели с годеника си Джейми Мазур след 10-годишна връзка. \"Те искаха да запазят новината в тайна, но Алесандра е готова да продължи напред и вече излиза без него навсякъде\", разкри източник пред Us Weekly.\r\nБразилският супермодел и основателят на Re/Done имат две деца – Аня Луис (9) и Ноа Финикс (5). Двамата са заедно вече декада, но така и не стигнаха до олтара.\r\n\"Ако съм сгодена от 8 години и още не съм се омъжила, това очевидно не е сред приоритетите ми. Случват ми се доста неща и не съм вдигнала сватба, защото съм прекалено заета. Ще мисля по темата, когато имам време\", коментира Амброзио през 2016 г. пред Cosmopolitan UK.\r\r\n                    \r\n                    Нито Алесандра, нито Джейми на този етап са коментирали раздялата. Причините за нея също все още не са известни. В момента Мазур е в Манхатън, а Амброзио релаксира в дома си в Лос Анджелис.\r\nПовече новини за звезди може да намерите на ", "date": "2018.03.19", "title": "Алесандра Амброзио се раздели с годеника си след 10 години"}
{"url": "https://www.dnes.bg/rusia/2018/03/19/sled-vota-v-rusiia-izostriane-na-naprejenieto-sys-zapada.371098", "text": "\"Путин печели изборите и широка подкрепа за четвърти мандат\", гласи заглавието на в. \"Ню Йорк таймс\".\n\r\nРуските избиратели дадоха на Владимир Путин категоричната си подкрепа за четвърти мандат вчера, като според предварителните резултати той получава над 70 процента от вота макар и първоначалните данни за избирателната активност да са под исканото от Кремъл, пише изданието.\n\r\nСлабото представяне на вече разделената опозиция предизвика остър публичен спор между двамата най-видни либерални политици, като единият обвини другия, че е марионетка на Кремъл още преди края на изборния ден.\n\r\nКремъл първоначално се надяваше, че Путин ще вземе поне 70 процента от вота при 70 процента избирателна активност. Според първоначални данни той няма да постигне тази цел (По последни данни Путин взема 76,67 процента от гласовете при избирателна активност 67,4 процента - б. ред.)\n\n\n\r\r\n                    \r\n                    Резултатът все пак е достатъчно висок, за да може 65-годишният Путин да претендира за широка народна подкрепа за нов шестгодишен мандат, който при сегашните ограничения би трябвало да е последният му. Путин е президент от 2000 г., като за един мандат бе премиер, за да заобиколи ограниченията на мандата.\n\r\nОчаква се Путин да продължи да управлява без особени промени по отношение на опита да възстанови Русия като световна сила, като същевременно ограничава икономическите реформи у дома. Предвид статута му на президент с последен мандат мнозина очакват сега да започне същинската борба сред елита на Кремъл за избиране на приемника му, отбелязва \"Ню Йорк таймс\".\n\r\n\"С преизбирането на Путин очаквайте изостряне на напрежението със Запада\", е заглавието на в. \"Вашингтон пост\".\n\r\nКогато руският президент Владимир Путин излезе на сцената на площад до Кремъл, за да обяви победата си на вчерашните избори, той направи това на открит концерт, на който се празнуваше четвъртата годишнина от неговото анексиране на Крим, пише вестникът.\n\r\nВ седмиците преди преизбирането му за още шест години на власт президентът няма почти никакви предизборни прояви и не предложи кой знае какви конкретни планове за големи вътрешнополитически реформи. Той обаче предизвика страхопочитанието на руснаците с представяне на фантастични нови оръжия, докато контролираната от държавата телевизия увеличи съобщенията за заплахите, които според нея представляват САЩ и съюзниците им.\n\r\nСюжетът е, че Русия е под нападение и се нуждае от силен лидер, за да оцелее, отбелязва вестникът.\n\r\nДокато Путин съставя новото си правителство, той ще трябва да балансира конкурентните интереси на управляващия елит, който се стреми да печели позиции за пост-Путиновата ера, която ще настъпи един ден. Според мнозина анализатори резултатът ще бъде, че докато по върховете продължават борбите за вътрешнополитическия курс на страната, Путин ще има интерес да изостри конфликта със Запада.\n\r\nСпоред бившия анализатор от Кремъл и настоящ критик на Путин Глеб Павловски британският премиер Тереза Мей е поднесла на Путин \"предизборен подарък\", когато побърза да обвини Русия за нападението над бившия шпионин Сергей Скрипал и взе сурови мерки срещу нея. Британската реакция ядоса руснаците и мотивира някои гласоподаватели, които иначе можеше да си останат в къщи, каза той.\n\r\nМалко по-дискретно Русия заплашва с ескалация в Сирия, където бойните й действия в подкрепа на президента Башар Асад увеличават риска от военен сблъсък със САЩ. Миналата седмица началникът на руския Генерален щаб генерал Валерий Герасимов обвини Вашингтон, че планира удари с крилати ракети по Дамаск. Той не даде доказателства, но обеща, че Русия ще реагира срещу \"ракетите и пусковите им установки, отбелязва \"Вашингтон пост\".\n\r\nВ. \"Гардиън\" пише, че четвъртият мандат на Владимир Путин ще продължи до 2024 г., с което той ще стане първият лидер в Кремъл, който управлява две десетилетия, след Йосиф Сталин.\n\r\nНа журналистически въпрос снощи за отравянето на Сергей Скрипал във Великобритания Путин заяви, че Русия в момента няма химически оръжия и че би било \"нелепо\" да се мисли, че Русия би извършила такова нападение в предизборен период. Путин каза, че ако използваното в нападението вещество наистина е било бойно, то е щяло да убие всички на място.\n\r\nНаблюдатели на опозиционния лидер Алексей Навални и други организации сигнализираха за пълнене на урните с предварително попълнени бюлетини и други методи за повишаване на избирателната активност, но представител на руската избирателна комисия заяви, че не са установени сериозни изборни нарушения, отбелязва \"Гардиън\".\r\n \r\n/БТА/", "date": "2018.03.19", "title": "След вота в Русия: Изостряне на напрежението със Запада"}
{"url": "https://www.dnes.bg/cars/2018/03/19/kanim-avtobransha-na-evropa-v-industrialnite-ni-zoni.371117", "text": "България предлага на автомобилния бранш на Европа да инвестира в българските държавни индустриални зони. Предложението е било отправено пред водещи представители на сектора по време на  второто издание  Automotive Leaders Summit Europe във Виена миналата седмица.\r\nФорумът се проведе с партньорството на \"Национална компания индустриални зони\" и Automotive Cluster Bulgaria и в него участваха мениджъри на някои от най-големите компании в автомобилния сектор. Участници в лидерската среща посочили България като ключов играч в производството на компоненти за автоиндустрията.\r\nПозитивната динамика на глобалната икономика, рискът от протекционистични мерки, налагани от трети страни, както и навлизането на информационните технологии са основните фактори, които ще влияят на развитието на сектора у нас, обяснил пред форума зам.-министърът на икономиката Лъчезар Борисов.\n\n\n\r\r\n                    \r\n                    В рамките на събитието са били проведени индивидуални срещи с водещи компании за обсъждане на конкретни възможности за бизнес и инвестиции в България. Българската делегация е обсъдила с представители на LKW Walter и Robert Bosch AG потенциала на България в сферата на логистиката и транспорта, както и изграждането на R&D центрове за автомобилната индустрия.\r\nОт LKW Walter вече работят по изграждането на интермодални терминали в България във Видин, а при успех, ще разширят проекта в други градове, съобщиха от НКИЗ.\r\nИзпълнителният директор на \"Национална компания индустриални зони\" Антоанета Барес предложила и конкретни възможности за изграждането на интермодални терминали на подходящи терени в Икономическа зона София-Божурище и в \"Свободна зона Свиленград\". Според Барес изграждането на подобни терминали на територията на индустриалните зони или в близост до тях би било изключително подходящо с оглед на възможността за създаването на вериги от доставчици от автомобилния сектор, които да са си взаимополезни.\r\nВ държавните индустриални зони вече оперират или предстои скоро да започнат работа водещи световни производители от автоиндустрията, в ход са и мащабни логистични проекти, които гарантират реални потребители на бъдещи интермодални терминали, информираха още от държавната компания.\r\nАвтомобилният сектор в България бележи положителен тренд – около 170 компании, произвеждащи части и системи за основните автомобилни производители, създават 4% от БВП и генерират заетост за над 40 000 души, съобщиха още от НКИЗ.\r\nПроекти на стойност 800 млн. лв., създаващи близо 13 000 работни места, са сертифицирани по Закона за насърчаване на инвестициите и подкрепени от Министерството на икономиката.\r\nАвтомобилният сектор в България бележи положителен тренд – около 170 компании, произвеждащи части и системи за основните автомобилни производители, създават 4% от БВП и генерират заетост за над 40 000 души, съобщиха още от НКИЗ.\r\nПроекти на стойност 800 млн. лв., създаващи близо 13 000 работни места, са сертифицирани по Закона за насърчаване на инвестициите и подкрепени от Министерството на икономиката.", "date": "2018.03.19", "title": "Каним автобранша на Европа в индустриалните ни зони"}
{"url": "https://www.dnes.bg/rusia/2018/03/19/berlin-rusiia-shte-ostane-truden-partnior-za-evropa.371121", "text": "Русия ще остане труден партньор, каза днес новият германски външен министър Хайко Маас, реагирайки на преизбирането на руския президент Владимир Путин и поставяйки под съмнение честността на изборната му победа, предаде Ройтерс.\n\r\nМаас заяви, че Европейският съюз трябва да може да продължи да разговаря с Русия въпреки многото спорни въпроси.\n\r\nТой заяви, че ЕС ще подкрепи Великобритания по случая с отравянето на бившия руски шпионин Сергей Скрипал.\n\n\r\nПопитан дали ЕС ще обмисли евентуални наказателни мерки срещу Русия, Маас отговори, че общността ще обсъди въпроса, ако Великобритания поиска това.\n\r\nВърховният представител на ЕС за външната политика и сигурността Федерика Могерини каза, че външните министри от общността ще изслушат днес британския си колега Борис Джонсън, който се предвижда да говори на среща в Брюксел за отравянето на Скрипал.\r\n                    \r\n                    \r\n\"Той ще информира министрите, ще проведем обсъждане и . . . мисля, очаквам да чуете от нас заедно в течение на сутринта съвместна позиция (по въпроса)\", заяви тя пред репортери, имайки предвид общо изявление на ЕС, очаквано по-късно през деня.\r\n\"Винаги очаквам единство\", каза Могерини за проявяване на солидарност от ЕС към Великобритания по въпроса.\r\n/БТА/\r\n ", "date": "2018.03.19", "title": "Берлин: Русия ще остане труден партньор за Европа"}
{"url": "https://www.dnes.bg/zvezdi/2018/03/19/silikon-ekstenshyni-i-erotika-na-goreshto-playboy-parti.371141", "text": "\n\r\nНай-продаваната корица на Playboy – Камелия, плеймейтката Златка Райкова, Мис България 2009 Антония Петрова, Теди Кацарова, Еди Канхуш от \"София ден и нощ\", бизнесдамата Ваня Червенкова и Маги Желязкова, заедно с половинките си, бяха само част от звездните имена на дългоочакваното Playboy reMIXed party в столичния клуб Bedroom.\r\nТоп плеймейтките от последния конкурс за сексапил станаха част от спектакъла, който организаторите подготвиха за събитието по повод представянето на първия тематичен брой на мъжката Библия през 2018 г. \r\nАнна-Мария, Ива Няголова, Миглена Игнатова, Даная Николова, Брита Вълдобрева и актуалната носителка на титлата Playmate 2017 Нора Недкова блеснаха с гореща хореография на сцената под мотото: \"Няма грозни жени, има малко алкохол\".\r\r\n                    \r\n                    Изкусителките изненадаха гостите с първата си поява, облечени в сексапилни тоалети от зебло (плат за чували), дело на дизайнера Донка Благоева и провокативни визии - разчорлени коси и арт грим. Въпреки неочаквания си вид, момичетата бяха все така сексапилни и впечатляващи. \r\nГост-главният редактор на списанието Любен Дилов-син, лично представи първия тематичен броя на Playboy за годината, в който като автори се изявяват Димитър Калбуров, Мила Михова, Нойзи, Карбовски и Ваня Щерева. \r\nЕротичните партита ще се превърнат в традиция, като вече е ясна и датата на следващото - 20 април.", "date": "2018.03.19", "title": "Силикон, екстеншъни и еротика на горещо Playboy парти"}
{"url": "https://www.dnes.bg/balkani/2018/03/19/cenite-na-rouminga-na-balkanite-razlichni-ot-tezi-v-es.371107", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦените на роуминга на Балканите ще бъдат дискутирани на 17 май по време на международна среща в София, съобщи еврокомисарят Мария Габриел в \"\" пред .\r\nТя допълни, че тогава ще бъде начертан ясен план за намаляването им. За целта още следващата седмица започват разговори между мобилните оператори в ЕС и извън него.\r\n\"Не може да се очаква обаче цените на разговорите и мобилния интернет в роуминга да станат като тези в ЕС\", посочи Мария Габриел.\r\nТя допълни, че за първи път се работи и по дефиниция за понятието \"фалшиви новини\".\r\r\n                    \r\n                    \"Вече се набляга на прозрачността. Важно е да знаем как работи механизмът на фалшивите новини, кой стои зад това и колко струва\", посочи еврокомисарят.\r\nОсвен това се предлага по време на политическа кампания ясно да се обозначава политическата реклама. Още на 25 април ще бъде обсъждан общ подход за борбата с този феномен.\r\n\"Изоставаме по отношение на киберсигурността\", каза още Мария Габриел.", "date": "2018.03.19", "title": "Цените на роуминга на Балканите – различни от тези в ЕС!"}
{"url": "https://www.dnes.bg/stranata/2018/03/19/jena-e-ubita-prez-noshtta-v-pernik.371152", "text": "57-годишна жена е била убита в Перник през изминалата нощ, съобщи БНР. \r\nСигналът е подаден в полицията в града в 10:25 ч. \r\nЗа извършването на тежкото престъпление е задържана дъщерята на жертвата. \r\nЗа момента мотивите за убийството не са ясни. \r\nРазследването по случая продължава.", "date": "2018.03.19", "title": "Жена е убита през нощта в Перник"}
{"url": "https://www.dnes.bg/rusia/2018/03/19/vanga-prez-1979-a-putin-gospodar-na-sveta-evropa-pustosh.371133", "text": "Сляпа пророчица, която предсказа терористичните атаки на 11 септември 2001 г., предрича, че Владимир Путин ще управлява света някой ден, пише Daily Mail.\n\n\n\r\nБългарката баба Ванга, която умира на 85-годишна възраст през 1996 г., е позната като \"Нострадамус на Балканите\".\r\nПрез 1979 г. Ванга, която има 85% успех на нейните прогнози, казва на писателя Валентин Сидоров, че Русия ще стане \"господар на света\", след като Европа стане \"пустош\".\n\r\n\"Всички ще се стопят, като лед, само един остава недокоснат - славата на Владимир, слава на Русия\", казва тя.\n\r\nТя твърди, че никой не може да спре Русия и всички ще бъдат отстранени от пътя ѝ, като не само, че ще бъде съхранена, но ще бъде и господар на света.\r\n                    \r\n                    \r\nПутин, който стана президент за първи път малко преди над 18 години, бе преизбран за държавен глава за следващите 6 години, след президентските избори в неделя.\n\r\nТой пое ролята на действащ президент на Русия през декември 1999 г. и оттогава доминира на руския политически пейзаж, отбелязва още изданието.\n\r\nВанга, родена като Вангелия Пандева Гущерова в Струмица, преди десетилетия предсказва и Brexit. Тя също така прогнозира, че Европа, каквато я познаваме ние, \"ще престане да съществува до края на 2016 г.\"\n\r\nПророчицата казва, че континентът ще се превърне в \"пустош, почти лишен от човешки живот\".\n\r\nВъпреки че не е напълно точна, Великобритания гласува да напусне Европейския съюз на 23 юни, същата година.\n\r\nВанга мистериозно губи зрението си, когато е на 12 години, по време на голяма буря. Нейното семейство я открива няколко дни по-късно - със затворени и покрити с мръсотия очи.\r\nПо-късно тя твърди, че е получила първото си видение през този период, когато е липсвала, и вярва, че ѝ е дадена силата да предсказва бъдещето и да лекува другите.", "date": "2018.03.19", "title": "Ванга през 1979-а: Путин – господар на света! Европа – пустош!"}
{"url": "https://www.dnes.bg/stranata/2018/03/19/predi-proletta-shtyrkeli-zamryznaha-no-popadnaha-na-spasitel.371137", "text": "\n\r\nМарт дойде, утре посрещаме астрономическата пролет, но времето не е особено съгласно с този факт.\r\nИ докато за нас хората това означава още няколко седмици палта, ботуши, шапки и шалове, за щъркелите, завърнали се у нас в чакане на пролетта, студът е разликата между живота и смъртта.\r\nЗаради сериозно падналите температури в Русенско няколко щъркела буквално замръзнаха.\r\nЗа щастие, няколко от тях са попаднали на Сафет Халид, който е успял да прибере пет от птиците в дома си, където да оцелеят от студената вълна. Снимки на птиците мъжът е пуснал във Facebook и редовно съобщава за състоянието им.\r\nВ мрежата се появиха и призиви към шофьорите, които пътуват през нощта да внимават за щъркели, които нощуват на земята.\r\r\n                    \r\n                    \"Силният вятър е принудил идващите от юг ята щъркели да нощуват на земята, а не по клоните на дърветата. Птиците не виждат през нощта, възможно е да излизат на пътя\", гласи сигналът.", "date": "2018.03.19", "title": "Преди пролетта: Щъркели замръзнаха, но попаднаха на спасител"}
{"url": "https://www.dnes.bg/notifikacii/2018/03/19/incidentyt-v-egipet-zaradi-nesyobrazena-skorost.371154", "text": "\n\r\nНесъобразена скорост е довела до катастрофата с автобуса, превозващ български туристи в Египет, съобщиха от туристическата фирма. \r\n\"Държим връзка с местните власти. Имаме и представител на място\", увери Горчо Пасев, един от собствениците на туристическата фирма пред \"\".\n\r\nПо информация на външно министерство 20 от близо 40-те пътници в автобуса са пострадали. 15 от тях са с охлузвания, а петима с фактури. Всички са отведени за преглед в болницата в египетския град Марса Алам, а лечението им се покрива от туристическите им застраховки.\rАвтобусът е бил част от група от 3 превозни средства, като все още не е ясно дали причината за инцидента е заради неизправност на машината или се дължи на човешка грешка. Посолството ни в Кайро е в контакт с представители на туроператора, съобщиха от Външно министерство.\r\nКомпанията \"Абакс\" организира чартърни програми в Египет с посещение на курорта Хургада и столицата Кайро. На туристите се предлага още възможност за круиз по Нил, посещение на Луксор, гмуркане в рифовете на Червено море, джип сафари из пустинята Сахара и други допълнителни екскурзии.", "date": "2018.03.19", "title": "Инцидентът в Египет – заради несъобразена скорост"}
{"url": "https://www.dnes.bg/politika/2018/03/19/30-mln-za-zaplati-na-novi-1300-voinici-do-kraia-na-2018-a.371143", "text": "До края на годината в българската армия ще бъдат назначени 1300 нови войници. За заплатите им са заделени 30 милиона лева, съобщи министърът на отбраната Красимир Каракачанов в Пловдив, където посети бригада \"Специални сили\".\n\n\r\nПроцедурите за набиране на нови военнослужещи вече текат.\r\nКаракачанов уточни, че от 105 млн. лева, които са били отделени за заплати, 75 млн. лева са отишли за повишение на заплатите, а останалите ще бъдат за новите военни. \r\nТой посочи, че във връзка с проекта за придобиване на многоцелеви изтребител ще бъдат поканени всички, които могат да доставят както нови самолети, така и стари.\r\r\n                    \r\n                    \"Имаме писмо от \"Боинг\", след като проведохме разговори с тях, както и други предложения. Хърватите разполагат вече с почти цяла ескадрила с изтребители от Израел. Ще поискаме оферта и от тях\", добави Каракачанов. \r\nСпоред него, ако до края на април процедурата мине през парламента, след това ще започнат да се пускат покани към фирми, които биха могли да ни доставят изтребители.", "date": "2018.03.19", "title": "30 млн. за заплати на нови 1300 войници до края на 2018-а"}
{"url": "https://www.dnes.bg/crime/2018/03/19/plevenchanin-izmyknal-nad-4-bona-i-zlato-ot-babi-v-alo-izmami.371157", "text": "Полицията задържа 26-годишен плевенчанин, участвал в три телефонни измами, съобщиха от МВР. Престъпленията са по познатата схема – съдействие от гражданите в специализирана операция по задържането на престъпници.\r\nПървата измама е осъществена на 8 ноември 2017 година, когато 89-годишна плевенчанка била убедена да изхвърлила през терасата на жилището си 1700 лева.\r\nСъщия ден в заблуждение била въведена и друга възрастна жена – 81-годишна, която събрала в плик наличните в дома ѝ 100 лева и златни накити и ги изхвърлила през терасата на жилището си.\r\nДен по-късно жертва на измамната мрежа станала и 74-годишна  жена, която се разделила с 3900 лева.\r\n                    \r\n                    \r\nВ хода на проведените оперативно-издирвателни действия е установен и задържан извършителят -  26-годишен от село Калипетрово, който признал  вината си. По първоначални данни той е изпълнявал ролята на куриер в престъпната схема.\r\nСлед доклад на материалите в прокуратурата мъжът е привлечен в качеството  на обвиняем  и му е наложена мярка за неотклонение \"задържане под стража“. Работа  по случая продължава под ръководството на районната прокуратура в  града .", "date": "2018.03.19", "title": "Плевенчанин измъкнал над 4 бона и злато от баби в ало измами"}
{"url": "https://www.dnes.bg/cars/2018/03/19/nissan-gotov-s-konkurent-na-honda-accord-i-toyota-camry.371129", "text": "Само след няколко дни в Ню Йорк стартира голямо автомобилно изложение, на което японската компания Nissan ще представи новото поколение на седана си Altima. Моделът, известен също като Teana, трябва да се превърне в основен конкурент на Honda Accord и Toyota Camry.\r\nИзданието Carscoops разкри свое виждане за това как ще изглежда автомобилът.\r\nАко се съди по официалната скица, новата Altima ще получи V-образна решетка на радиатора и повече релефни линии. Очакванията са седанът да бъде оборудван голям брой модерни технологии, включително системата Nissan ProPilot. Моделът ще получи напълно нов мултимедиен комплекс и цифров приборен панел.\r\nЩо се касае до задвижването, Altima ще разчита на модернизирани двигатгели с обем 2,5 и 3,5 литра, както и напълно нов 4-цилиндров мотор. Седанът ще получи и автоматична скоростна кутия, а системата AWD ще се предлага като опция.\r\n                    \r\n                    \r\nСегашната генерация на Nissan Altima (Teana) е на пазара от 2012 г., като продължава да е един от най-добре продавани модели на японската компания в САЩ.\r\n", "date": "2018.03.19", "title": "Nissan готов с конкурент на Honda Accord и Toyota Camry"}
{"url": "https://www.dnes.bg/rusia/2018/03/19/evrosyiuzyt-podozira-rusnacite-za-novichok.371146", "text": "Европейският съюз \"взема изключително сериозно\" оценката на британското правителство, че Русия е отговорна за атаката срещу бившия руски шпионин Сергей Скрипал и дъщеря му Юлия.\n\r\nТова се казва в нарочна декларация, приета днес в Брюксел от външните министри на ЕС, след като те бяха брифирани от британския си колега Борис Джонсън.\n\r\nСпоред него няма съмнения, че Кремъл е разпоредил атаката с нервнопаралитичния газ \"Новичок\", при която двамата руснаци и британският полицай, притекъл им се на помощ, пострадаха и се намират в критично състояние в болница от 15 дни.\n\r\nЕС заклеймява атаката, заплашила живота на много граждани, казват още министрите, които я определят като \"безразсъден и незаконен акт\".\n\n\n\n\r\r\n                    \r\n                    Първите дипломати на 28-те добавят, че са шокирани, че за първи път от над 70 г. вещество, създадено като химическо оръжие, се използва на европейска земя.\n\r\n\"Използването на химически оръжия от когото и да е било и независимо от обстоятелствата е напълно неприемливо и представлява опасност срещу всички нас. То е в нарушение на Конвенцията за химическите оръжия и пристъпва международните закони и световния ред\", се казва още в изявлението на Съвета на външните министри от ЕС.\n\r\nМеждувременно британският секретар за външните работи Джонсън съобщи, че днес в Лондон пристигат експерти от Организацията за забрана на химическите оръжия да изследват обстоятелствата около инцидента в Солсбъри и да се произнесат по него. Това ще даде възможност въпросът да бъде внесен в Съвета за сигурност на ООН.\r\nДжонсън заяви, че оправданията на Кремъл \"стават все по-абсурдни\" и че Москва се опитва \"да скрие истината в купа сено\".\n\r\n\"Веднъж те казват, че не са създавали \"Новичок\". После, че са го направили, но са унищожили всички количества. Трети път, че са го направили, унищожили, но някак тайнствено той се е появил в Швеция, Чехия, Словакия, САЩ или Великобритания\", каза Джонсън, определяйки поведението на Русия като \"класическа стратегия\".\n\r\n\"12 г. след отравянето на Александър Литвиненко в Лондон вече не могат да излъжат никого\", добави той.\n\r\nЕС призовава Русия спешно да отговори с факти на въпросите на британското правителство около отравянето и да разсекрети всички подробности по разработването на \"Новичок\" пред Организацията за забрана на химическите оръжия.", "date": "2018.03.19", "title": "Евросъюзът подозира руснаците за \"Новичок\""}
{"url": "https://www.dnes.bg/knigi/2018/03/19/kara-delevin-se-vglejda-v-autsaiderite-s-ogledalce-ogledalce.371168", "text": "Ако до скоро познавахме Кара Делевин предимно от модния свят, то вече може да оценим таланта й и на разказвач. Дебютният роман на супермодела излезе на български.\n\r\n\"Огледалце, огледалце\" засяга теми като идентичността, сексуалността, насилието и ролята на социалните мрежи в съвременния свят.\n\r\nОсвен, че превзема модния подиум като показва компании като \"Шанел\" и \"Бърбъри\", Кара Делевин се превръща и в едно от най-разпознаваемите лица в световен мащаб.\n\r\nПрез 2012 г. 25-годишната Делевин сменя посоката и прави своите първи стъпки като актриса в екранизацията на \"Ана Каренина\" на Джо Райт, последвана от едноименния филм по романа на Джон Грийн \"Хартиени градове\" през 2015 г., \"Отряд самоубийци\" и \"Валериан и градът на хилядите планети\" през 2017 г. – всички отличаващи се с главна роля на младата британка.\r\n                    \r\n                    \r\nПоследната трансформация на Делевин в кариерен план е насочена към света на литературата. Дебютният роман на Кара \"Огледалце, огледалце\" среща читателите с четирима 16-годишни приятели – Рижи, Роуз, Лио и Наоми. Всички те се оказват в социалната периферия на своето училище по ред причини, докато харизматичният им учител по музика не ги окуражава да сформират своя музикална банда.\n\r\nСъюзът на четиримата младежи обаче се оказва далеч по-дълбок, отколкото изглежда на пръв поглед – не само музиката, но и приятелството, доверието и чувството за принадлежност са неща, обединяващи симпатичните аутсайдери.\n\r\nВсичко звучи почти приказно до момента, в който Наоми не изчезва безследно, преди да бъде открита ранена и в безсъзнание, а Рижи, Роуз и Лио не се сблъскват с една дълго пазена мрачна тайна…\n\r\nДо този момент тийн литературата е неизследвана територия за Делевин, но не и за нейния съавтор Роуън Колман, позната като писател на съвременна художествена литература за деца и възрастни.\n\r\nИ макар \"Огледалце, огледалце\" да включва всички на пръв поглед очевидни компоненти на една история за подрастващи – дисфункционални взаимоотношения между деца и родители, бягство, злоупотреба с алкохол и наркотици, – историята и посланията на Делевин се простират далеч отвъд тривиалното.\n\r\nТеми като чувството за идентичност, сексуалността, сложния свят на социалните мрежи и дори насилието над деца са само част от разискваните от авторките съвременни проблеми.\n\r\nВ този смисъл може да се каже, че донякъде романът е отражение на самата Делевин – той е откровен, различен и провокативен.\n\r\n\"Исках да напиша роман, който показва нецензурирана картина на това колко труден и болезнен може да бъде процесът на съзряване, на прехода към това да станеш възрастен. Съществува огромен натиск върху младите хора да бъдат съвършени и моята цел беше да покажа, че който и да си, ако си щастлив такъв, какъвто си, ти си идеален\", споделя авторката.", "date": "2018.03.19", "title": "Кара Делевин се вглежда в аутсайдерите с \"Огледалце, огледалце\""}
{"url": "https://www.dnes.bg/world/2018/03/19/dakeli-na-parad-v-grinuich-park-v-london.371145", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъпреки минусовите температури, около хиляда дакели и техните стопани излязоха на парад по улиците на Лондон.\r\nСъбитието се провежда за трета поредна година в \"Гринуич парк\" и е посветено изцяло на любителите на породата.\r\nСпоред организаторите това е чудесен начин за забавление не само на дакелите, но и на техните стопани, съобщава .\r\nПарадът се провежда и с благотворителна цел, като даренията отиват за различни инициативи в подкрепа на животните.", "date": "2018.03.19", "title": "Дакели на парад в \"Гринуич парк\" в Лондон"}
{"url": "https://www.dnes.bg/health/2018/03/19/prilojeniiata-za-smartfoni-v-pomosht-na-zdraveopazvaneto.371163", "text": "Целта на приложението е да даде възможност на хората да се свързват директно с медици, използвайки новите технологии. Решихме да създадем месинджър приложение, чрез което пациент и лекар да комуникират дигитално. Работейки по тази идея, отворихме нов канал на за комуникация, който позволява да се разбере какво очаква потребителят от лекаря и обратното.\r\n\r\r\n                    \r\n                    Още от заработването си, приложението се радва на неочаквано висок интерес.\r\n„\r\n\r\n\r\n", "date": "2018.03.19", "title": "Приложенията за смартфони в помощ на здравеопазването"}
{"url": "https://www.dnes.bg/notifikacii/2018/03/19/za-ednata-rabota-bezrabotni-s-chujda-samolichnost.371086", "text": "Безработни кандидатстват за работа с чужда самоличност с цел да увеличат шансовете да бъдат наети. За тази порочна практика алармират експерти по подбор на персонала. \n\r\nКандидатите намират публикувани в сайтове за работа СV-та, избират човек с подходящ опит за позицията, на която искат да бъдат наети и копират целия професионален опит на \"жертвата\".\r\nТака бързо се сдобиват с професионален стаж, осигуряващ им интервю с потенциалния работодател.\r\n\"Имаше случай на един мъж, който кандидатства за позиция на търговски представител. На интервюто беше попаднал на колега, който е бил пряк мениджър на човека, чиято самоличност е била взета\", обяснява пред \"Монитор\" Анелия Горгорова, член на Управителния съвет на Българската асоциация за управление на хора.\rКандидатът дори имал същата фамилия като \"жертвата\" си, но професионалният му опит нямал нищо общо с този, за когото се представя.\r\nИзмамата бързо е разкрита, след като експертът по подбор на персонал признал, че той е бил мениджър на мъжа, чиято автобиография е била открадната.\r\nВ последните месеци специалистите по подбор на кадри се сблъскват с нова тенденция – майки да кандидатстват за работа вместо децата си.\r\n\"По време на интервюто, задавайки въпроси по СV, все по-често чувам \"Мама ми го написа, тя ми избра тази позиция\", заяви експертът по подбор на персонала Дарина Петрова по конференция \"Успешният подбор. Бизнес възможности и предизвикателства\".", "date": "2018.03.19", "title": "За едната работа: Безработни с чужда самоличност!?"}
{"url": "https://www.dnes.bg/notifikacii/2018/03/19/akrobat-ot-cirk-diu-solei-zagina-padna-po-vreme-na-nomer.371092", "text": "Акробат на Cirque du Soleil почина по време на представление в Тампа, Флорида.\r\nОт цирка заявиха, че Ян Арнo, ареалист е изпълнявал номер от шоуто \"VOLTA\", когато е полетял към манежа.\r\nАрно е получил медицинска помощ и е бил отведен в близка болница, където по-къно е починал, съобщи CNN.\r\n\"Цялото семейство на Cirque do Solei е в шок и е покрусено от тази трагедия\", заяви директорът на цирка Даниел Ламар. \r\n38-годишният Ян е бил част от цирка от 15 години.\r\nПрез 2013 г. Цирк дю Солей загуби друг акробат - Сара Гило-Гуяр, която загина по време на изпълнение в казино в Лас Вегас. За 34 години в цирка е имало само 4 смъртни случаи.", "date": "2018.03.19", "title": "Акробат от \"Цирк дю Солей\" загина, падна по време на номер"}
{"url": "https://www.dnes.bg/stranata/2018/03/19/nai-bednite-pensionerki-kyrdjaliiki-do-200-leva.371093", "text": "Най-ниските пенсии получават жените в Кърджали, които са между 65 и 69 г. Всяка втора пенсионерка в областта получава до 200 лв., показва справка от Националния статистически институт (НОИ) за 2017 г. \n\r\nОсновната причина е, че там е висока безработицата, а и жените са заети главно в земеделието и се осигуряват на минимални суми.\n\r\nНай-богатите пенсионерки, които взимат тавана, са от София, отново на същата възраст.\n\r\nПрофилът на средностатистическия пенсионер показва, че е от София, взима между 200 и 300 лв. и е на възраст между 65 и 69 г.\n\r\nС най-ниските средни пенсии в България са отново хората в Кърджали. Там те взимат около 275, 50 лв. В Разград вземат с 38 ст. повече. Под 300 лв. е средната пенсия и в Силистра и Търговище. Докато в Шумен тя е 302, 61 лв.\r\n                    \r\n                    \r\nНай-висока остава средната пенсия в столицата - 420,68 лв. Така ножицата между София и Кърджали е 145,18 лв.\n\r\nВторите най-богати пенсионери живеят в Перник. В миньорския град средната пенсия е стигнала 398,73 лв. Следват Бургас, Кюстендил и Стара Загора. Варна пък е на шесто място със средна пенсия от 364,39 лв.\n\r\nСлед увеличението на минималната пенсия на 200 лв. средната се е вдигнала със 17 лв. Така тя е стигнала 345,46 лв.\n\r\nРазликата в пенсиите между мъжете и жените е 121,57 лв. Средната пенсия на мъжете през миналата година е била 440,07 лв. на месец спрямо 318,57 лв. при жените, показва статистиката.\n\r\nБлизо 6 пъти повече са мъжете, които получават високи пенсии. При силния пол на тавана са 45 561 пенсионери, а жените са само 7980.\n\r\n474 996 жени и 137 441 мъже получават до 200 лв. месечно. При ниските пенсии съотношението е обърнато и тук жените са над 3 пъти повече от мъжете. Една от причините е, че отпускът по майчинство се брои за осигурителен стаж, но осигурителният доход е 0 лв., което сваля размера на женските пенсии.\n\r\nОбщо 2 004 347 души са получавали пенсия през миналата година. За тях са изплатени над 9 млрд. лв. През 2017 г. са били отпуснати 97 637 нови пенсии.\n\r\nВсяка четвърта пенсия, която изплаща НОИ, е инвалидна, като общо броят им е 455 566. Броят на пенсионерите, които получават поне една инвалидна пенсия, обаче е 645 908.\n\r\nПод 200 лв. са личните пенсии на над 690 хил. българи. На другия полюс са 85 хил. пенсионери, които взимат между 800 и 910 лв. Близо 416 хил. българи взимат пенсии между 300 и 450 лв.\n\r\nНай-много са пенсионерите в столицата, където броят им стига 342 168, докато във Видин те са близо 34 хил.", "date": "2018.03.19", "title": "Най-бедните пенсионерки – кърджалийки, до 200 лева"}
{"url": "https://www.dnes.bg/video-prognoza/2018/03/19/sled-obilnite-valeji-ima-li-opasnost-ot-preleli-reki.371089", "text": "\r\nУраганен вятър и проливни дъждове наблюдавахме през изминалия уикенд. Обстановката беше най-усложнена във Врачанско, където вятърът достигна скорост от над 100 км/ч.\r\nДнес продължават проливните дъждове, които се изляха в отделни части на страната в неделния ден. В повечето райони количествата паднали валежи са около 15 и 20 литра на кв.м., а в Рило-Родопската област, Предбалкана и Източна България между 25 и 30 литра на кв.м.\n\n\r\nДнес следобед с рязкото понижение на температурите в източните райони дъждът ще премине в сняг. Има ли опасност от нови по-сериозни наводнения?\rСпоред дежурния хидролог в НИМХ към БАН доц. Валерия Йорданова опасност от наводнения няма.\n\r\n\"Към този момент данни за преливащи реки няма, но има вероятност за поройни дъждове в цялата страна. За днес опасно високи нива има при водосбора на река Струма в горната и средна част\", уточни пред  Йорданова.\n\r\nТя допълни, че за утрешните сутрешни часове е възможно повишени нива в горните части на водосборите на реките Янтра, Камчия и Тунджа.\n\r\n\"Не се очакват необичайни явления в Дунавския басейн. Нивата на реките там също са високи, но преливания не се очакват. Южночерноморските реки днес също ще бъдат с повишено равнище, а най-сериозно трябва да се следи поречието на река Камчия\", завърши дежурният хидролог на НИМХ към БАН.", "date": "2018.03.19", "title": "След обилните валежи: Има ли опасност от прелели реки?"}
{"url": "https://www.dnes.bg/teatar/2018/03/19/dva-tipa-hora-lovci-i-jertvi-elena-petrova-v-jertvata.371112", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Един метафоричен поглед към света показва, че има два типа хора - ловци и жертви. От нашата дисциплина и характер зависи към коя категория принадлежим.\n\r\nЗагадката кой е жертвата и кой е поръчителят, е закодирана в психологическия трилър \"Жертвата\". Постановката е адаптирана от режисьора Бойко Илиев, по текст на Марио Фрати.\n\r\nВ студиото на \"България сутрин\" гостуваха двама от тримата главни герои - Елена Петрова и Ники Сотиров.\n\r\n\"Персонажът на Ники е с много голям диапазон на развитие на самата роля, а моята героиня преминава през много емоции, провокирани от него\", разказа пред  Петрова.\r\n                    \r\n                    \r\nСюжетът представя семейния живот на образите на Елена и Румен Бечев, който се разрушава в момента, в който се появява персонажът на Ники Сотиров.\n\r\n\"Всичко се преобръща, нищо вече не е същото..., а защо - зрителите ще могат да разберат на 21 март в Нов театър - НДК от 19 часа\", загатна актрисата.\n\r\n ", "date": "2018.03.19", "title": "Два типа хора – ловци и жертви: Елена Петрова в \"Жертвата\""}
{"url": "https://www.dnes.bg/rusia/2018/03/19/putin-sysipa-opoziciiata-ukrepen-obache-ot-zapada.371097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗападът укрепи Путин и съсипа истинската опозиция в Русия, подчерта в студиото на журналистът Петър Волгин.\r\nВладимир Путин постигна нова убедителна победа на проведените вчера избори за държавен глава и бе преизбран с близо 77% от гласовете. Той отново застава начело на Русия в момент, в който отношенията на страната със Запада са доста обтегнати.\n\n\r\n\"Путин върна достойнството на Русия, върна я на голямата сцена. Затова хората го харесват и продължават да гласуват за него\", посочи Волгин и отбеляза, че изборите по всички критерии са били абсолютно честни.\r\r\n                    \r\n                    Според него е било грешка, че отявленият опозиционер Алексей Навални не беше допуснат до изборите. С Навални или без Навални резултатът щеше да бъде същият, смята Волгин.\r\n\"Ако си опозиционер в Русия в момента, между теб и Запада няма никаква разлика - на теб ще гледат като на предател. Изводите трябва да си ги направят силите извън Русия, които решиха, че със санкциите ще свалят Путин. Логиката беше следната - въвеждаме санкции, руската икономика се свива, народът обеднява, излиза на улицата и сваля президента. Колкото повече удряш руснаците, толкова повече се съпротивляват\", обясни журналистът.\r\nПолитическият анализатор проф. Михаил Константинов е на мнение, че санкциите срещу Русия са по-скоро полезни, защото ресурсно ориентираната икономика не може да продължава вечно.\r\n\"Руснаците решиха, че са във война, което до известна степен е вярно. Русия се готви да стане самодостатъчна и може да го направи. Въпросът е да не настъпи главозамайване от успехите. Фокусът на Кремъл трябва да е върху укрепване на икономиката, на демокрацията\", коментира той в \"България сутрин\".\r\nПроф. Константинов отбеляза, че във всяка избирателна секция в Русия е имало камери и машинна обработка на бюлетините. Част от тези технологии биха могли да бъдат използвани и у нас, смята той.\r\n\"Очевидно трябва да има наследник на Путин. Има хипотетична възможност да се потърси промяна на Конституцията за нови мандати\", отбеляза още математикът.", "date": "2018.03.19", "title": "Путин съсипа опозицията, укрепен обаче от Запада"}
{"url": "https://www.dnes.bg/za-da-se-razbirame/2018/03/19/kak-da-izlezete-ot-zonata-si-na-komfort.370922", "text": "Страхът от неизвестното, от провала ви спира да се развивате, да правите неща, които не сте смятали, че умеете. Когато предизвикате себе си и излезете от зоната си на комфорт, успехите са още по-сладки, независимо дали става въпрос за професионалния ви или личния живот.\r\nЗа много хора зоната на комфорт е спасителният пристан, на който предпочитат да пуснат котва, отколкото да преследват целите и щастието си.\r\nМнозина от нас се боят да напуснат удобството си, най-вече що се касае до работата и интимната връзка, защото това са двете области от живота, в които функционираме през по-голямата част от ежедневието си и които осмислят битието.\r\nМногобройните изследвания доказват, че търпението и примиренческото поведение не носят нищо добро, най-малко щастие. Ако изпитвате някаква неприязън към работата или партньора си, предизвикайте се и излезте от зоната си на комфорт. Не знаете как? Вижте някои доказани начини.\r\r\n                    \r\n                    \r\nПоемането на първоначалния прилив на тревога при смяна на комфортната зона всъщност е полезно за вас. Скоро след това тревогата ще бъде успокоена, след като откриете опорни точки в новата непозната атмосфера.\r\nПриемете, че е нормално в началото на което и да е начинание да се чувствате като начинаещ. Ако постигнете този мир със себе си, ще се убедите колко по-лесно ще се справите.\r\n", "date": "2018.03.19", "title": "Как да излезете от зоната си на комфорт?"}
{"url": "https://www.dnes.bg/notifikacii/2018/03/19/1-mln-za-britanka-obiavena-za-nai-dobyr-uchitel-v-sveta.371094", "text": "Британката Андрия Зафираку, начална учителка в проблемен район в Лондон, бе обявена на церемония в Дубай за най-добър учител в света и получи награда от един милион долара, предаде Франс прес.\n\r\n\"Поздравления на Андрия Зафираку, че спечели титлата най-добър учител в света - най-хубавата професия в света\", написа в Тwitter емирът на Дубай Мохамад бин Рашед Ал Мактум, след като връчи наградата на лауреатката.\n\r\nНа церемонията присъства световният шампион във Формула 1, британецът Луис Хамилтън, който донесе приза със спортен болид, ескортиран от дубайската полиция.\n\r\nЗафираку бе една от 10-те финалистки измежду 30 000 кандидати от целия свят, които участваха в международния конкурс за най-добър учител в света. Тя преподава в общинското училище на Алпертън - многоетнически беден район в северен Лондон, посочиха организаторите. Научила е основни думи и фрази от 35-те езика, говорени в нейното училище - включително хинди, тамилски и гуджарати - и може да общува с учениците си и техните родители, мнозина от които са бежанци. Освен това Зафираку е въвела реформа на учебната програма, за да я направи по-близка до всекидневието на своите ученици.\r\nКонкурсът за най-добър учител се организира за четвърти път от фондацията Varkey, работеща в Дубай. Наградата е финансирана на траншове, с условието, че лауреатът ще остане учител най-малко пет години.\n\r\nФондацията е основана от индийското семейство Варки, които са се заселили през 50-те години на миналия век в Обединените арабски емирства, по онова време британски протекторат. Фамилията е натрупала състояние, като е изградила мрежа от частни училища, предназначени първоначално за децата на заселници от западни страни или от Индийския субконтинент, настанили се в страните от Персийския залив по времето на петролния бум, посочва АФП.\r\n \r\n/БТА/", "date": "2018.03.19", "title": "$1 млн. за британка – обявена за най-добър учител в света"}
{"url": "https://www.dnes.bg/festivali/2018/03/19/iztoka-i-zapada-na-edin-briag-s-aniventure-comic-con.371123", "text": "\n\r\nПлеяда от звезди идват за Aniventure Comic Con 2018, който тази година ще се състои на 15 и 16 септември. Актьори, играли ключови роли в \"Игра на тронове\" и \"Западен свят\", ще се появят на сцената на фестивала в София .\r\nСред гостите са актрисата, опълчила се на сър Антъни Хопкинс в продукцията на HBO \"Западен свят“, актьорът разплакал милиони фенове на сериала “Игра на тронове” и един от малкото персонажи оцелели до осми сезон на най-популярната телевизионна продукция.\r\nПоп-културният феномен се завръща, за да срещне Изтока и Запада в едно от най-мащабните събития в България – Aniventure Comic Con.\r\n                    \r\n                    \r\nKristian Nairn (Hodor) изигра една от най-ключовите роли в превърналия се във феномен сериал \"Игра на тронове\", излъчван по HBO. Добрият гигант, повтарящ \"Ходор\", чиято мисия беше разкрита в едва последните секунди на финалния епизод с негово участие идва за първи път у нас в рамките на Aniventure Comic Con.\r\nКомпания ще му правят Vladimir Furdik (Краля на Нощта) и Gemma Whelan, играеща ролята на Yara Greyjoy. И тримата ще отделят по няколко часа, за да раздават автографи и да се снимат с най-запалените фенове на сериала, а специалният панел с въпроси и отговори към тримата ще започне в 11.00 в събота (15  септември 2018) на главната сцена.\n\r\nМоже би най-силното актьорско присъствие в рамките на събитието тази година ще бъде това на Angela Sarafyan, считана за една от най-уникалните актриси в Холивуд в момента. Родена е в Армения, но семейството ѝ се мести да живее в САЩ, когато Angela е едва четиригодишна. Освен от малкия екран, където играе редом до сър Антъни Хопкинс, Ед Харис и Танди Нютън в номинирания за награда \"Еми\" и \"Златен глобус\" сериал на HBO \"Западен свят\", актрисата е добре позната и на феновете на Twilight. Angela Sarafyan играе в последния филм от сагата, редом до Rami Malek (Mr. Robot). Предишните ѝ роли са в \"Имигрантът\" (The Immigrant) с Марион Котийяр и Хоакин Финикс, “Обещанието” (The Promise) с Крисчън Бейл и Оскър Айзък, както и \"Параноя“ (Paranoia) с Харисън Форд и Гари Олдмън. \n\r\nАngela ще има собствен панел на главната сцена на Aniventure Comic Con в неделя (16 септември 2018), както и срещи за автографи и снимки с фенове в рамките на събитието.\n\r\nОсвен актьорите, феновете на косплея ще видят и едно от най-големите имена в света на това изкуство. От далечна Япония, специално за Aniventure Comic Con, идва REIKA, Cosplay звезда,     каквато родната публика до момента не е виждала. REIKA ще има собствен панел на главната сцена, както и собствена зона в Зала 2 на фестивала. Там всеки ще може да се срещне лично със звездата и да получи автограф или снимка за спомен.\n\r\nСъбитието няма да мине и без някои от най-популярните уебкомикс художници, като първите потвърдени имена са хитовите “Cyanide & Happiness” на Rob DenBleyker и “One of Those Days” на Yehuda Devir. За първи път фестивала ще има собствена комикс зона, обособена в новооткритата Зала 1.\n\r\nНа Aniventure Comic Con 2018 ще има и много гейминг, благодарение на Coca-Cola. Двата бранда ще си партнират за грандиозното събитие тази година, като обещават много изненади в зоните Gaming и Cosplay, както и срещи с едни от най-популярните български влогъри и инфлуенсъри.\n\r\nMeet & Greet билетите влизат в продажба на 20.03.2018 точно в 10.00 часа, а редовните билети са вече в продажба на промоционални цени от 30 лева за целия уикенд. Деца до 7 години влизат безплатно, ако са придружени от родител, а за деца от 8 до 12 години (включително) цените на редовните билети са с 50% отстъпка.", "date": "2018.03.19", "title": "Изтока и Запада на един бряг с Aniventure Comic Con"}
{"url": "https://www.dnes.bg/politika/2018/03/19/sociolozite-dnes-optimizmyt-se-vryshta-gerb-pak-vodi-bsp-vtori.371102", "text": "Оптимизмът в българина се завръща, ГЕРБ продължава да е водещата политическа сила в България, следван на почти 4% разлика от БСП.\r\nТова сочат резултатите от последното проучване на социолозите от \"Тренд\", направено по поръчка на \"\".\r\nИзследването е проведено сред 1004 пълнолетни български граждани по метода \"лице в лице” между 1 и 7 март тази година.\r\nДанните показват, че след тримесечен спад оптимизмът на българите отново се връща на нивата си от ноември. Днес 53 на сто от хората твърдят, че са оптимисти за развитието на България срещу 36%, които са песимисти.\n\n\n\r\r\n                    \r\n                    Според социолозите възвръщането на оптимизма може да е свързано и със сезоните, защото през по-студените месеци нивата на песимизъм се увеличавали, а по-топлите носели усещането за песимизъм.\r\nХората запазват по-скоро оптимистичните си очаквания за икономическото положение в страната и за личния жизнен стандарт.\r\nНай-много обаче са тези, които не чакат промяна нито в икономическото положение в страната (44%), нито в жизнения си стандарт (50%).\r\nНай-позитивно настроени за бъдещето си и това на страната са привържениците на ГЕРБ. Симпатизантите на БСП са по-скоро оптимисти, сочи още проучването.\r\nЕлекторалната подкрепа за партиите се запазва сходна с тази от последните месеци.\r\nАко изборите са днес за ГЕРБ биха гласували 21,1 на сто, БСП остава на втора позиция с 18,4%.\r\nТретата позиция е на ДПС с 6,6%, като плътно зад тях са \"Обединени патриоти\" с 5,1%. Реформаторският блок продължава да пази инерция, набирайки 1,6% от всички анкетирани. \r\nСъс сходен резултат са \"Воля” и \"Да, България\".\r\nПроучването е тествало и отношението на българина към Българското председателство на Съвета на ЕС.\r\nСпоред 40% от хората България се справя с председателството, а според 17% - не. 43% следят новините около него, но повече от половината (52%) не ги следят, показва още проучването.", "date": "2018.03.19", "title": "Социолозите днес: Оптимизмът се връща, ГЕРБ пак води, БСП втори... "}
{"url": "https://www.dnes.bg/sofia/2018/03/19/rashidov-za-largoto-vmesto-da-spasiavat-sofiia-da-hvanat-motikite.371105", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бившият министър на културата Вежди Рашидов, под чийто надзор се случи  изграждането на Ларгото, смята, че не трябва да се вкарва излишна драма,  че там са се повредили 4-5 плочки.\r\nПореден скандал се разигра за античния комплекс \"Сердика\" през изминалата седмица. Всичко започна от сигнал в социалните мрежи на неправителствената организация \"Спаси София\", че Ларгото се руши. Последва лавина от коментари и атаки към управляващите и хората, стоящи зад изграждането на културно-историческия комплекс. Министърът на културата Боил Банов съобщи, че нито лев няма да бъде взет от данъкоплатеца, а големият проблем се крие в дефект на отводнителната система.\n\n\n\r\n                    \r\n                    \r\n\"Има опасност да се пенсионирам като човек, който непрекъснато отговаря на хора, които в живота си не са посадили и дръвче. В живота всичко може да бъде разрушено. Ходих да видя за какво става дума - от 15-20 хил. плочи са повредени няколко. Някой отишъл и ги натиснал. Добре де, ще се оправи\", отбеляза Рашидов в студиото на \"България сутрин\".\n\r\nПо думите на председателя на Комисията по култура в Народното събрание е обидно да се ругаят хората, които са се трудили над този проект, защото това са десетки инженери, стотици работници и цели отдели от културното министерство. Обидно е някакъв паразит да ги обижда\n\r\n\"Почва една капка в Ларгото да пада. Гледам как се изпращат деца на по 20 години, вместо да вземат една лопата, един ленински съботник да направят, да поработят, цял ден снимат и \"спасяват\" София. София не ще молитви, иска мотики\", уточни бившият министър на културата пред \r\nСкулпторът заяви, че всеки може да отиде и да подаде искане до Министерството на културата, за да види как е изразходвана всяка една стотинка за този проект.\n\r\n\"Все пак това са 5 плочки, ще се оправят. И Народната библиотека ще се оправи. Всичко е фактурирано, огромна е археологията, всички площадки са с гранитни плочи. Това са 10 декара площ. Аз съм правил Ларгото и не се срамувам. Трябва да се спре негативизмът, защото обижда много хора\", допълни Рашидов.\r\nТой смята, че българската държава се грижи дотолкова за своите културни обекти, доколкото позволяват финансовите средства.", "date": "2018.03.19", "title": "Рашидов за Ларгото: Вместо да \"спасяват\" София да хванат мотиките!"}
{"url": "https://www.dnes.bg/stranata/2018/03/19/vyzrastna-jena-zagina-blysna-ia-kola-na-zaden-hod.371127", "text": "79-годишна жена от град Средец е загинала на място, след като е била блъсната от лек автомобил, съобщават от Областната дирекция на МВР в Бургас. \r\nНа 17 март, около 18&15 часа, на ул. \"Рила\" в Средец, при движение на заден ход, лек автомобил \"БМВ 316\" с бургаска регистрация, управляван от 19-годишен младеж, блъска 79-годишна пешеходката. \r\nВследствие на инцидента жената загива на място. Водачът на автомобила е тестван за употреба на алкохол или наркотични вещества, като и двете проби са отрицателни. \r\nПо случая е образувано досъдебно производство.", "date": "2018.03.19", "title": "Възрастна жена загина, блъсна я кола на заден ход"}
{"url": "https://www.dnes.bg/temida/2018/03/19/pirogov-i-oshte-6-bolnici-na-pricel-ananiev-v-nokdaun.371101", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрокуратурата влезе в \"Пирогов\" и в още 6 болници в страната. Причината за проверките е безстопанственост в управлението, заяви говорителят на главния прокурор Румяна Арнаудова. Министърът на здравеопазването Кирил Ананиев съобщи, че има оздравителен план за лечебното заведение.\r\n\"Той няма какво друго да каже. Както се казва в бокса - той е в нокдаун... притеснен е\", бяха думите на бившия министър на здравеопазването Радослав Гайдарски в студиото на \"България сутрин\".\n\n\n\r\nЗаедно с бившия директор на \"Пирогов\" Спас Спасков, двамата коментираха извършените проверки върху финансовото състояние на всички 7 болнични заведения, срещу които има образувани досъдебни производства.\r\r\n                    \r\n                    \"Освен изброените 7, трябва да влязат още поне 10 други болници, които яко източват НЗОК\", категоричен бе Гайдарски.\r\nТой разказа, че когато е бил министър бордовете и директорите на 15 болници в страната са били сменени. Така от 159 млн. лева просрочени задължения, в рамките на 3 години дълговете спаднали до 40 млн.\r\n\"Почти 4 пъти намалихме парите без да се е почувствало нещо откъм лишаване на средства в бюджета\", подчерта той.\r\nСпас Спасков коментира още поредицата от протести в \"Пирогов\" и работата в лечебното заведение.\r\n\"В момента, в който се направи силен натиск за мощно понижаването на разходите, автоматично идва проблемът с протестите\", посочи той.\r\nГостът на  разясни, че при ограничаването на разходите неминуемо се закачат и заплатите, и най-качествените продукти, с които да се работи, което води до недоволство на персонала и идва въпросът в коя посока да се върви.", "date": "2018.03.19", "title": "\"Пирогов\" и още 6 болници на прицел: Ананиев в нокдаун?"}
{"url": "https://www.dnes.bg/teatar/2018/03/19/na-turne-s-komediantite-the-comedy-club-sofia.371130", "text": "Комедиантите от  The Comedy Club Sofia тръгват на, като обиколката ще приключи с най-голямото стендъп шоу, правено у нас в. \n\r\nТурнето започва на 25 март във Велико Търново и ще бъде с 8 от най-добрите стендъп комици - Александър Деянски, Петя Кюпова, Николай Банков, Николаос Цитиридис, Христо Радоев, Филип и резидентите Васил Ножаров и Иван Кирков.\r\r\n                    \r\n                    След това комедиантите ще направят две шоута в два поредни дни във Варна. На 28 март The Comedy Club Sofia ще бъде на гости в Стара Загора, а на 29-ти март ще имат и две шоута в Пловдив.\r\nДва дни почивка ще имат артистите на Комеди Клуба, след което на 1-ви април ще излязат на сцената на зала 1 на НДК. В международния ден на шегата комедиантите ще изнесат над два часа шоу.\r\nОсвен The Comedy Club Sofia, най-добрите комедианти у нас ще си имат втори дом - The Comedian. Новото място е на \"Христо Белчев\" 8 в София и беше открито на 24 февруари. Програмата и на двете заведения може да следите във Facebook.\r\n ", "date": "2018.03.19", "title": "На турне с комедиантите: The Comedy Club Sofia"}
{"url": "https://www.dnes.bg/crime/2018/03/19/kradci-sviha-5-300-leva-ot-vyzrasten-myj-v-bylgarovo.371124", "text": "5 300 лева са откраднати от 75-годишен мъж от град Българово, съобщават от МВР-Бургас. \r\nНа 16 март, около 16:30 часа, пред дома на мъжа спрял лек автомобил, от който слезли трима мъже, които го заговорили. В разговора се включила и съпругата на пенсионера, като входната врата на къщата им останала без надзор. \r\nСлед като непознатите си тръгнали, възрастния мъж констатирал, че от стая в дома им е извършена кражба на сумата от 5 300 лева. \r\nРаботата по случая продължава от служители на Второ РПУ – Бургас.", "date": "2018.03.19", "title": "Крадци свиха 5 300 лева от възрастен мъж в Българово"}
{"url": "https://www.dnes.bg/notifikacii/2018/03/19/bezprecedenten-vynshen-natisk-i-rusnacite-se-splotiha.371106", "text": "Постоянно обновявайки резултатите от вчерашните президентски избори, всички руски вестници тази сутрин обръщат внимание на един най-съществен според тях факт. И той не е очакваната победа на титуляра Владимир Путин, а рекордно високият процент на участие на избирателите.\n\r\nСпоред \"Независимая газета\" на властите този път се удаде да превърнат изборите в празник, без да пренебрегнат и организационната страна на процеса. Друг важен фактор са рязко засилените външни опасности, което традиционно поражда у руснаците желание да се сплотят около властта.\n\r\nТози път Кремъл, като де факто разреши на опозиционера Алексей Навални да поведе \"стачка на избирателите\", го застави да заеме нишата на проводник на враждебни намерения срещу Русия. А в такова \"предателство\" даже протестно настроените граждани масово не пожелаха да участват, отбелязва вестникът.\r\nТъй като резултатът от гласуването като цяло бе предварително ясен, по време на финала на предизборната надпревара голяма важност придобиха политическите нюанси, а не толкова процентите на всеки от кандидатите, макар че и те имат значение. Важни бяха не само крайните резултати за Путин, а и настроението, с което народът ще делегира четвъртият му мандат. Именно това е значението на високата избирателна активност. И това настроение се оказа като цяло добро и даже бойко.\n\n\n\r\nВ източните райони се извиха опашки пред избирателните секции, но този интерес не спадаше и с придвижването на запад - през Сибир към Урал и Поволжието. Даже в Москва още през първата част на деня имаше сериозна активност около училищата (където по традиция са избирателните секции). Хората отиваха с тържествено настроение и с децата си - както в старите съветски времена.\n\r\nНа тази висока активност много емоционално реагира Навални. Той каза, че всички, които са отишли да гласуват, са направили грешка, защото \"тези кандидати не са достойни за вас\", пише вестникът.\n\r\nНа мобилизиращата роля на външния фактор обръща внимание и шефът на Центъра за политическа информация Алексей Мухин, цитиран от вестника. \"Западните партньори се отнесоха зле към нашата страна и у хората се появи желание да защитят определен кандидат за президент. Това добави между 5 и 10 процента към избирателната активност\", посочи той. Според него \"властта трябва да бъде благодарна на Навални, защото неговата кампания всъщност \"привлече допълнителен интерес към изборите\".\n\r\nШефът на Политическата експертна група Константин Калачов, цитиран от \"Независимая газета\", отбеляза два фактора за високата активност. Първият - това е политическият подем в страната, защото хората искат да демонстрират подкрепа за властта пред лицето на външния враг. Вторият е в това, че властите успяха да превърнат изборите в празник. \"Засега не е ясно, кое изигра по-голяма роля за по-високата активност - реакцията на изявленията на Тереза Мей или използваните в изборите нови технологични методи\", каза Калачов.\n\r\nПри това той добави, че активността е голяма не само в селските райони. Добри резултати има и в много столици на руските региони, включително в Москва и Санкт Петербург.\n\r\nВ щаба на Путин също обясниха високата активност с външни обстоятелства. Прессекретарят на щаба Андрей Кондрашов, цитиран от вестника, каза, че активността е с 8-10 процента по-висока от очакваната, за което \"трябва да кажем благодаря на Великобритания, където за пореден път не отчетоха руския манталитет. За пореден път започнаха да ни оказват натиск точно в момента, когато трябваше да се мобилизираме\".\n\r\nВестник \"Известия\" пък отбелязва, че Путин е победил убедително дори на изборите във Вашингтон и в редица градове на САЩ, където са гласували руски граждани. В консулския окръг Вашингтон за него са гласували 1531 избиратели, на второ място е била Ксения Собчак с 347, а на трето - комунистът Павел Грудинин с 237.\n\r\nСпоред вестник \"Ведомости\" високата активност се обяснява със силния финал на кампанията на Путин - започвайки от отправените от него послания и завършвайки с активните му обиколки из страната. Но все пак и този вестник смята за главен фактор международната обстановка от последните месеци - от ситуацията около Олимпиадата (лишаването на руските състезатели от правото да участват под знамето на своята родина) до скандала с Великобритания. \"Безпрецедентният натиск на външния свят над Русия застави руснаците да сплотят редици и да се обединят около властта\", каза политологът Андрей Колядин, цитиран от вестника.\n\r\n\" Ведомости\" обръща внимание на първите изявления на Путин след изборите късно снощи, че не планира нова конституционна реформа. Вестникът припомня, че според действащата конституция едно и също лице не може да заема поста президент повече от два поредни мандата. Всекидневникът обаче не пропуска неговата многозначителна уговорка, че \"всичко тече, всичко се променя\".\n\r\nВестникът цитира изявление на друг от съперниците на Путин във вчерашните избори - националистът Владимир Жириновски - лидер на Либералнодемократическата партия. Той смята, че тези президентски избори могат да станат последни за Русия, предричайки че страната ще тръгне по пътя на Китай, където президентът Си Цзинпин получи право да управлява пожизнено.\n\r\n\"Ще има Държавен съвет - колективен орган, в който неговият председател с права на президент ще се избира на заседание на Държавния съвет, сформиран от най-добрите губернатори и, за пред обществото - от по-изявените министри, сенатори и депутати - общо около 30-40 души, които ще заседават в Георгиевската зала на Кремъл\", споделя Жириновски.\n\r\nВ снощните си изявления Путин, цитиран от \"Ведомости\", отбеляза също така, че ще има промени в правителството след встъпването в длъжност на държавния глава в новия му мандат. \"Аз мисля за това, конкретно мисля още от днес\", добави Путин, цитиран от вестника.\n\r\nНа интересен факт по този повод обръща внимание вестник \"Московский комсомолец\" - Путин се е явил в предизборния щаб снощи сам, а не както след предишните избори, когато е бил съпроводен от премиера Дмитрий Медведев. Президентът фактически не е отговорил на въпроса ще остане ли Медведев на поста си.\n\r\n\"Избирателният щаб на Путин малко напомняше събрание на съмишленици, преживели трудна предизборна борба и готвещи се за нейния кулминационен момент. Доверените лица, представителите на инициативните групи и останалите поканени се стичаха вяло в предизборния щаб половин час след закриването на избирателните секции в Москва. Лицата им не изразяваха никаква тревога, или обратно - особена радост\", пише \"Московский комсомолец\".\n\r\nДори когато от големия екран, на който пряко се предаваше хода на постъпването на резултатите, водещият обяви данните от екзитполовете, присъстващите по никакъв начин не реагираха нито с аплодисменти, нито с възгласи. \"Ами че ние и без това бяхме уверени, че Владимир Владимирович ще победи с голяма разлика, а може даже и с личен рекорд\", оправдаваха се те пред журналистите. \r\n/БТА/ ", "date": "2018.03.19", "title": "Безпрецедентен външен натиск и... руснаците се сплотиха "}
{"url": "https://www.dnes.bg/obshtestvo/2018/03/19/8-mart-zabavachka-uchitelka-kym-maika-ne-ia-vodete-che.371075", "text": "Майки на деца със специални образователни потребности са били помолени да не водят децата си на тържествата по случай 8 март, за да не развалят преживяването за останалите деца.\r\nОт това се оплакаха в социалните мрежи десетки родители от различни населени места в страната. Оказва се, че има честа практика на изолиране на децата им по повод различни тържествени поводи и мероприятия в детските градини.\r\nМалчуганите не са включени в подготвената програма със стихчета, песни и танци, защото имат говорни проблеми или не се справят добре с текста на някоя пиеса в детската градина.\r\nЕдна такава ситуация в столична детска градина предизвика изключителен отзвук в социалните мрежи. Авторът на публикацията е Мария Пеева, известна в нета като \"Мама нинджа\". \r\r\n                    \r\n                    До нея са достигнали първо сигналите на майки, които са били отпратени от тържествата за Деня на жената, а след разразилата се дискусия в една професионална група за учители във Facebook се събужда възмущението на Мария Пеева заради конкретен коментатор – университетски преподавател по педагогика.\r\n\"На 8 март получих писмо от майка, която беше разстроена и сподели, че три майки на деца от групата й се оплакват, че в детската градина са отказали на децата участие в тържествата, като става дума за 3-годишни деца, които не могат да говорят. Дори не ставаше дума дали децата са със специални образователни потребности, с диагноза или състояние или просто деца, които не са се научили да говорят. Майката беше разстроена и ме помоли да споделя и аз го направих. Някой е споделил този пост във групата форум за обсъждане на образователни проблеми. Доц. Елена Петкова ме беше тагнала в отговора си и нейният отговор беше доста провокативен и пренебрежителен към тези деца. Тя казва, че ако едно дете трябвало да мяука на сцената само и само да бъде там, дали ще сме доволни от това. По този начин се изказа\", казва Мария Пеева.\r\nИзключването на дете от тържество може да доведе до преживяване на неуспех и до понижаване на самооценката, коментира пред \"Дарик\" психологът Младен Владимиров. \r\n\"Второто нещо, което би се случило, най-вероятно е загуба на доверие и то не само на доверие от детето към възрастните - тези, които са считани за лидери и авторитети, за хора, на които може да се доверим, а загуба на доверие от родителите. Нещо повече, в дългосрочен план тази загуба на доверие от страна на детето може да доведе до там, че ако то като дете с някакъв поведенчески проблем се превърне в обект на тормоз в училище или детската градина, то няма да потърси помощ от тези възрастни, а това е много опасно\", обяснява психологът.\r\nЧесто пъти родителите не искат да разкрият учителите и детските градини, в които срещат подобно отношение. Факт е обаче, че сигнали за такова отношение към децата има в различните краища на страната.", "date": "2018.03.19", "title": "8 март, забавачка, учителка към майка: Не я водете, че… "}
{"url": "https://www.dnes.bg/stranata/2018/03/19/izvrateno-no-pyk-moderno-sieg-heil-hitler-na-magnitche.371076", "text": "Магнитчета, на които е изобразен Адолф Хитлер с пречупен кръст на ръкава на униформата и надписи \"Sieg Hеil\"  и \"Този, който не е готов да отдаде живота си, той не е готов да го притежава\" се харчат като топъл хляб в центъра на Стара Загора.\r\nСамо срещу 2 лева те могат да бъдат купени от импровизирана сергия, инсталирана насред създадената заради юбилейния фестивал на маскарадните игри улица на занаятите.\r\nПродавачката на магнитчетата споделя пред \"Монитор\", че те се произвеждат от столична фирма и до сега никога не е била санкционирана за закононарушение.\r\n\"Хората си ги купуват, не ги разпитвам защо. Явно им харесват. Сред най-вървежните са тези , на които е изобразен Тодор Живков, следват го тези с Хитлер, на трето място почти по равно са Путин и Сталин…\", обяснява Христина.\r\r\n                    \r\n                    \r\nПо думите й далеч по-рядко имало купувачи на магнитчета с образите на Ботев и Левски, а напоследък имало интерес към Райна княгиня.\r\n\"От вас чувам, че е нередно да се продават тези с Хитлер, толкова време сме на пазара, и в София и в цялата страна, никъде не са не правили забележка, да не говорим за наказания…\", смутено обяснява търговката, която признава, че за пръв чувала за специален текст в Наказателния кодекс, който предвижда затвор до 3 години или глоба до 5 000 лв за проповядващите фашистка или друга антидемократична идеология.\r\n ", "date": "2018.03.19", "title": "Извратено, но пък модерно! Sieg Hеil… Хитлер на магнитче  "}
{"url": "https://www.dnes.bg/rusia/2018/03/19/76-65-ot-glasovete-za-putin-i-vsichko-e-tochno-v-rusiia.371077", "text": "По данни на ЦИК на Русия действащият президент на Русия Владимир Путин е лидер на изборите за държавен глава, получавайки 76,65% от гласовете след обработването на 99% от протоколите на избирателните секции, предава ТАСС.\r\nКандидатът на КПРФ Павел Грудинин заема второ място с 11,82% от гласовете. На трето място е председателят на ЛДПР Владимир Жириновски с 5,68%.\n\r\nЗа Владимир Путин са гласували повече от 55,4 млн. души. За Грудинин повече от 8,5 млн., а за Жириновски повече от 4,1 млн. души.\r\nНа четвърто място е издигнатата от \"Гражданска инициатива\" Ксения Собчак с 1,66% от гласовете на избирателите. За нея гласа са си дали 1,2 млн. души. След нея е Григорий Явлински от \"Яблоко\" с 1,04% от гласовете.\r\r\n                    \r\n                    Останалите кандидати са получили по-малко от 1% от гласовете.\r\n\r\n\"Нуждаем се от решителен пробив в развитието. Можем да направим това - достигнахме ниво, на което можем да направим този пробив... Сега е възможно. Трябва да използваме тази историческа възможност, както и да се възползваме от нашите постижения във всички области, за да направим това. Но, разбира се, хората трябва да разберат какво ще правим\", заяви Путин по време на митинг, когато стана известно за победата му.\r\n\"Много е важно да привлечете към ваша страна и тези, които може би са гласували за други кандидати. Нуждаем се от това единство, за да продължим напред. И за това трябва да почувстваме всеки гражданин на страната \", напомни той и обобщи: \"Ще помислим за бъдещето на нашата голяма родина, за бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия\".\n\r\n ", "date": "2018.03.19", "title": "76,65% от гласовете за Путин и… всичко е точно в Русия"}
{"url": "https://www.dnes.bg/zvezdi/2018/03/19/brus-uilis-na-63-goliamata-ekshyn-zvezda-v-kinoto.370840", "text": "\n\r\nНа днешния 19 март своя 63-ти рожден ден празнува големият актьор Брус Уилис. Роден през 1955 г. във военната база на германския град Идар-Оберщайн във ФРГ, Уилис се превръща в една от най-големите екшън звезди в киното.\n\r\nВ своята близо 40-годишна кариера, той се снима в над 80 филма, сред които абсолютните хитове \"Умирай трудно\", \"Армагедон\", \"Криминале\", \"Петият елемент\", \"Шесто чувство\" и други.\n\r\nНосител на много награди, сред които \"Златен глобус\", \"Златна камера\", две награди „Еми“ и други.\r\n                    \r\n                    \r\nМайка му е германка, а баща му – американски войник. Когато бъдещият актьор е на 2 години, семейството му се мести окончателно в Ню Джърси, където Брус израства.\n\r\nКато малък е заеквал, но е преодолял този проблем с изявите си на училищната сцена.\n\r\nСлед като завършва училище започва да работи като охрана, а по-късно и като барман, за да се издържа.\n\r\nБрус обича да свири на хармоника.\n\r\nАктьорът е левичар.\n\r\nНеизвестният до онзи момент Брус Уилис изгрява в киното през 1985 г., когато го избират да играе в сериала \"Съдружници по неволя“, където е партньор на Сибил Шепърд. Точно за участието си в \"Съдружници по неволя“ през 1987 г. той е отличен с награда „Еми“.\n\r\nПрез 1987 година се жени за един от секссимволите на киното – актрисата Деми Мур. Двамата имат 3 дъщери. Развеждат се през октомври 2000 година.\n\r\nПрез 2000 година получава награда \"Еми\" за... най-добър гостуващ актьор в комедиен сериал – \"Приятели\".\n\r\nЗаедно с Арнолд Шварценегер, Уилис е един от малкото Холивудски актьори, които открито подкрепят войната в Ирак. През 2003 г. той посещава американските войници и предлага 1 милион долара на онзи, който залови Саддам Хюсеин.\n\r\nБрус Уилис е виден поддръжник на Републиканската партия. Актьорът е в отлични отношения с бившия президент на САЩ Джорд Буш-младши.\n\r\nВ началото на 2004 година се сгодява за актрисата Брук Бърнс, но двамата късат след 10 месеца. \n\r\nПрез март 2009 г. актьорът се ожени за моделът Емма Хеминг, от която има още 2 дъщери.", "date": "2018.03.19", "title": "Брус Уилис на 63: Голямата екшън звезда в киното"}
{"url": "https://www.dnes.bg/obshtestvo/2018/03/19/otkriha-ralica-nikolova-kyde-e-bila-zashto-e-izcheznala.371078", "text": "Ралица Николова, която изчезна в четвъртък вечерта е открита от полицията, събощиха нейни близки пред \"\". Тя е в добро здравословно състояние.\n\r\n\"Новината за изчезването на Ралица разтърси всички нас, както и хиляди хора в социалните мрежи, които неуморно търсеха информация за нея в желанието си да помогнат на издирването\", пишат в мейл близките й. \r\nТе отказват детайли около причините за изчезването й, защото МВР още работи по случая. \r\nКатегорични са, че не е имала конфликти в работата и в личния си живот. Изразяват обаче благодарност към всички съпричастни хора в социалните мрежи.\r\nРалица изчезна внезапно от центъра на София на 15 март в края на работния ден. Телефонът й бил изключен до неделя.\r\n ", "date": "2018.03.19", "title": "Откриха Ралица Николова. Къде е била? Защо е изчезнала?"}
{"url": "https://www.dnes.bg/muzika/2018/03/19/dai-mi-oshte-kraka-i-krasota-ot-folkdivata-aneliia.371079", "text": "\n\r\nПадане по дупе сполетя фолкдивата Анелия! Красивата певица се изтърси насред собствения си концерт късно вечерта в четвъртък в столичния клуб \"Пайнер\". \r\nБившата на Коко Динев представи най-новия си албум \"Дай ми още\" в компанията на най-близките си - майка си Светла и щерка си Ивон.\r\nДокато извиваше глас над парчето \"Мило мое\", нагиздената с чизми певица не прецен сцената и вирна токчета пред ошашавените зрители, пише \"България днес\".\r\nВнезапното падане на Анелия накара дори развеселената Преслава да изопне лице и да скочи от сепарето си, за да й помага. \r\nОт екипа на звездата обаче реагираха като командоси и веднага вдигнаха на кокилите поразтърсената прима. Инцидентът обаче нито разстрои, нито ядоса Анелия, която още на земята избухна в бурен смях, последван от възторжени аплодисменти.\r\r\n                    \r\n                    \"Ох, това за пръв път ми се случва, знам и че ще го излъчат. Ама така е, лайф сме, рисковете на живото участие\", оправда се певицата. \r\nБез повече трусове, но с много емоционални признания продължи вечерта на красавицата. Анелия като никога изостави сдържаността си и направи откровения, които разнежиха майка й Светла и дъщеря й Ивон. \r\n\"Майка ми едва ме издържа. Нали ме знаете, като съм на емоционална фаза, започвам да говоря едно и също, едно и също. Самата тя казва - не мога да те издържам! Но аз съм много емоционална. Извинявам се и на дъщеря си Ивон, тя не знам защо не обича да се снима и сега не иска да е тук до мен на сцената. А въпреки работата ми е толкова добро и интелигентно дете\", изреди на един дъх изпълнителката.\r\nОт колегите на фолкаджийката само Преслава и Константин уважиха събитието, като изпълнителката на \"Не се изтриваш\" първа пристигна на партито с огромен букет. Коцето пък за поредна вечер провокира слухове, че е твърде близък с поп звездата Гери-Никол, която доведе под ръка в клуба. \r\nДвамата се усамотиха в едно от сепаретата, а трубадурката на корпулентни задни части се лепна за фолкпевеца и остана там до края на партито.", "date": "2018.03.19", "title": "Дай ми още… крака и красота от фолкдивата Анелия"}
{"url": "https://www.dnes.bg/index/2018/03/19/receptata-dnes-pechen-kamember-s-chesyn-rozmarin-i-med.370860", "text": "\r\n2 бр. сирене камембер в кръгла форма\r\n4 стръка розмарин\r\n1 щипка черен пипер\r\n3 скилидки чесън\r\nзехтин за намазване\r\n1 кафеена лъжичка мед\r\n \r\n\r\n \r\nНарежете чесъна на тънки филийки. Накиснете розмарина във вода. Направете малки прорези в сиренето, в които да поставите чесъна и подправките. Поръсете и с черен пипер.\r\n \r\nУвийте всяка малка пита камембер в алуминиево фолио. Намажете с малко зехтин и мед. Завийте, така че да не протекат съставките. Печете сиренцата в загрята на 200 градуса фурна за 10 минути.\r\n \r\nСлед като са готови, можете да ги хапвате с препечен хляб, тъй като леко разтопената им сърцевина предизвиква да си натопите хлебчето в нея.\r\n\r\n", "date": "2018.03.19", "title": "Рецептата Dnes: Печен камембер с чесън, розмарин и мед"}
{"url": "https://www.dnes.bg/usa/2018/03/19/nova-moderna-skypa-sasht-pusna-na-voda-kolorado.371080", "text": "\r\nНай-новата американска атомна подводница \"Колорадо\", чието изграждане е струвало 2,7 милиарда долара, официално стана част от ВМС на САЩ, съобщи Асошиейтед прес.\r\nЦеремонията по влизането в строя на подводницата премина на базата в град Гротън, щата Канъктикът. \r\nВ нея участваха сенаторът демократ от щата Колорадо Майкъл Бенет и министърът на ВМС на САЩ Ричард Спенсър, предава БТА.\r\nСпенсър нарече новата подводница: \"Технологично и иновационно чудо\".\r\nИзграждането на \"Колорадо\", която е от типа многоцелеви подводници \"Вирджиния\", започна през март 2012 година. Тя е петата от този тип, която влиза на въоръжение във ВМС на САЩ. ", "date": "2018.03.19", "title": "Нова, модерна, скъпа… САЩ пусна на вода \"Колорадо\""}
{"url": "https://www.dnes.bg/science/2018/03/19/s-2-c-po-visoki-temperaturi-5-mln-po-sveta-bez-dom.371081", "text": "Затопляне от два градуса Целзий на глобалната температура може да остави 5 милиона души в света без домове, предаде агенция ЮПИ, цитирана от БТА.\r\nРамковата конвенция на ООН по изменение на климата поставя две главни цели за предотвратяване на глобалното затопляне. Едната е държавите да не позволяват температурите да се покачат с повече от 2 градуса Целзий.\r\nПарижкото споразумение за климата постави още по-оптимистичен таргет - от 1,5 градуса до края на века. Оказва се, че разликата от 0,5 градуса никак не е маловажна.\r\nУчени от Принстънския университет проведоха изследване и установиха, че този половин градус ще предизвика допълнително покачване на нивото на океана, наводнения на крайбрежни райони и острови, които към настоящето обитават около 5 милиона души.\r\r\n                    \r\n                    Изследователите използваха най-съвременните модели за предвиждане на морското равнище и бурите, за да измерят точно последиците от три различни сценария на затопляне - с 1,5, с 2 и с 2,5 градуса Целзий.\r\nПокачване на температурата от 1,5 градуса ще доведе до повишаване на океанското равнище с близо 50 сантиметра, а от 2 градуса - с 55 сантиметра.", "date": "2018.03.19", "title": "С 2°C по-високи температури – 5 млн. по света без дом!"}
{"url": "https://www.dnes.bg/world/2018/03/19/dvama-raneni-pri-nova-eksploziia-v-ostin-v-shtata-teksas.371088", "text": "Най-малко двама души бяха ранени при нова експлозия в Остин, столицата на щата Тексас тази нощ, след като при три взрива по-рано този месец в други райони на града бяха убити двама и бяха ранени двама души, предаде Асошиейтед прес.\n\r\nСпасителните служби на Остин съобщиха в Тwitter, че при експлозия в югозападната част на града са ранени двама души на около 20 години, които са приети в болница.\n\r\nНе се знае какво е предизвикало експлозията.\n\r\nПри взривяването на бомба в къща в източен Остин на 2 март загина 39 годишен мъж. На 12 март в други райони на града избухнаха две бомби. Убит беше 17-годишен младеж, а майка му и възрастна жена бяха ранени.\r\n                    \r\n                    \r\nЕксплозията тази нощ стана часове след като властите повишиха от 50 000 на 115 000 долара наградата за информация, която да доведе до арест на виновниците за първите три експлозии .\n\r\nСлужители допускат, че предишните експлозии са свързани и може би са мотивирани от омраза, но не изключват и други мотиви, добавя АП. \r\n/БТА/", "date": "2018.03.19", "title": "Двама ранени при нова експлозия в Остин, в щата Тексас"}
{"url": "https://www.dnes.bg/balkani/2018/03/19/ne-se-rajdat-deca-v-syrbiia-vuchich-s-plan-pari.371082", "text": "Сръбският президент Александър Вучич заяви, че най-големият проблем на Сърбия е, че няма деца и затова той е решил да формира съвет по демографска политика, предаде агенция Бета, цитирана от БТА.\r\nНа извънредна пресконференция в президентството Вучич каза, че е крайно време държавата да започне да се занимава с проблема за липсата на деца, и уточни, че съветът ще разглежда мерки за стимулиране на раждаемостта, ще дава предложения и ще прави експертни анализи.\r\nПрезидентът каза, че планът за действие на този орган предвижда майките да получават за раждането на първо дете 100 000 динара /850 евро/ еднократна помощ, за второ дете - 10 000 динара /85 евро/ месечно в продължение на две години, за трето дете - 12 000 динара /102 евро/ месечно в продължение на 10 години и за четвърто дете - 18 000 динара /153 евро/ за 10 години.\r\r\n                    \r\n                    \"В зависимост от решаването на косовския проблем, през 2060 г. Сърбия ще има между 3,9 и 5,5 милиона жители. Във всички случаи ще бъдем по-малко, отколкото сме сега. Сами сме виновни за това\", каза Вучич, като предупреди, че 1,7 милиона от тях ще бъдат пенсионери и това ще означава, че страната вече няма да има никакъв икономически потенциал.\r\nСлед като изнесе поразителни данни за спада в раждаемостта, президентът призова работодателите да уважават майките, да проявяват повече разбиране за отпуските по майчинство, а бременността да не бъде повод за отстраняване от работа.\r\n ", "date": "2018.03.19", "title": "Не се раждат деца в Сърбия! Вучич с план – пари"}
{"url": "https://www.dnes.bg/world/2018/03/19/zapalitelni-bombi-po-posolstvoto-na-turciia-v-daniia.371087", "text": "Най-малко двама души са нападнали посолството на Турция в Копенхаген със запалителни бомби рано днес. \r\nНяма пострадали при нападението, което е причинило само леки материални щети по фасадата, предаде Ройтерс, позовавайки се на полицията в датската столица.\r\nСградата е била празна по време на атаката.\r\nПолицията е започнала разследване по случая. Никой не е арестуван към момента, съобщи полицейски представител пред Ройтерс. \r\n/БТА/", "date": "2018.03.19", "title": "Запалителни бомби по посолството на Турция в Дания"}
{"url": "https://www.dnes.bg/za-da-se-razbirame/2018/03/19/sedmichen-liuboven-horoskop-za-19-25-mart-2018-a.370921", "text": "Интензивни чувства, ревност, притежателност и необходимост да се контролира посоката на вашия любовен живот ще доминират. Меркурий ще навлезе в ретроградна фаза и това определено ще се отрази на любовния ни живот. Такава ще бъде седмицата в любовта. Какво ви очаква според зодията, вижте в любовния ни хороскоп.\r\n\r\nПредставителите на зодия Овен ще се чувстват така, сякаш любовният им живот е направил няколко крачки назад. Ще искате да изразите вашите мисли, емоции, но няма да се получи по начина, по който трябва.\r\nМеркурий ще навлезе в ретроградна фаза в четвъртък и това ще бъде почувствано и от Венера. Усложненията в любовния ви живот ще произтичат от проблеми в миналото. Бъдете търпеливи, ще отнеме повече време да получите отговорите, от които се нуждаете.\r\r\n                    \r\n                    \r\nТайни от миналото могат да излязат наяве и вашата половинка не само да разбере за тях, но и да се почувства засегната по някакъв начин. Най-голямото предизвикателство за вас е да се справите с миналите грешки и да поемете по нов път, дори и той да е неравен в началото си.\r\n\r\nЛеко объркване ще се наблюдава и в любовния живот на Близнаците, за които има вероятност да започнат романтична връзка с един от техните приятели. Внимавайте, защото по това време Меркурий ще бъде ретрограден във вашия сектор на приятелствата и е добре да изчакате до 15 април. След този период ще може да взимате по-адекватни решения за любовта.\r\n", "date": "2018.03.19", "title": "Седмичен любовен хороскоп за 19 – 25 март 2018-а"}
{"url": "https://www.dnes.bg/stranata/2018/03/19/haskovliia-potypka-naredbi-sadi-fidanki-pred-blok.371083", "text": "63-годишен мъж от Хасково е предупреден с протокол, че е нарушил обществения ред, защото се опитал да засади няколко дръвчета пред блок на улица \"Ком\".\r\nДимитър Ганев бил изненадан от инспектори от общинската служба КОРЗ (Комисия за опазване на реда и законността) в момента, в който копаел ямите на бъдещата градинка. Мъжът бил подготвил за засаждане няколко иглолистни фиданки.\r\nКОРЗ му връчили протокол и го предупредили, че руши обществения ред. Фиданките можел да засади, но само ако първо подаде молба в общината. Едва ако получи разрешение доброволецът ще може да облагороди междублоковото пространство.\r\n\"Нарушителят няма да бъде глобен, нито ще се конфискуват фиданките. Всеки може да засажда дървета, но трябва да го координира с общината\", коментираха от кметството пред \"Монитор\". \r\nПричината била, че някои видове дървета и храсти пускали дълбоки корени, които повреждали сгради, тръби, кабели и друга наземна и подземна инфраструктура.\r\n ", "date": "2018.03.19", "title": "Хасковлия \"потъпка\" наредби, сади фиданки пред блок!?"}
{"url": "https://www.dnes.bg/snimka-na-denia/2018/03/19/vremeto-dnes-oblachno-i-dyjdovno-na-sever-snejno.371085", "text": "Днес над страната ще преобладава облачно време и на много места ще превалява слаб дъжд, в Северозападна България – слаб сняг. В централните райони на Дунавската равнина са възможни поледици. Ще духа умерен, в Дунавската равнина и източните райони – временно и силен вятър от изток-североизток. \r\nМаксималните температури ще са от 3-5° в Северна, до 10-13° на места в Южна България. Такава е  на Националния институт по метеорология и хидрология (НИМХ) при БАН.\r\nПрез нощта срещу вторник, с преминаването на нов средиземноморски циклон, валежите от запад ще се активизират. \r\nС понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд.\rНад Черноморието ще бъде предимно облачно, на места със слаби валежи от дъжд. Ще духа умерен и временно силен вятър от изток-североизток. Максимални температури на въздуха: 2-7°. Вълнението на морето ще е 3 - 4 бала. Температурата на морската вода е 6 - 8°.\r\nПо планините ще бъде e облачно, на много места с валежи от сняг, под около 1200 метра - от дъжд. Ще духа силен, по билата бурен юг-югозападен вятър. Максималната температура на височина 1200 метра ще е около 4°, на 2000 метра - около минус 1°.\n\r\n ", "date": "2018.03.19", "title": "Времето днес: Облачно и дъждовно, на север – снежно"}
{"url": "https://www.dnes.bg/rusia/2018/03/19/putin-mislite-li-che-shte-ostana-na-vlast-dokato-stana-na-100-g.371090", "text": "Руският президент Владимир Путин отвърна със смях на журналистически въпрос дали ще се стреми към още един президентски мандат след 2024 г., предаде Ройтерс.\r\nСлед като вчера беше преизбран за шестгодишен президентски мандат от 2018 до 2024 г., той каза, че му се струва смешен въпросът дали ще се състезава за още един мандат през 2024 г.\n\n\r\n\"Нека пресметнем. Мислите ли, че ще остана на власт, докато стана на 100 години?\", отвърна той на репортера, който му зададе въпроса.\r\nМеждувременно стана известно, че Владимир Путин печели 76,67 на сто от гласовете на вчерашните президентски избори. Това сочат резултати от обработката на 99.80 на сто от протоколите на избирателните комисии, съобщи Франс прес, като цитира руската Централна избирателна комисия.\r\r\n                    \r\n                    С такъв резултат Путин подобрява рекорда си от предишните избори през 2012 г. и се представя по-добре отколкото прогнозираха социологическите анкети от последните седмици, отбелязва агенцията.\r\nИзбирателната активност е достигнала 67,4 на сто, по данни на ЦИК. На предишните избори тя беше 65%, пише БТА.\r\nВладимир Путин заяви също така, че узнал от медиите за отравянето на Сергей Скрипал във Великобритания и че Русия няма такива отрови, предаде ТАСС.\r\n\"Що се отнася до тази трагедия, узнах за нея от средствата за масова информация и първото, което идва наум, е, че ако това е било бойно отровно вещество, разбира се, хората биха умрели на място, това е очевиден факт и трябва да се разбере. Русия няма такива средства, ние унищожихме всички наши химически оръжия под контрола на международни наблюдатели\", каза Путин, цитиран от ТАСС.\r\nТой отхвърли като нелепи британските обвинения за намеса на Русия в отравянето на бившия руски шпионин и заяви, че Русия е готова да сътрудничи на британските власти в разследването на случая, предаде Асошиейтед прес. ", "date": "2018.03.19", "title": "Путин: Мислите ли, че ще остана на власт, докато стана на 100 г.?"}
{"url": "https://www.dnes.bg/sofia/2018/03/19/vijte-kyde-niama-da-ima-voda-utre-v-sofiia.371103", "text": "На 20 март 2018 г. (вторник) във връзка с подмяна на ел. задвижване и настройки на спирателен кран на ул. \"Мишова орница\", кв. \"Симеоново\", се налага спиране на водоподаването на клиентите на \"Софийска вода\", живеещи в района на Община \"Витоша\", Вилна зона \"Симеоново–Драгалевци\", кв. \"Драгалевци\" - от 10:00 ч. до 14:00 ч.; Вилна зона \"Малинова долина\" – от 10:30 ч. до 14:30 ч.; Вилна зона \"Киноцентъра\" - от 11:00 ч. до 15:00 ч.; кв. \"Бояна\" - от 11:00 ч. до 15:00 ч.; в.з \"Беловодски път\" - от 11:30 ч. до 15:30 ч.; c. Владая - районът, заключен между жп линия \"София-Перник\", ул. \"Лесковец\", ул.\"Войнишко въстание\", ул. \"Любомир Миланов\", ул. \"Акад. П. Стайнов\", ул. \"Равнище\" и Вилна зона \"Приплат\" - от 11:30 ч. до 15:30 ч.; Вилна зона \"Килиите\" - от 12:00 ч. до 16:00 ч.; Вилна зона \"Мала кория\" - от 12:00 ч. до 16:00 ч.; кв. \"Княжево\" - районът, заключен между ул. \"Къпина\", ул. \"Витошки бор\", ул. \"Горска теменуга\", ул. \"Калинка\", ул. \"713\", ул. \"Явор\" - от 12:30 ч. до 16:30 ч.; кв. \"Княжево\" - районът, заключен между бул. \"Цар Борис\" III, ул. \"Войводина могила\", ул. \"Стойчо Бачийски\", жп линията \"София-Перник\", ул. \"Стойчо Бачийски\", ул. \"Бойница\", ул. \"Войводина могила\" и ул. \"711\" - от 12:30 ч. до 16:30 ч.; Община \"Овча купел\", кв. \"Горна Баня\" и Вилна зона \"Горна баня\" – от 13:00 ч. до 17:00 ч.\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски в кв. \"Драгалевци\" - на площада, от 22:00 ч. на 20.03.2018г.; кв. \"Княжево\" - ул. \"Войводина могила\" и ул. \"Стойчо Бачийски\" - от 00:30 ч. на 21.03.2018 г.; кв. \"Горна баня\", на площада до хотел \"Горна баня\" - от 01:00 ч. на 21.03.2018 г.\n\r\nНа 20 март 2018 г. (вторник) във връзка с монтаж на спирателен кран на бул. \"Христо Ботев\", Център, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на бул. \"Христо Ботев\", от бул. \"Ген. Скобелев\" до ул. \"Ивайло\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Христо Ботев\", ъгъла с ул. \"Св. Иван Рилски\".\n\r\nНа 20 март 2018 г. (вторник) във връзка с подмяна на сградно водопроводно отклонение на ул. \"Крум Попов\", жк. \"Лозенец\", се налага спиране на водоподаването от 09:00 до 18:00 часа на клиентите на \"Софийска вода\", живеещи в района на ул. \"Крум Попов\", от ул. \"Синчец\" до бул. \"Христо Смирненски\", ул. \"Неразделни\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Крум Попов\", ъгъла с ул. \"Яворец\".\n\r\nНа 20 март 2018 г. (вторник) във връзка с изграждане на сградно водопроводно отклонение на бул. \"Илиянци\", кв. \"Военна рампа\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на бул. \"Илиянци\", от ул. \"Локомотив\" до река \"Суходолска\", ул. \"Първа Българска армия\", от бул. \"Илиянци\" до река \"Суходолска\", ул. \"Шлосер\", ул. \"Павел Бобеков\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Илиянци\", ъгъла с ул. \"Първа Българска армия\".\n\r\nНа 20 март 2018 г. (вторник) във връзка с подмяна на спирателен кран на ул. \"Ламар\", кв. \"Драгалевци\", се налага спиране на водоподаването от 09:00 до 17:00 часа на клиентите на \"Софийска вода\", живеещи в района на ул. \"Чемшир\", от ул. \"Малина\" до ул. \"Ламар\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Ламар\", ъгъла с ул. \"Чемшир\".\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.03.19", "title": "Вижте къде няма да има вода утре в София"}
{"url": "https://www.dnes.bg/stranata/2018/03/19/2009-a-montansko-nadrusani-puiki-razkrivat-kanabis-v-dvora-na-baba.371095", "text": "Преди почти 10 години в монтантското село Габровница пуйки, кълвали канабис, разкриват, че стопанката им си отглежда наркотика в двора.\n\r\nИсторията изглежда комична, но е част от селската идилия в затънтените кътчета у нас. Тя е и един от случаите, при които в дворовете на самотни възрастни жени ненадейно се изсипват полицаи от ГДБОП, пише \"\".\n\r\nИндийският коноп се гледа лесно - засяваш го и го оставяш на самотек. Изкупвачи има колкото щеш, дават за него до 2000 лв., обясняват често пред полицаи пенсионерите.\n\r\nКак те се озовават в дома на 68-годишната Еленка от Габровница през 2009 г.? Комшии забелязват, че пуйките ѝ много буйстват. Надничат в градината ѝ и разбират за растенията канабис, от чиито стръкове кълват домашните пуйки.\r\n                    \r\n                    \r\nСлед сигнал полицията се впуска в спецоперация в дома на баба Еленка.\r\nОт 32 стръка индийски коноп са ожънати 7 кг. При полевия тест растенията реагират на канабис. Стопанката обяснява, че е заета с гледането на мъжа си на легло и няма време сама да ожъне и изкорени канабиса.\n\r\nПрез 2009 г. пенсионерка от Монтана е заловена от МВР с леха от 15 стръка канабис в двора си. Пред полицаите жената казва, че отглежда дрогата не за пушене или продажба, а за отрова срещу земеделските вредители. С нея убива колорадските бръмбари. Единствено листата от канабис гонят вредителите, които опоскват до корен доматите и чушките ми, разяснява пред МВР пенсионерката.\n\r\nВ друг случай пък наемател на дискотека затваря увеселителното заведение и го превръща в... оранжерия за канабис. Това откриват полицаите от Доспат през 2012 г., след като нахлуват в затворената дискотека \"Стар лайт\".\n\r\nНамират 1011 растения с височина от 50 до 150 см с общо тегло 82 кг. Според МВР дискотеката с площ от 110 кв. м е оборудвана по последна дума на растениевъдната техниката. По стените, на пода и тавана имало специална изолация. А релета включвали и изключвали климатици и вентилатори.\n\r\nМит е твърдението, че ако някой е хванат с 1 грам “трева” за лична употреба, няма да го арестуват, защото е маловажен случай. Напротив - ще го отведат в районното и ще го задържат за 24 ч. В полицията ще измерят точното количество на канабиса. Случаят ще се докладва в прокуратурата и дежурният прокурор преценява въз основа на всички доказателства дали да определи случая като маловажен. Обикновено, но не и задължително това става, ако “тревата” е до 0,4 гр.\n\r\nБългария води т.нар. политика на “нулева търпимост към наркотиците”. Към 2017 г. страната ни е една от последните държави в ЕС, в която марихуаната се третира нараравно с всички други наркотици и законите дори не се приближават до либеризиране на режима. Криминализацията и засилването на законодателния натиск върху хората, които я употребяват, се мотивират с аргумента, че така ще се повиши ефективността на органите на реда при залавяне и осъждане на наркоразпространители.\n\r\nДанните на МВР разкриват и демографския профил на хората, които попадат под санкциите на държавата заради престъпления, свързани с наркотици. За 2009-2016 г. от 25 882 извършители на такива нарушения 91% са мъже; 16 740 (64%) са в пълнолетна възраст до 30 г.; 82,1% са трудово заети или учащи.", "date": "2018.03.19", "title": "2009-а, Монтанско: \"Надрусани\" пуйки разкриват канабис в двора на баба!"}
{"url": "https://www.dnes.bg/health/2018/03/19/kak-da-namalite-poduvaneto-na-korema.370923", "text": "Подуването на корема е неприятно и разваля както фигурата, така и самочувствието. Усещането за подут корем в някои случаи може дори да се окаже болезнено. Причините могат да са различни, най-вече свързани с лош начин на хранене.\r\nКакво можете да направите, за да облекчите подуването в коремната област и да си възвърнете комфорта?\r\n\r\nКогато се храним бързо не дъвчем храната достатъчно добре. Освен това бързото поглъщане на храната предполага и поглъщане на голямо количество въздух, който няма място в стомаха. Затова дъвчете бавно и колкото се може по-дълго храната преди да я преглътнете.\r\n\r\nДруг лесен начин да намалите не само подуването, но и теглото си, е храненето на малки порции по 5-6 пъти на ден. По този начин храната се метаболизира много по-лесно и бързо, трансформира се в енергия, а не в мазнини, лепящи се по нежелани места. \r\r\n                    \r\n                    \r\n ", "date": "2018.03.19", "title": "Как да намалите подуването на корема?"}
{"url": "https://www.dnes.bg/tenis/2018/03/19/grisho-ostava-4-ti-v-sveta-vypreki-provala-v-indiyn-uels.371109", "text": "Първата ни ракета Григор Димитров запазва позицията си в световната ранглиста на АТР. Въпреки ранното си отпадане от Фернандо Вердаско на турнира от сериите Мастърс в Индиън Уелс, българинът остава под №4 с актив от 4600 точки.\r\nПред него са миналогодишният шампион в надпреварата Роджър Федерер, който не успя да защити титлата си, като активът на швейцареца падна до 9660 точки.\r\nВтори е Рафаел Надал с 9370. Марин Чилич също запази позицията си и остава на третото място с 4905 точки.\r\nСлед Григор се нарежда Александър Зверев с 4505 точки, а шампионът в Индиън Уелс Хуан Мартин дел Потро се изкачи с две позиции до №6 с 4155 точки.\r\nПо-натам топ 10 допълват Доминик Тийм с 3675, Кевин Андерсън с 3235, Давид Гофен с 3190 и Лука Пуй с 2420 точки.\r\r\n                    \r\n                    От останалите българи в топ 1000 - втората ни ракета Димитър Кузманов, се изкачи с 19 места до №307 в мъжката ранглиста.\r\nАлександър Лазов пък се смъкна с 3 позиции до №464, а Александър Лазаров дръпна с 6 места нагоре и е №743.\r\n", "date": "2018.03.19", "title": "Гришо остава 4-ти в света въпреки провала в Индиън Уелс"}
{"url": "https://www.dnes.bg/politika/2018/03/19/500-000-lv-za-poraziite-ot-uragana-vyv-vraca.371132", "text": "Враца ще получи половин милион лева помощ от държавата, за да се справи с пораженията от урагана, който отнесе покриви и събори стълбове в града.\n\n\r\n\"Днес бяхме на съвещание заради урагана, който беше във Враца, и около 500 хиляди лева в четвъртък ще дадем за пораженията, които има в училищата, по детските градини, за стълбовете и т.н.\", съобщи днес премиерът Бойко Борисов. \r\nПрез последното денонощие на територията на община Враца е преминал ураганен вятър със скорост над 160 км/ч. Силните пориви нанесоха щети както в града, така и в населените места от общината.\r\nНай-сериозни са проблемите в квартал \"Кулата\", където има къщи с напълно разрушени покриви,съборени електрически стълбове, както и паднали дървета.\r\r\n                    \r\n                    Комисия от общината вече проверява местата, където има нанесени щети, ще направи оценка и ще поиска от междуведомствената комисия за възстановяване и подпомагане към Министерски съвет финансова помощ.\r\n\"Тепърва ще се определят начините, по които ще се помогне на тези хора. Екипи от инспектората на община Враца в момента са в комуникация с кметове на населени места, така че има готовност да се действа от страна на общината\", каза днес зам.-областният управител Мирослав Комитски.", "date": "2018.03.19", "title": "500 000 лв. за поразиите от урагана във Враца"}
{"url": "https://www.dnes.bg/notifikacii/2018/03/19/zaplahata-v-evropa-30-hil-teroristi-gotovi-za-ataka.371100", "text": "Около 30 хиляди души в Европа са потенциално част от терористични общности, обяви директорът на Европол Роб Уейнрайт.\n\n\n\r\nПо думите му България и всички страни в Европа са застрашени от тероризма.\r\n\"Нещата не са толкова ясни. Тези хора са вдъхновени, но не са подчинени на \"Ислямска държава\", уточни Уейнрайт пред bTV.\r\nОсновните заплахи днес срещу Европа са много комплексни – има експлозия от терористичната дейност през последните години, има киберзаплахи и много групи, които наподобяват мафии в много държави, коментира още директорът на Европол.\r\nСпоред него терористичните групи в Европа са много оперативни.\rТой допълни, че атентата в Сарафово срещу автобус с израелски туристи, е бил един от най-важните случаи в историята на тероризма, в който Европол оказа съдействие.\r\n\"Българските власти ни дадоха пълен достъп, успяхме да постигнем много в разследването\", посочи Роб Уейнрайт.\r\nТой похвали българските институции, че се справят все по-добре в борбата с престъпността.\r\n\"България е незаменим партньор в Европа за сигурността\", настоя още шефът на Европол.", "date": "2018.03.19", "title": "Заплахата в Европа: 30 хил. терористи готови за атака!"}
{"url": "https://www.dnes.bg/health/2018/03/19/zaplashva-li-vi-deficit-na-vitamin-v12.371138", "text": "По данни на Световната здравна организация около 40% от хората имат нива на витамин В12 в организма, близки до минималните гранични стойности. Това поставя огромна част от световното население в риск от опасен дефицит на В12 с всичките му последствия върху здравето. \r\nКато най-логична мярка за превенция на хроничния дефицит на витамина се препоръчва редовен прием на храни, богати на В12. Често обаче решението на проблема не е толкова просто. Защото причина за недостига му може да бъде не само ниският прием, но и нарушеното усвояване на витамин В12.\r\n \r\nГрупата на причините, които може да предизвикат траен дефицит на В12, или да повишат риска от такъв, е наистина разнообразна. И все пак в нея може да се откроят няколко най-често срещани.\r\n \r\n\r\nПовечето богати източници на витамин В12 сред храните са животински продукти. Това поставя хората, които отказват консумацията им, в най-застрашената група за дефицит на важния витамин. Не е случае фактът, че най-голямата група хора, диагностицирани с това състояние, са именно веганите и вегетарианците. Това налага всички почитатели на новите тенденции в здравословното хранене да се проследяват редовно за дефицит на В12. Добрата новина е, че черният дроб има възможност да складира определени количества от витамина и крайно падане на кръвните му нива няма как да настъпи при само временни ограничения на хранителния режим.\r\n \r\n\r\n ", "date": "2018.03.19", "title": "Заплашва ли ви дефицит на витамин В12?"}
{"url": "https://www.dnes.bg/science/2018/03/19/posledniiat-trud-na-hoking-vselenata-shte-tyne-v-tymnina.371114", "text": "Физикът Стивън Хокинг е приключил труд, в който прави последното си предсказание за края на света, на смъртното си легло, пише в. \"Дейли мирър\".\n\r\nВ текста той описва как Вселената ще потъне в тъмнина, тъй като всичките й звезди ще изчерпат енергийните си запаси.\n\r\nОсвен това трудът разкрива как човечеството може да получи експериментални доказателства за съществуването на паралелни вселени, като предоставя математическите изчисления, които ще бъдат необходими за космическо изследване в тази посока.\n\n\r\nВидният британски учен проф. Стивън Хокинг почина мирно в съня си в дома си в Кембридж, Великобритания, миналата седмица. Той беше на 76-годишна възраст. Когато заболява от амиотрофична латерална склероза още на 21 години, лекарите му дават едва две години живот.\r\n                    \r\n                    \r\nАнглийският физик-теоретик Стивън Хокинг така и не беше удостоен приживе с Нобелова награда, независимо от многобройните предложения тя да му бъде присъдена за научния му принос.\n\r\n\"Той често беше номиниран за Нобелова награда и трябваше да я получи. Сега никога няма да може\", каза проф. Томас Хертог, който е съавтор на теорията, която Хокинг завършва дни преди кончината си.\n\r\n\"Фактът, че тези открития не са били потвърдени с наблюдения, е било и главното препятствие\", отбеляза в интервю пред Шведското радио професорът от Стокхолмския университет Едуард Мьортсел, който се занимава с проблематиката, свързана с тъмната материя и разширението на Вселената.\n\r\nСпециалистът също така поясни, че Нобеловата награда се присъжда не за цялостен принос в науката, а за конкретни открития. \r\n/БТА/", "date": "2018.03.19", "title": "Последният труд на Хокинг: Вселената ще тъне в тъмнина"}
{"url": "https://www.dnes.bg/health/2018/03/19/koi-sa-dumite-za-da-se-rodish-shto-e-to-prenatalno-vyzpitanie.371134", "text": "\r\n \r\n\r\n \r\nПренатален е периодът по време на бременността, а перинатален – до  28-ия ден след раждането. Ако приемем, че възпитанието е целенасочен и организиран процес, не бихме могли да говорим за пренатално възпитание. И за какво му е на бебето да бъде възпитавано в зората на сетивността си, когато открива съществото си! Това е период на фино напасване между него и майка му. \r\n \r\nНо ако приемeм, че става дума за значимостта на живеенето, за връзката между майката и бебето, за включването на бащата – отражението е през целия живот. Оказва се даже, че човек преминава през трудностите по начина, по който е преживял раждането – влияние оказва състоянието на майката, какви са били мислите й, какви думи са оставили следа върху несъзнаваното ? (на близките, но и на лекарския екип, на акушерката).\r\n \r\nКогато майката е вписала бебето в езика, когато го е включила символично в света, който го очаква, когато приема бащата за спътник в това преживяване, с когото заедно да фантазират бъдещето – тогава то ще расте спокойно, уверено бебе, юноша-творец и възрастен намерил себе си, открил общуването, връзката с Другия и желаещ да направи нещо за обществото. Въпреки трудностите в този консуматорски, булимичен свят, в който култът е към притежанието и имането.\r\n \r\nРазбира се, това не е абсолютна зависимост – има и родова история, която влияе и е повикът на кръвта, на родовите тайни, които всички обаче някак си знаят... на „дупки“ в психичното, които будят въпроси. Тогава се появява психоанализата – да разплете възлите и да се премине нататък, често и въпреки тях.\r\n \r\n", "date": "2018.03.19", "title": "Кои са думите, за да се родиш? Що е то пренатално възпитание?"}
{"url": "https://www.dnes.bg/politika/2018/03/19/a-vii-vii-ste-idioti-putin-razpali-chervenite-strasti-u-nas.371122", "text": "Изборите в Русия и категоричната победа на Владимир Путин  разгорещиха страстите и сред нашия политически елит. \n\r\nДепутатът от БСП Таско Ерменков нарече \"идиоти\" ЕС и държавите от Западна Европа.\r\n\"Днес Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФГР, Франция, ЕС, в края на крайщата – чухте ли гласа на хората в Крим? Всъщност това е без значение. Чули или не, Крим каза своята тежка дума, а Вие, както беше казал Христо Ботев \"а... вий... вий сте идиоти!\", написа той в профила си в социалната мрежа Facebook.\r\nТова пък провокира гневна реакция сред управляващите. \r\n                    \r\n                    \r\nДесислава Атанасова от ГЕРБ контраатакува: \"Душевните граници на Таско нямат граница! БСП ще се разграничи ли? Или смята, че обръщението: \"Ало, САЩ, ФРГ, Франция, ЕС - Вий, вий сте идиоти\" е подходящ израз на народен представител в държава член на ЕС, от партиен член на ПЕС\".", "date": "2018.03.19", "title": "А... вий... вий сте идиоти! Путин разпали червените страсти у нас"}
{"url": "https://www.dnes.bg/kino/2018/03/19/mejduzvezdni-voini-poslednite-djedai-zavoiuva-empaiyr.371139", "text": "\"Междузвездни войни: Последните джедаи\" доминира на състоялата се в Лондон церемония за наградите на сп. \"Емпайър\", спечелвайки шест отличия, в това число и за най-добър филм, съобщи Контактмюзик.\r\nОсвен приза във водещата категория осмият епизод от култовата космическа сага получи и наградите за най-добър режисьор (Райън Джонсън), най-добра актриса (Дейзи Ридли), визуални ефекти и костюми. Актьорът Марк Хамил, прочул се с ролята на Люк Скайуокър, беше удостоен с почетното отличие \"Икона\".\n\r\n66-годишният Хамил посвети наградата на \"легиона\" си от фенове, пише БТА. В края на церемонията режисьорът Стивън Спилбърг беше почетен с приза \"Легенда\" на сп. \"Емпайър\". В чест на легендарния кинодеец беше показан видео трибют с коментари от филмови величия от ранга на актрисата Мерил Стрийп и режисьора Джей Джей Ейбрамс.\r\r\n                    \r\n                    С награда за най-добър актьор беше отличен Хю Джакман за ролята си в \"Логан: Върколакът\". Сред останалите носители на отличия на сп. \"Емпайър\", които се определят от читателите на изданието, се наредиха Едгар Райт (награда \"Визионер\"), Ама Асант (награда \"Вдъхновение\"), Джош О'Конър и Дафни Кийн (награди за дебют на актьор и актриса), \"Бягай!\" (най-добър хорър и най-добър сценарий).\r\nСред отличилите се са още \"Божия земя\" (най-добър британски филм), \"Жената чудо\" (най-добър научнофантастичен/фентъзи филм), \"Kingsman: Златният кръг\" (най-добър трилър), \"Смъртта на Сталин\" (най-добра комедия), \"Тайната на Коко\" (най-добра анимация).\r\nВ списъка влизат и \"Зад волана\" (най-добър саундтрак и сценография), \"Красавицата и Звяра (грим), \"Короната\" (най-добра телевизионна поредица), Никол Кидман (най-добра телевизионна актриса за \"Големите малки лъжи\"), Джейсън Айзъкс (най-добър телевизионен актьор за \"Стар Трек: Откритие).", "date": "2018.03.19", "title": "\"Междузвездни войни: Последните джедаи\" завоюва \"Емпайър\""}
{"url": "https://www.dnes.bg/sofia/2018/03/19/ekologichen-transport-v-sofiia-ili-avtobusi-s-kylba-dim.371128", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтоличната община редовно ни призовава да оставим колата и да вземем градския транспорт, защото е по-чисто и екологично.\r\nЕдин сигнал в  обаче ни убеждава в това, че не винаги общественият транспорт в София замърсява по-малко.\r\nОт сигнала е видно, че автобус, който се движи по \"Бистришко шосе\", където минават линии 69 и 70, бълва кълба дим.\r\n\"В действителност, гледката беше доста по-впечатляваща и неприятна. Дори тригодишната ми дъщеря възкликна от учудване, както ще я чуете в клипа, когато шофьорът на рейса даде повече газ и излезе черен облак от ауспуха\", пише в сигнала.\r\r\n                    \r\n                    И макар че районът е със стръмни участъци, видеото е заснето в част от пътя, където наклонът не е толкова сериозен.\r\n\"Но дори и при голямо изкачване не е нормално за превозно средство, което покрива екологичните норми, да отделя такова количество отработени вредни газове\", пише още в сигнала.\r\nСофия упорито иска да се окичи с титлата Зелена столица, упорито ни увещава колко е екологичен градския транспорт, но определено с автобуси, бълващи вредни газове и емисии, видими с просто око, няма да стане. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.19", "title": "Екологичен транспорт в София... или автобуси с кълба дим"}
{"url": "https://www.dnes.bg/temida/2018/03/19/smolianchanin-dal-nad-35-bona-nezakonni-zaemi.371131", "text": "57-годишен мъж от Смолян е осъден за лихварство. Смолянският окръжен съд му наложи условна присъда от три години затвор при петгодишен изпитателен срок, съобщиха от Апелативната прокуратура в Пловдив.\r\nЛихварят трябва да плати и 6000 лв. глоба и 35 хил. лева в полза на държавата, а на конфискация подлежат негов апартамент в Смолян и лек автомобил \"Мерцедес\".\r\nЗ.Б. е осъден за раздадени заеми на деветима души. Неправомерно получените доходи от незаконното кредитиране се изчисляват в размер на 35 781 лева. Тази сума осъденият трябва да плати в полза на държавата.\r\nНаложената присъда е за извършване на банкови сделки без разрешение. Присъдата е влязла в сила след обжалване пред Апелативния съд в Пловдив и ВКС, уточняват от държавното обвинение.", "date": "2018.03.19", "title": "Смолянчанин дал над 35 бона незаконни заеми"}
{"url": "https://www.dnes.bg/notifikacii/2018/03/19/20-bylgari-raneni-pri-katastrofa-s-avtobus-v-egipet.371147", "text": "20 българи са ранени при катастрофа днес с туристически автобус в Египет. По първоначални данни петима от тях са с фрактури, а останалите - с охлузни рани, съобщиха от Министерството на външните работи (МВнР). \n\r\nДнес сутринта, около 09:15 ч местно време, туристически автобус с около 40 българи се е преобърнал в района на град Марса Алам. \n\r\nПътниците са отведени за преглед и в болницата в гр. Марса Алам. Те имат застраховки.\n\r\nПосолството ни в Кайро е в непрекъснат контакт с представителя на туроператора, който се намира в болницата. \n\r\nПо разпореждане на министър Екатерина Захариева дипломатите ни са в готовност да окажат пълно съдействие на пострадалите граждани.\r\nБългарски граждани, които желаят да получат актуална информация или да подадат сигнал за свои близки, могат да го направят на телефоните на посолството ни в Кайро: +202 273 63 025; +202 273 66 077 и +20 12 231 71 991.\r\nКатастрофиралото превозно средство се е движило в група от три автобуса, които са превозвали общо 123 души. Те са били на туристическа фирма \"Абакс\", съобщи Нова тв.", "date": "2018.03.19", "title": "20 българи ранени при катастрофа с автобус в Египет"}
{"url": "https://www.dnes.bg/notifikacii/2018/03/19/otmyshtenie-myj-umishleno-blysna-kolata-na-bivshata-si.371125", "text": "Мъж блъсна умишлено лек автомобил, в който се движела бившата му приятелка, съобщиха от полицията в Бургас.\r\nИнцидентът станал вчера в несебърското село Оризаре. 34-годишният М.М. от с. Гюльовца с \"Опел Вектра\" умишлено блъснал колата на И.Ш.от с. Руен, в която била бившата му приятелка\r\nСблъсъкът е осъществен странично в задната лява броня на автомобила. След като двете коли спрели, М.М. с метален предмет ударил в бедрото бившата си приятелката си, след което избягал от местопроизшествието.\r\nОткрит е в село Гюльовца, като след тестване с дрегер за употреба на алкохол, апаратът отчел 0,46 промила концентрация.\r\nМ.М. е задържан за 24 часа. По случая е образувано досъдебно производство.", "date": "2018.03.19", "title": "Отмъщение! Мъж умишлено блъсна колата на бившата си"}
{"url": "https://www.dnes.bg/stranata/2018/03/19/po-pytishtata-yndyrgraund-lokvi-zelen-parking.371149", "text": "Започваме обзора на сигналите, които гражданите изпратиха до институциите през изминалата седмица чрез платформата, със сигнал за (пред БАН - Комплекс 2), който, по думите на гражданина, \"от много месеци насам е \".\r\nСъс следващия сигнал оставаме на водна вълна и разбираме, че \". При дъжд се образува река, която пресича пътя и прави преминаването за пешеходци невъзможно, а заради наводнението се образува задръстване от коли. Също така по цялата улица има дупки с дълбочина 10-20 см\", завършва сигнализиращият.\r\n                    \r\n                    \r\nПродължаваме да получаваме и сигнали за в София, като този за , за който изпращачът на сигнала разказва така: \"дупките са с огромни размери, което затруднява и без това огромния трафик. Дупките на места са дълбоки около 10 см, което води до бавно преминаване, в случай, че успеем, и амортизация на автомобила. Сигнализирах няколко пъти на община Младост, но ефект нулев\".  \n\r\nДруг сигнал ни отвежда в морската ни столица, в . Ето как е описал случката подателят на сигнала: \"На 11.03.2018 г. на излизане от гр. Варна, в самото начало на Аспарухов мост, влязох в дупка, в която сцепих нова, на 3 месеца, гума на стойност 130 лв. Съответно, имам и изкривена алуминиева джанта. Сигурен съм, че има и други потърпевши от въпросните кратери.\"\n\r\nЖител на столицата алармира за нуждата от въвеждане на  със следния мотив: \"Поради многото паркиращи автомобили и от двете страни на улиците в квартала, моля да бъдат въведени  в кв. \"Слатина\", източно от ул. \"Слатинска река\" - ул. \"Роглец\", \"Камчия\", \"Чинар\" и останалите. Всяка сутрин има проблеми с минаващи автомобили и в двете посоки. Тъй като няма място за разминаване, водачите трябва да се връщат на заден ход, с което се създават доста опасни ситуации пред детска градина, жилищни блокове и кръстовища.\"\r\n \r\nОтново под формата на сигнал дойде и предложение за поставяне на . Сигнализиращият се обръща към Столичната община със следния апел: \"Моля за спешното Ви съдействие да бъдат създадени  на кръстовището на улиците \"Обиколна\" и \"Полк. Христо Арнаудов\" в квартал \"Дружба\" 2. Явно такива не присъстват в плана на Общината. В действителност, обаче, кръстовището се пресича ежедневно от много деца, трудноподвижни хора, майки с колички. Натовареното движение, многото паркирани на самото кръстовище коли и липсата на пешеходни пътеки правят пресичането пеша екстремно опасно! Надявам се на бързата Ви реакция, преди да се е случил фатален инцидент!\n\r\nПо всичко личи, че проблемът с  продължава да е наболял в доста населени места, като например в Кюстендил. \n\r\n\"Глутница от опасни улични кучета живее в(гр. Кюстендил, ул. Цар Симеон I, № 55). Нападат преминаващите хора\", описва ситуацията авторът на сигнала. В тази връзка напомняме, че има и  - отново за бездомни кучета в Кюстендил. \n\r\nКогато заговорим за безстопанствени кучета, столицата ни е мястото, за което сме получили най-много сигнали, като най-новият е за. Гражданинът описва ситуацията по този начин: \"В кв. \"Люлин\", по бул. \"д-р Петър Дертлиев\", точно на спирката на автобус 310 (може би се казва спирка \"ул. Индира Ганди\"), от страната на входа на \"64 ДГ Първи юни\" всяка сутрин има глутница от поне десетина кучета, които лаят и скачат по колите и хората. Доста са агресивни и е въпрос на време да нападнат някой или най-малкото да го изплашат добре. Време е да се вземат някакви мерки, защото там непрекъснато минават родители с деца и си е страшно.\"\n\r\nОсвен улични кучета, друг ежедневен проблем, с който се сблъскват много от нас, е , като това в  и , на светофара на кръстовището на бул. \"Панчо Владигеров\" и бул. \"Райко Даскалов\", където \"всеки ден от сутрин до вечер има паркирали коли, непосредствено на светофара и след него, които пречат на завоя към улица \"Деян Гьоров\". И преди и след отбивката за последната улица има редица от коли, при което влизането и видимостта към улицата е повече от трудно.\"\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.19", "title": "По пътищата: Ъндърграунд локви, зелен \"паркинг\"..."}
{"url": "https://www.dnes.bg/politika/2018/03/19/borisov-razporedi-200-hil-chinovnici-na-pytia-da-debnat-remontite.371158", "text": "Противодействието на битовата престъпност и състоянието на републиканската пътна мрежа в края на зимния сезон бяха основните теми на оперативно заседание на правителството, свикано днес от министър-председателя Бойко Борисов.\r\nПремиерът възложи на министъра на вътрешните работи организирането на видеонаблюдението и осигуряването на полицейско присъствие в малките населени места да стане негов личен приоритет.\r\nБорисов нареди също така при пътуванията си в страната и участието си в анализи за работата на областните дирекции на МВР Валентин Радев да провежда срещи с всички кметове, включително и с кметските наместници, за да се информира лично от тях за работата на мобилните полицейски групи и да предприема незабавни мерки за подобряването й, ако бъдат докладвани проблеми.\r\r\n                    \r\n                    Премиерът обвърза осъществяването на пътните ремонти с безопасността на движението. Той препоръча администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища.\r\n\"Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът\", посочи премиерът Борисов.\r\nТой препоръча да се направи анализ, ако е нужно глобите, който се събират в малките населени места, да остават за тях, за да се обслужват камерите за видеонаблюдение.\r\nСпоред него поставянето на камери е много важно и до един месец трябвало да има такива навсякъде.\r\n\"Влизат кметовете при теб, полицаите да са там. На всеки кмет по две минути да отделиш, да каже: \"При мен идват; при мен не идват; при мен е добре; при мен не е добре – не съм ви видял очите или минават от дъжд на вятър\". Областният началник слуша, даваш му една седмица срок да се поправи. Там, където е добре – продължават така\", обръща се той към МВР шефа Валентин Радев.\r\nБорисов припомня, че приоритет на управляващата коалицията е да се вземат мерки за борба с битовата престъпност и поръчва на Радев да остави всичко друго и да се занимава само с това.\r\nТой поставя задача и на строителния министър Николай Нанков да организира ремонтите на пътищата, като гарантира сигурността на пътуващите.\r\n\"Има обективни причини да се отворят много дупки по улиците – от минус 10-15 градуса за един ден стана плюс 20 градуса. То, дето се вика, ако е пломба на зъб при такава рязка температура – пада. Обърнете внимание, Нанков, особено по скоростните пътища. Където отговарят общините, ще им помогнете да вземат мерки. Вижте и горещото рециклиране. Но отворят ли се такива дупки, започвате от кмета. Администрацията на АПИ – слагате им светлоотразяващите жилетки.\r\nПолицията – ако трябва, една част от нея поема контрола на пътищата и стоят до дупките докато не се запълнят. Това не може да продължава! Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата. Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка\", казва Борисов.\r\nТой настоява областните началници на АПИ да направят графики с кметовете и да се оправят всички дупки.\r\n\"Убеден съм, че имаме и сили, и мощности, стига да има воля и желание. Не само да регистрираме хорското нещастие\", посочва още премиерът.\r\nСтроителният министър пък обяснява, че от петък АПИ не е в режим на зимно поддържане, въпреки че има готовност тази седмица, поради прогнозите за ниски температури, особено на високопланинските части, да отреагират при снеговалеж.\r\nОт 16 март са започнали ремонтните дейности по пътищата.\r\n\"Най-тежките участъци бяха споменати – скоростни пътища. По \"Тракия\" положението е наистина трагично, в старата част на \"Тракия\" – от Пловдив към Стара Загора. Уикендът по тази част на \"Тракия\" и по Е-79 между Враца и Монтана беше мобилизиран 30% от ресурса на Агенция \"Пътна инфраструктура\". В много от общините помогнахме – къде по сигнали, къде на база изпълнителни протоколи между колегите от агенцията и пътно-поддържащи фирми по договори за текущи ремонти и поддръжка. Помогнахме на местната власт, на общинските администрации, тъй като имахме проблеми, знаете – алармирахте за няколко подобни казуса, да не изброявам кои са тези кметове\", обяснява Нанков.\n\r\nСпоред него обаче технологията \"горещо рециклиране\" не е подходяща за кърпежи, каквито в момента се извършат. \n\r\n\"Миналата година три републикански пътя бяха направени по тази технология и на трите се появиха дефекти, свързани с пукнатини. Тоест, наистина е по-евтина с около 20%, но ефектът от нея не е доказан и съветът ми, и съветът на колегите пътищари е да се прилага там, където интензитетът и трафикът не е голям, не е свързан с тежкотоварно движение, транзитен трафик, а е наистина за пътища, които са с не повече 200-250 автомобила на денонощие, специално за тази технология\", мотивира се той.", "date": "2018.03.19", "title": "Борисов разпореди: 200 хил. чиновници на пътя – да дебнат ремонтите!"}
{"url": "https://www.dnes.bg/snimka-na-denia/2018/03/19/udriat-ni-ciklon-sled-ciklon-anabet-ni-nosi-sniag-i-do-8-s.371150", "text": "Циклон след циклон от Средиземноморието ще се сменят през следващите дни и ще носят в страната ни много дъжд, студ и дори сняг. Още тази вечер ще усетим влиянието на един от тях - \"Анабет\".\r\nТова прогнозират синоптиците за  у нас през тази седмица. Лошото време ще остане през всичките седем дни. В събота се очакват минимални температури от минус 5 в София и до минус 8 в Северозападна България. Максималните ще стигнат едва 2 градуса в Смолян и до 9 градуса в Ямбол и Благоевград, сочи прогнозата на синоптиците от НИМХ при БАН, цитирана от \"Монитор\".\r\nУтре температурите ще продължат да падат и на много места в Северна България и по високите котловинни полета на Запад ще завали сняг. В останалата част от страната – дъжд. В края на деня във вторник от юг-югозапад валежите ще спират и облачността за кратко ще се разкъса до слънчево.\rДневните температури ще са в много широки граници: между 2° и 5° в Северна и  9° и 14° - в Южна България.\r\nВ сряда облачността отново ще се увеличи. Малко ще се затопли, но привечер и през нощта срещу четвъртък ще нахлува студен въздух. Ще започнат валежи, които бързо ще обхванат цялата страна. Повишена е вероятността дъждът да е обилен и в много райони да премине в сняг.\r\n\"Лошо време ни чака - ще има сняг, ще има и дъжд и вятър. Огромна долина на студ се спуска над цяла Европа. Навсякъде в континента ще има отрицателни температури\", присъедини се към прогнозите и климатологът Георги Рачев.\r\nТой обясни, че довечера в София може да вали сняг. Снежинки ще падат и в района на Видин.  Климатологът припомни, че българинът е казал, че има щъркелов сняг. Студът според Рачев ще е най-голям в четвъртък, когато температурите ще паднат до минус 7 градуса.\r\n\"Средиземноморието буквално бълва циклон след циклон. \"Анабет\" още следобед ще даде отражение в страната\", каза още Рачев пред Нова.\r\nТой прогнозира, че валежите ще бъдат между 30 и 50 литра на места. \"Със сигурност ще има разливи, не искам да казвам наводнения.\", каза още той.\r\n ", "date": "2018.03.19", "title": "Удрят ни циклон след циклон: \"Анабет\" ни носи сняг и до –8°С"}
{"url": "https://www.dnes.bg/temida/2018/03/19/za-2017-a-chsi-tata-pribrali-nad-1-mlrd-ot-dlyjnici.371108", "text": "Частните съдебни изпълнители (ЧСИ) са завели рекорден брой дела срещу длъжници - над 246 000 през миналата година. За сравнение през 2016 г. техният брой е бил 229 000, а през 2015 г. - 175 000. Това показват данните на Камарата на частните съдебни изпълнители.\r\n \r\nСпоред тях от длъжници са събрани 1,1 млрд. лева през миналата година. От камарата отчитат ръст на събраната сума в полза на гражданите  92 млн. лв. само за първите шест месеца на 2017 г. За сравнение за цялата 2016 г. са събрани 150 млн. лв.\n\r\nУвеличават се и вземанията за издръжка - 2,2 млн. лв. за шестмесечието при 3 млн. лв. през цялата 2016 г., както и тези за заплати - 5 млн. лв., при 8 млн. за 2016 г.\r\n \r\nПродължава тенденцията на спад на делата в полза на банки - от януари до юни 2017 г. при частните съдебни изпълнители са постъпили само 15 000 нови изпълнителни дела с взискател банки, което представлява едва 14% от всички новообразувани изпълнителни дела, посочват от камарата.\r\n \r\nНа сайта й през 2017 г. са публикувани 51 699 обяви за продажби на имущество, като 46 545 сa недвижими имоти - къщи, апартаменти, хотели и заведения. Частните съдебни изпълнители са продавали и 1697 автомобила и 3457 движими вещи. \r\n                    \r\n                    \r\nБроят на публикуваните обявления обаче не означава реално извършени продажби, нито пък че толкова имота са предмет на изпълнение, в много случаи се провеждат по няколко продани на едни и същи имоти, поради липса на купувачи, които да наддават в търга.\r\n \r\nОт камарата признават, че расте броят на жалбите срещу частни съдебни изпълнители, като през миналата година те са 654, при 620 през 2016 г. и 522 - през 2015 г. Въпреки това Съветът на Камарата на частните съдебни изпълнители е поискал да се образуват 26 дисциплинарни производства срещу ЧСИ през миналата година.", "date": "2018.03.19", "title": "За 2017-а ЧСИ-тата прибрали над 1 млрд. от длъжници"}
{"url": "https://www.dnes.bg/football/2018/03/19/mesi-s-priznanie-plakah-sled-zagubenite-finali.371151", "text": "Звездата на Барселона и Аржентина Лионел Меси призна, че е плакал след тежки загуби като пораженията с националния отбор на ствоята страна в поредицата от финали.\n\r\nКакто е известно, \"гаучосите\" с Лео в редиците загубиха финала на Мондиал 2014 от Германия в продълженията с гол на Марио Гьотце, а в следващите две години два пъти паднаха от Чили след изпълнения на дузпи във финалите за Копа Америка.\n\r\n\"Плакал съм много пъти заради подобни мачове, за загубени финали. Причината е, че те означават много, а аз не успях да сбъдна мечтата на родината ни\", изля душата си Меси пред аржентинския канал La Cornisa.\n\r\n\"Тези три финала бяха много голям удар по нас. Очевидно изглежда така, че достигането до тези финали изобщо не ни помогна. За съжаление, ние сме зависими от резултатите. С това поколение в националния отбор чувстваме, че ако не станем шампиони на световното в Русия, няма да имаме друга възможност\", призна нападателят.\r\r\n                    \r\n                    \"Представям си как играя на финал и го печеля, как вдигам световната купа. Това е мечта, която винаги съм имал и тя става още по-голяма преди всяко следващо световно първенство. Надявам се шампионатът в Русия да е страхотен за нас. Моята мечта е като вашата. Искам да изживеем нещо подобно на 2014 година, която беше незабравима. Но този път резултатът да е малко по-различен и ние да донесем трофея в Аржентина\", допълни Меси.\r\n", "date": "2018.03.19", "title": "Меси с признание: Плаках след загубените финали!"}
{"url": "https://www.dnes.bg/politika/2018/03/19/ninova-se-iadosa-na-erdogan-za-kyrdjali-borisov.371156", "text": "Лидерката на БСП Корнелия Нинова реагира остро на последните изказвания на Реджеп Ердоган по адрес на България и призова премиерът Бойко Борисов да реагира.\r\nПреди седмица турският президент обяви, че Кърджали е сред градовете, които са в душевните граници на Турция.\r\nДнес от Кърджали Нинова нарече изказването поредната провокация към суверенитета и националната цялост на страната ни. \r\n\"Това е абсолютно неприемливо за нас. Кърджали е България. Кърджали е и духовната столица на Източните Родопи\", каза шефката на социалистите. Тя се обяви против намесата на чужди държави във вътрешните дела на страната ни.\n\n\n\r\r\n                    \r\n                    Според Нинова думите на Ердоган са в разрез с международното право и принципите за добросъседство. Затова тя призова премиера да изрази позиция за защита на суверенитетата ни по време на предстоящата визита на турския президент у нас. Той пристига следващата седмица за среща между ЕС и Турция, на която страната ни ще домакинства.\r\n\"Призоваваме премиера в ролята му на посредник между ЕС и Турция, да мисли на първо място за народа си и националния суверенитет на България\", каза Нинова, цитирана от червения пресцентър.\r\nТя настоя на тази среща да се постави и въпросът за обезщетението на тракийските бежанци.\r\n\"През 2008 г, по искане на нашите депутати Маруся Любчева и Евгени Кирилов, е приета резолюция на ЕП за уреждане на двустранните спорове, в т.ч. уреждане на тракийския въпрос. Очакваме на срещата на 26-и това да бъде поставено категорично от българското правителство\", каза лидерката на БСП.\r\nНинова обясни, че останала с впечатление, че общините в Кърджалийско имат един общ проблем и призова политиците от всички партии да спрат да разделят хората по всички линии. Тя допълни, че едни партии разделят хората по вяра и език, други - на такива, които са с ГЕРБ и против тях.\r\n\"Стигна се дори до алтернативно честване на национални, християнски празници. Такова разделение между народа ни е незапомнено в смесените райони от много години\", смята Нинова. Според нея целта е да се извличат политически цели, но това е убийствено за народа.\r\n\"Имаме достатъчно общи проблеми, които ни обединяват. Регионът е затънал в бедност, лошо качество на образование и здравеопазване, липса на работа, демографска катастрофа. Това са големите теми на деня. Нека спрем с разделението и нека да решаваме реалните проблеми на хората. Това ще помогне на всички ни и на държавата\", каза още лидерката на социалистите.", "date": "2018.03.19", "title": "Нинова се ядоса на Ердоган за Кърджали: Борисов?"}
{"url": "https://www.dnes.bg/rusia/2018/03/19/siderov-v-dumata-putin-specheli-v-izbori-za-primer.371165", "text": "Волен Сидеров и депутатите от \"Атака\" Явор Нотев и Десислав Чуколов бяха поканени на среща в Държавната дума в Москва, ден след президентските избори в Русия.\r\nАтакистите, които бяха наблюдатели на вота, разговаряха с представители на комисията по външна политика. От над 150 наблюдатели на изборите, от десетки страни, единствено делегацията на \"Атака\" имаше честта да бъде приета в Държавната дума на Русия, съобщиха от пресцентъра на партията.\r\nПо време на срещата с руските депутати били обсъдени както изборите, така и възстановяването на икономическите и енергийни връзки между България и Русия.\n\n\n\r\r\n                    \r\n                    \"Нашата делегация установи, че изборите за президент на Руската Федераця, които Владимир Путин спечели с невероятен резултат, се проведоха спокойно, с изключителна организация, пълна демократичност и при условия, от които само може да се взима пример\", казал Сидеров.\r\nТой, Чуколов и Нотев, който е зам.-шеф на българския парламент, обсъдили с руснаците и темата за подновяване на строежа на атомна централа, както и възможностите за трансфер на руски газ през България след провала на Южен поток.\r\n\"Като част от управлението на България мога да допринеса за това българският интерес в сферата да бъде отстояван и в страната ни най-сетне да заработи газов хъб. От разговора с депутатите от Единна Русия и наши домакини стана ясно, че те отчитат положителната промяната в политиката на българското правителство след влизането на патриотите във властта\", коментира Сидеров.\r\nПо време на срещата била обсъдена и необходимостта от практическо и икономическо взаимодействие между московското кметство и областната администрация на София, начело на която е представител на \"Атака\".  Обсъдени били и въпроси от сферата на спорта, акцентирано било и върху нуждата от съвместни дейности на младежи от Русия и България.\r\nОт руска страна участие в срещата взели първият заместник-председател на комисията Светлана Журова, заместник-председателят и световноизвестен шахматист Анатолий Карпов, заместник- председателят и бивш шампион по фигурно пързаляне Ирина Роднина, както и председателят на групата за приятелство Русия – България Александър Василенко.", "date": "2018.03.19", "title": "Сидеров в Думата: Путин спечели в избори за пример!"}
{"url": "https://www.dnes.bg/notifikacii/2018/03/19/dps-to-gleda-da-e-v-kondiciia-za-ako-i-kogato-ima-izbori.371148", "text": "ДПС обвини правителството, че не спира да провокира скандали и не успява да създаде стабилност в страната.\r\n\"Сегашното управление държи да бъде стабилно правителството, но дали държавата е стабилна – това не е така\", каза депутатът Хасан Адемов в Добрич, цитиран от \"Дарик\".\r\nТой обясни, че дори и в момента да няма алтернатива на днешните управляващи, това не означава, че такава няма да се появи.\n\n\n\r\n\"Тъкмо затова ние от ДПС работим за изготвянето на Програма за ускорено развитие на страната, за да може да поддържаме една кондиция, която да ни позволи да се представим по най-добрия начин ако и когато има предсрочни парламентарни избори\", обяви депутатът.\rТой отрече да има напрежение в структурите на ДПС: \"Няма каквито и да било брожения в ДПС, ние винаги сме заявявали че страната има нужда от силна десница, левица и център. Без ясно структурирани отделни звена на политическото пространство освобождаваме терен за популистки формации, които обещават, но нищо не реализират. Класически пример в това отношение са Обединените патриоти\".\r\nСпоред него един от големите проблеми в България е, че няма механизъм за определяне на минималната работна заплата. Адемов смята и че това е една от причините за напрежението в отделните сектори.\r\n\"Тази година приоритетно са увеличени учителските заплати. Увеличени са и заплатите в сектор \"Сигурност\". Това поражда очакване и в другите секторни политики. Като че ли в България сме съгласни да бъдем еднакво бедни, но не сме съгласни да бъдем различно богати\", коментира д-р Адемов.\r\nДепутатът бе категоричен, че в България доходите са ниски и трябва да има политика по доходите, която да е догонваща средните нива на заплатите в ЕС. \r\n ", "date": "2018.03.19", "title": "ДПС-то гледа да е в кондиция за...  \"ако и когато има избори\""}
{"url": "https://www.dnes.bg/izvanrelsi/2018/03/19/imash-pari-no-niamash-vkus-nai-groznite-domove.371175", "text": "Социалните мрежи често могат да бъдат чудесен източник на вдъхновение за дизайнерите – с красиво обзаведени безупречни домове.\r\nНо невинаги, оказва се. Някой фанатик на тема интериорен дизайн споделя едни от по-спорните избори по отношение на декорирането на дома.\r\nНякои от най-грозните домове от цял свят са заснети и публикувани в Instagram профила Please Hate These Things.\r\nНякои от тях могат да се определят като остарели, други като странни, а трети просто като напълно безвкусни.\r\nОт кожена кухня до ужасяващо изглеждаща камина, не е съвсем ясно дали и кога някое от тези дизайнерски решения изобщо е било на мода.\r\nВижте за какво става дума в галерията на", "date": "2018.03.19", "title": "Имаш пари, но нямаш вкус: Най-грозните домове"}
{"url": "https://www.dnes.bg/sport/2018/03/19/7-svetovni-titli-zavoiuvaha-nacionalite-ni-po-muai-tai-v-tailand.371188", "text": "Голям успех за България завоюваха националите ни по муай тай в Тайланд. Състезателите ни спечелиха 7 световни шампионски титли, две вицешампионски и три бронзови медала от световното първенство по бойното изкуство в Тайланд. То се проведе между 12 и 16 март в Банкок и събра бойци по муай тай от цял свят.\n\r\nСевдалин Славов надигра убедително Уругвай и е новият Световен шампион в кат. до 63.5 кг. Али Юзеир е изненадата на състезанието – при своя дебют при мъжете той спечели Световната титла в категория до 67 кг.\r\nСтефан Петков показа тотално надмощие на финала над руския си съперник, като го надигра безапелационно. В кат.до 75 кг Християн Корунчев приключи съперника си от Франция в 40-та секунда на първия рунд с тежка задна ръка в брадата, а Християн Тотев надигра тактически силовия си опонент и заслужено е Световен шампион в категория до 91 кг.\r\n                    \r\n                    \r\nНационалите се прибират днес. Те ще пристигнат на терминал 2 на летище София в 22.30 часа. На специална пресконференция утре, на 20 март, от 12 часа в пресклуб \"България“, шампионите от Българската конфедерация по кикбокс и муай тай и треньорът на националния отбор Николай Атанасов ще дадат подробности за провелото се първенство.\n\r\n ", "date": "2018.03.19", "title": "7 световни титли завоюваха националите ни по муай тай в Тайланд"}
{"url": "https://www.dnes.bg/rock/2018/03/19/za-posledno-kolio-gilyna-i-kontrol-edna-legenda-na-30.371183", "text": "Култовите български банди \"Хиподил\", \"Контрол\", \"Ревю\" и \"Нова генерация\" се събират за исторически концерт на 21 април в \"Арена Армеец\". Легендарните групи, основоположници на българския ню уейв и пънк рок, и създатели на ъндърграунд културата от края на 80-те и 90-те години на 20 век, ще зарадват хиляди фенове с оригиналните си състави, както и с новите си попълнения.\r\nМоже да звучи тъжно, но в този си вид това ще е първият и последният концерт на групите.\r\n\"Контрол\" ще отбележат 30 години от създаването си, на сцената ще се качи и фронтменът Кольо Гилъна. За историята, тръпката и защо се обезличи музиката ни - Гилъна пред Dnes.bg.\r\r\n                    \r\n                    \r\nПровокира ме най-вече Светльо от \"Хиподил\", който освен добър музикант се оказа и доста убедителен промоутър. С 5 изречения ме нави да изпълня три песни. Още повече тази година правим 30 години от създаването на \"Контрол\" и доколкото си спомням това стана някъде на 15 април 1988 г. Явно е, че няма да има самостоятелен концерт, но пък феновете ни ще могат да празнуват с нас в \"Арена Армеец\".\r\n\r\nМотото може би е за последен път да се качим всички на една сцена. И май това се отнася за всички групи. След 5-6 години да се направи такъв концерт, тогава ще сме на 60 - ще е малко смешно. \r\n\r\nТака е, когато нещо е запазено и консервирано по правилния начин то си остава търсено. Предполагам факта, че ще се съберем в оригиналния състав, ще предизвика интерес.\r\n\r\nЧестно казано - не. Не виждам някоя група или изпълнител, която да те грабне с оригиналност, с текстове, с присъствие на сцената. Всичко е прекалено комерсиално и сухо. Поне моето наблюдение върху цялата българска музика е такова. Кажете ми вие? Всички се сещат за по-стари групи. Може би е било такова времето, песните ни бяха истински и имаше срещу какво да се протестира.\r\n\r\nВ момента има толкова много неща, можеш да се заринеш от гадория в нашата държава. Можеш да събереш песни за цяла дискография, не за един албум.\r\n\r\nНяма го импулса, може би и желанието. Младите хора са заляти с информация от интернет. Това е хубаво, но ги прави мързеливи. Ние навремето нямахме нищо, слушахме криминално чужди радиа. Да чуеш рок група си беше революция, дори сръбска. Сега има абсолютно всичко, което пречи да мислиш революционно и да направиш нещо оригинално. Но не оригинално в някакъв личен смисъл, а да остави диря след това. Хората да го оценят като нещо смислено. Трябва ни едно Синьо кафе, един \"Кравай\"... Места, на които навремето се събирахме, обменяхме информация и бяхме сплотени всички музиканти. Сега това го няма.\r\n\r\nНе знам какво се случва. Не мога да направя кой знае какъв анализ, трябва да призная, че и аз отдавна се отдръпнах от активната музика. И нямам наблюденията кой какво прави.\r\n\r\nВсичките ни текстове остават актуални и днес- и \"Най-щастливият ден\", и \"Бий хлапето\", и пародиите с \"Леле, како\"... Тези текстове и музика са надживели времето си по някакъв начин.\r\n\r\nНе, не е възможно. Като казвам раздяла и отдръпване, имам предвид, че не се занимавам активно с музика. Ако човек прави нещо трябва да бъде на 100%, да не кажа - на 200. Ако се занимавам с музика това трябва да е заело цялото ми съзнание и време - в създаване на песни, изпълнение, пърформанс. Вече сме на такива години, че всеки си има бизнес, занимава се с нещо странично. А когато не влагаш всичко се получава половинчата история. Трябва да го направиш на теб да ти хареса, да ти е готино - тогава и публиката ще го хареса.\r\n\r\nНяма как да ме завърти, а тя наистина е сериозна машина. Даже съвсем наскоро получих покана от \"Терминал 1\" за концерт с КГБ и му отказах по няколко причини - първо не мога да събера тази група, второ трябва да се правят едни велики репетиции и трето - какъв е смисълът от подобен концерт? Излизаш, свириш 1 час и след това какво? Хората се кефят, ти се кефиш и следва пак, и пак... Машината отново се завърта!\r\n\r\nТези групи се събират в оригиналните си състави, което е събитие. Както споменах вече - \"Контрол\" прави 30 години и този концерт не е толкова голям ангажимент. Това ще бъде шоу, на което всички трябва да се забавляваме - и публика, и музиканти.\r\n\r\nАдски много са, но ако трябва да посоча конкретно - раждането на двете ми момчета. На сцената остават хубавите спомени от два много големи самостоятелни концерта в \"Универсиада\". Създаването на всяка песен, всеки албум, после тръпката дали ще го хареса публиката и дали ще се продава - това са щастливи и незабравими моменти.\r\n\r\nНе знам групите, които свирят в момента. Може да е жив, може да не е. Нямам наблюдение над музиката в България. Последните ми любими групи са Ъпсурт и Уикеда. Групи, които могат и имат какво да кажат. Последните мохикани, които оставят нещо след себе си.\r\n\r\nДа дойдат и да си направим як купон. Като за последно!", "date": "2018.03.19", "title": "За последно: Кольо Гилъна и \"Контрол\". Една легенда на 30!"}
{"url": "https://www.dnes.bg/politika/2018/03/19/radev-pozdravi-putin-nadiavam-se-da-rabotim-zaedno.371179", "text": "Българският държавен глава Румен Радев изпрати поздравителен адрес до руския си колега Владимир Путин по повод победата му на провелите се избори за президент на Руската федерация.\n\n\r\n\"Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа\", се казва в писмото на държавния ни глава.\r\nВ поздравителния си адрес до своя руски колега президентът Румен Радев отбелязва и вековната историческа и културна близост между българския и руския народ.\r\n ", "date": "2018.03.19", "title": "Радев поздрави Путин: Надявам се да работим заедно!"}
{"url": "https://www.dnes.bg/cars/2018/03/19/albaniia-spira-kolite-vtora-ryka-bylgariia-koga.371159", "text": "С оглед на новината, че Албания, страна, доста по-бедна от нас, забранява вноса на автомобили на възраст от над 10 години и предприема пакет от мерки, за да насърчи покупката на нови коли, можем да кажем, че предприемането на подобни инициативи за обновяване на автопарка не е въпрос на национално богатство. Става въпрос за желание, за зрялост на управляващите, на властта, както и за способността и желанието им да разпознаят проблема.\r\nТова коментира в ефира наавтомобилният експерт .\r\nВ Албания, посочи гостът в студиото, процесът се разглежда като двустранен.\r\r\n                    \r\n                    \r\nЕдин такъв пакет от стимули може да е по модел, широко използван на в редица европейски страни.\r\n„Те въвеждат както преки данъчни, така и преки фискални стимули за закупуване на нови автомобили. От една страна преки бонуси, насърчаващи закупуването на определен видове автомобили, които обслужват дадена национална или наднационална политика – например насърчаване на нисковъглеродните задвижващи системи, както и преки субсидии като замяната на стари автомобили за нови“, обобщи Желев.\r\nВ разговора бе акцентирано и върху редица други важни теми от автомобилната сфера.\r\n\r\n\r\n", "date": "2018.03.19", "title": "Албания спира колите втора ръка. България – кога?"}
