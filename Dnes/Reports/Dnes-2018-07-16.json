{"url": "https://www.dnes.bg/akoshtete-vqrvaite/2018/07/16/znaiat-kakvo-iskat-jenite-skorpion-v-legloto.382381", "text": "Жените, родени под този знак на Зодиака, знаят точно какво искат. Освен това те са готови да кажат на партньора си за желанията си в прав текст, с всички подробности.\r\nИ след това са готови да пристъпят към действие и тяхното изпълнение. И ще го правят повече от веднъж.\r\nБез значение колко опит и преживявания има любовникът й, Жената Скорпион винаги ще намери нещо, с което да го изненада на любовния фронт.\r\nСексуални предпочитания, прочетете в ", "date": "2018.07.16", "title": "Знаят какво искат:  Жените Скорпион в леглото"}
{"url": "https://www.dnes.bg/kino/2018/07/16/razkazyt-na-prislujnicata-pokyrtitelen-i-plasheshto-realen-serial.382366", "text": "\n\r\nНямаш права. Ти си никой. Нямаш глава, а и да имаш – не я използвай. Важно е какво има между краката ти. Ти трябва да раждаш. На всяка цена. Ако не можеш, ще работиш. Такива са правилата. Такъв е Законът. Такава е Неговата воля.\r\nСамо няколко дни след финала на втори сезон от бруталния свят на \"Разказът на прислужницата\" в четвъртък стана ясно, че сериалът е номиниран с 9 награди \"Еми\".\r\nНякои го сочат като една от най-добрите антиутопични истории, а освен това, \"Разказът на прислужницата\" е категоризиран като политическа алегория, научна фантастика, сериал със силно феминистко послание и дори история с предупреждение, която трябва да задейства червената лампа на обществото. Защо? Защото сюжетът подозрително напомня на нашия свят, а действието се развива в близкото бъдеще.\r\r\n                    \r\n                    Сериалът е създаден по романа на Маргарет Атууд и още от самото му начало става ясно, че \"Разказът на прислужницата\" не е шега, а ужасът не е лъжица за всяка уста. Всяка форма на насилие е ежедневие, а зрителят няма как да остане пасивен наблюдател към всичко, което се случва.\r\nИзправящият на нокти сюжет е разказан през призмата на главната героиня – Джун Осборн, а всеки следващ епизод е по-ужасяващ от предишния – изнасилвания, бесилки, мъчения, отрязани крайници, електрически столове...\r\nВсичко ново е добре забравено старо. Историята се повтаря. Не можем да избягаме от миналото си.\r\nЧовек би си помислил, че действието в сериала се развива някъде през 12 век, когато Светата Инквизиция наказва всички грешници, отказали да се подчинят на Божията воля. А стряскащото е, че \"Разказът на прислужницата\" се развива в близкото бъдеще.\r\nРепублика Гилеад се ражда след преврат в САЩ, когато започва да управлява теократичен тоталитарен режим, наложен от екстремистката група наречена Синовете на Яков. Всичко това се случва във време, в което фертилността в страната е спаднала до минимум заради високото ниво на замърсяване, няма раждаемост и населението загива с бавни темпове. Правилата на Гилеад са ясни – жените нямат права. Те са разпределяни според функциите си – Съпругите, Мартите, Джезабелите (проститутки, от които се възползват както Господарите, така и гостуващите чужденци) и Прислужниците – секс робини, бити и изнасилвани от група висши командири, за да родят деца на техните семейства. Деца, които самите те нямат право да отглеждат.\r\n\r\nАко не спазваш правилата, изходът е ясен – или ще изгубиш някой крайник, или ще свършиш на бесилото на Стената. Публичната екзекуция е сигнал за всички – какво ще последва, ако не следвате Неговата воля.\r\nВсичко изглежда абсолютно безнадеждно. Усещането за клаустрофобия, смразяващ ужас, погнуса и възмущение от това, което се случва, обаче, в никакъв случай не може да накара зрителя да се отлепи от екрана.\r\nВсичко изглежда напълно безнадеждно, но светлина в тунела има.\r\n\r\nЖените с червените рокли – измъчени, изстрадали, готови на всичко, за да върнат контрола над собствените си тела. Макар да изглежда напълно феминистки, сериалът засяга и темата за човешката свобода – способността на всеки да избира собствената си съдба.\r\n\r\nНоминациите на \"Разказът на прислужницата\" са напълно заслужени – силна актьорска игра, невероятен сюжет и брилянтни режисьорски решения, които създават смразяващата сетивата история. Дали ще предизвика фурор на наградите \"Еми\" предстои да разберем.", "date": "2018.07.16", "title": "\"Разказът на прислужницата\" – покъртителен и плашещо реален сериал"}
{"url": "https://www.dnes.bg/temida/2018/07/16/vsiaka-treta-prisyda-efektivna-92-ot-osydenite-myje.382349", "text": "Почти 92% от всички осъдени лица у нас през изминалата 2017 година са мъже, сочат данните на НСИ. Броят им е 23662, или 91.7% от всички осъдени лица. Най-голям е делът на мъжете с влязла в сила присъда във възрастовата група 30 - 39 години - 27.5% от общия брой на осъдените мъже.\n\r\nКоефициентът на криминална активност на мъжете е 802 на 100 000 души от наказателноотговорните мъже, а на осъдените жени - 68 на 100 000 души от съответното население.\n\r\nПрез миналата 2017 г. са приключили делата за 34 535 извършени престъпления. От тях почти всяко трето - 11 482, е завършило с ефективна присъда, 15 271 - с условна, 825 - с оправдаване, за 351 - с прекратяване, а за 6 606 - с освобождаване от наказание, сочат още данните.\r\n                    \r\n                    \r\nС осъдителни присъди (ефективни и условни) са приключили делата за 26 753 извършени престъпления, което е с 4.9% по-малко в сравнение с 2016 година. От всички престъпления, завършили с осъждане, 13 444, или 50.3%, са извършени през 2017 г., 8 257 (30.8%) - през предходната 2016 г., а 5 052 (18.9%) - в предишни години.\n\r\nСпоред статистиката през 2017 г. обвиняеми са били 33 629 лица, от които с ефективна осъдителна присъда са приключили делата на 11 027 лица, или 32.8% от общия брой на обвиняемите, условно осъдени са 14 773 лица (43.9%). Освен това освободени от наказателна отговорност са 6 712 лица (20.0%), оправдани са 740 обвиняеми лица (2.2%), а прекратените дела са срещу 377 лица (1.1%).\n\r\nБроят на осъдените лица с влезли в сила присъди през 2017 г. е 25 800, което е с 8.8% по-малко в сравнение с 2016 година. Осъдените непълнолетни лица (14 - 17 години) са 1 152, или 4.5% от всички осъдени.\n\r\nНай-висок е коефициентът на криминална активност сред по-младите - за възрастовата група 18 - 24 години, където има 1 141 осъдени на 100 000 души. С нарастване на възрастта стойността на коефициента намалява като за лицата на възраст 50 и повече години той е 127 на 100 000 души от населението в тази възрастова група.\n\r\nКоефициентът на криминална активност на непълнолетните лица е тревожен -  456 на 100 000 души от населението, като най-висок е за лицата на възраст 17 години - 705 на 100 000 души от населението на тази възраст.\n\r\nПрез отминалата 2017 г. най-голям е броят на общоопасните престъпления - 12 837, или 48.0% от общия брой на наказаните престъпления. Осъдените за извършването на този вид престъпления са 11 582, или 44.9% от общия брой на осъдените лица. В сравнение с предходната година през 2017 г. се наблюдава увеличение на броя на престъпленията с 5.2% и намаление на осъдените лица за извършени общоопасни престъпления с 1.3%.\n\r\nВ структурата на общоопасните престъпления най-голям е броят на престъпленията по транспорта и съобщенията - 9 731, или 75.8% от общия брой на общоопасните престъпления. За извършването на този вид престъпления са осъдени 8 979 лица, или 77.5% от осъдените за извършени общоопасни престъпления.\n\r\nПрестъпленията, свързани с наркотици, завършили с осъждане през 2017 г., са 2 402 или с 15.5% повече в сравнение с 2016 година. Наказаните за тях лица са 1 991, като увеличението спрямо предходната година е с 4.5%.\n\r\nНа второ място в структурата на престъпленията, завършили с осъждане през 2017 г., са тези против собствеността. С осъдителна присъда са приключили делата за 5 692 извършени престъпления (21.3% от всички престъпления, завършили с осъждане), което е с 10.3% по-малко в сравнение с предходната година. Осъдени са 6 427 лица, или 24.9% от общия брой на осъдените през 2017 година.\n\r\nСред престъпленията против собствеността най-разпространени са кражбите на имущество - 65.9% от престъпленията против собствеността и 14.0% от общия брой на всички престъпления, завършили с осъждане. С осъдителна присъда са приключили делата за 3 752 извършени кражби, а осъдените за тях лица са 4 443.\n\r\nПо своята правна и криминална характеристика грабежите са сред най-тежките престъпления против собствеността - през 2017 г. за 605 грабежа са осъдени 703 лица. За извършени 560 измами са осъдени 602 лица, или 9.4% от осъдените за престъпления против собствеността.\n\r\nПрез 2017 г. с осъждане са завършили 1 681 престъпления против дейността на държавни органи, обществени организации и лица, изпълняващи публични функции, което е 6.3% от всички наказани престъпления. За този вид престъпления са осъдени 1 732 лица, или 6.7% от общия брой на осъдените лица.Незаконното преминаване през граница е най-разпространеният вид сред тези престъпления. За 811 нарушения на държавната граница са осъдени 897 лица, или съответно 48.2% от престъпленията и 51.8% от осъдените за престъпления против дейността на държавни органи, обществени организации и лица, изпълняващи публични функции. \n\r\nВ сравнение с 2016 г. е регистриран спад с 46.9% на престъпленията, завършили с осъждане, и с 49.4% на осъдените лица за извършването на този вид престъпления.\n\r\nПрез 2017 г. с осъдителна присъда са приключили делата за 2 009 извършени престъпления против стопанството, или 7.5% от общия брой на наказаните престъпления, като за тях са осъдени 2 023 лица, или 7.8% от всички осъдени лица.\n\r\nПрез 2017 г. са наказани 1 745 престъпления против личността (6.5% от всички престъпления, завършили с осъждане). За извършването им са осъдени 1 509 лица, или 5.8% от общия брой на лицата с влезли в сила присъди през годината.\n\r\nСред престъпленията против личността най-много са причинените телесни повреди, като с осъдителна присъда са завършили делата за 836 престъпления. Броят на осъдените лица за извършването на този вид престъпления е 789, или 52.3% от общия брой на осъдените за извършени престъпления против личността.\n\r\nС изключително висока обществена опасност сред престъпленията против личността са умишлените убийства. С осъдителни присъди са завършили делата за 90 убийства (довършени и опити), като за извършването им са осъдени 102 лица.\n\r\nС осъждане са приключили 247 наказателни дела за разврат, а осъдените лица са 211.     Наказаните през 2017 г. изнасилвания (довършени и опити) са 44, като за тях са осъдени 47 извършители.  За трафик на хора с осъдителни присъди са завършили 99 наказателни дела. Осъдените лица за този вид престъпления са 38.", "date": "2018.07.16", "title": "Всяка трета присъда – ефективна. 92% от осъдените – мъже"}
{"url": "https://www.dnes.bg/obshtestvo/2018/07/16/za-i-protiv-evtanaziiata-na-jivotni-zaradi-chumata.382415", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Станахме свидетели на масова евтаназия на животни в Странджа. Как чумата стигна до България и успяха ли институциите да реагират адекватно? \n\n \"Поредица от грешки доведе до този фарс. Събитията са съмнителни. Има кризисни щабове 20 дни след избухването на заразата. Тепърва ще ограничават движението. Турция отдавна светна – оттам идват болестите. Трябваше да се вземат предварителни мерки. Не може просто да отидеш и да изтребваш животни. БАБХ не са си свършили работата\", подчерта бившият зам.-министър на земеделието и храните Явор Гечев. \n\r\nВ \"Денят ON AIR\" той отбеляза, че обезщетението за убития добитък ще дойде много след като собствениците на животни са тотално вън от бранша. \r\n                    \r\n                    \r\n\"Когато институциите не дават нужна информация, хората стават жертва на теории на конспирацията. Едно от първите задължения на институциите е да дават навременна и точна информация. Някой трябваше да обясни на тези хора какво се случва. Липсва разбиране, че това са хора. Администрацията е наш подчинен. Ние не сме феодални селяни. Институциите и властта трябва да комуникират с нас\", обясни PR експертът Любомир Аламанов. \n\r\nБившият зам.-министър Гечев добави пред R, че унищожаването на животните е най-лесният, най-бързият и най-евтиният вариант за управляващите.\n\r\n\r\n ", "date": "2018.07.16", "title": "\"За\" и \"Против\" евтаназията на животни заради чумата "}
{"url": "https://www.dnes.bg/zvezdi/2018/07/16/niama-losha-reklama-megz-gola.382384", "text": "Миглена Каканашева, по-известна като Мегз, заложи на любимия подход на родните знаменитости и реши да рекламира себе си с плът.\r\nДизайнерката използва личния си профил в Instagram, за да качи снимка, показваща всичките ѝ дадености, за да обяви нов проект. Към кадъра тя разказа за колебанието си коя снимка да избере.\r\n\"И накрая избрах тази – сигурно много безинтересна на фона на всички други, но значеща толкова много за мен.\", написа Каканашева.\r\nСамата тя обяснява, че се притеснявала от \"леката голота\", но пък накрая се престрашила.\r\nИнтересно е, че самата Мегз споделя, че автор на снимката е любим човек, когото не назовава по име.", "date": "2018.07.16", "title": "Няма лоша реклама: Мегз – гола!"}
{"url": "https://www.dnes.bg/zvezdi/2018/07/16/promiana-maili-sairys-iztri-snimkite-si.382387", "text": "Майли Сайръс предизвика истински шок сред феновете си, след като изтри всичките си снимки от Instagram. Профилът ѝ продължава да съществува, но без никакво съдържание. Промяна се забелязва и в профила на звездата в Twitter, където профилната ѝ снимка бе заменена от черно петно.\n\r\nНаскоро Блейк Лайвли също \"изпразни\" напълно своя Instagram, но стана ясно, че това е стратегически ход покрай новия ѝ филм. Дали и Майли е замислила нов PR ход или скандалната певица има други причини?\n\r\nЕто и с какви теории излязоха феновете на певицата пред Enews! :\n\r\n\n\r\nДоста от феновете на Майли смятат, че тя се е разделила с Лиъм Хемсуърт, въпреки че по последни слухове те дори тайно са се венчали. Тази теория обаче издиша, тъй като Майли все още следва любимия си в Instagram, а и неговият профил там е непокътнат.\r\n                    \r\n                    \r\n\n\r\nПодобно на колежките си Ариана Гранде и Тейлър Суифт, Сайръс може да се опитва да създаде съспенс покрай излизането на неин нов проект.\n\r\n\n\r\nБезспорно Майли е жена с много лица и през годините е сменила не един и два пъти имиджа си. Според някои от нейните почитатели, триенето на снимки е свързано с коренна промяна в имиджа ѝ.\r\nВижте още за звездите в ", "date": "2018.07.16", "title": "Промяна: Майли Сайръс изтри снимките си!"}
{"url": "https://www.dnes.bg/notifikacii/2018/07/16/izzeha-drehi-i-aksesoari-menteta-ot-magazini-v-zlatnite.382402", "text": "Ментета на известни марки дрехи и аксесоари за 285 000 лв. бяха иззети от различни магазини в курорта Златни пясъци при специализирана операция.\r\nАкцията на икономическа полиция за установяване и документиране на престъпления против интелектуалната собственост е проведена през почивните дни. \r\nВ хода на операцията е проверен търговски обект, като в същия са установени дрехи, часовници, очила, сувенири на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 285 000 лв, пише \"\".\r\nСрещу 46-годишната собственичка на магазина, която по данни на полицията има досие при тях, е образувано е досъдебно производство. За случая е уведомен прокурор от Районна прокуратура – Варна.\r\n ", "date": "2018.07.16", "title": "Иззеха дрехи и аксесоари ментета от магазини в Златните"}
{"url": "https://www.dnes.bg/zvezdi/2018/07/16/nai-mladata-miliarderka-se-zaigra-s-cvetovete.382382", "text": "След като стана ясно, че Кайли Дженър е най-младата милиардерка в света, тя се завръща с това, което я направи такава – козметичната ѝ линия.\r\nРеалити звездата застава под светлините на прожекторите с дебютирането на палитрата гримове за лято 2018, част от Kylie cosmetics.\r\nКолекцията съдържа три гланца за устни, палитра сенки за очи и точно седем на брой червила в много, много дръзки цветове.\r\nРазбира се, сестрата на Ким Карадшян отново залага на собственото си лице за популяризирането на продуктите, като рекламните кадри я представят изцяло гримирана в собствените си творения.\r\nТя позира с дълга руса перука в оранжеви сенки, очни линии и червила, а контрапункт се явява цикламено червило с блестящи частици.\r\nВсички кадри от кампанията можете да видите в нашатав ", "date": "2018.07.16", "title": "Най-младата милиардерка се заигра с цветовете"}
{"url": "https://www.dnes.bg/notifikacii/2018/07/16/kak-da-si-pomognem-pri-panik-ataka.382409", "text": "Все повече стават хората, страдащи от паническо разстройство. Всеки, сблъсквал се с него, знае колко ужасяващи могат да бъдат, както физическите симптоми, така и психическите преживявания. Проблеми като обезсилващо главоболие, недостиг на въздух и ускорено сърцебиене, правят дори най-простите ежедневни задачи да изглеждат като невъзможни действия. \r\nПри хората без такова разстройство - проблемите с работата, финансите и всеки по-сериозен стрес, могат да доведат до същите симптоми и чувства.\r\n \r\nИма обаче начини за лечение и управление на това състояние.\r\n \r\nЕкспертите дават съвети за справяне с тревожността по време на паник атака:\r\n \r\n1. Наплискайте се с вода\r\n \r\nЕдно от най-лесните неща, които можем да направим, е да потопим ръцете си в студена вода или да наплискаме лицето си с нея. Сензорната стимулация със студена вода помага за разсейване от тревожните чувства, които ни завладяват и облекчава повишените нива на кортизол.\r\n \r\n\r\n ", "date": "2018.07.16", "title": "Как да си помогнем при паник атака?"}
{"url": "https://www.dnes.bg/rusia/2018/07/16/tusk-kym-kitai-rusiia-i-sasht-bez-tyrgovski-voini.382365", "text": "Председателят на Европейския съвет Доналд Туск днес призова в Пекин Китай, Русия и САЩ да не започват търговски войни и прикани трите страни да извършат реформи в Световната търговска организация, съобщиха световните агенции, предаде БТА. \n\r\nТуск призова за избягване на хаоса и прикани Русия и САЩ да не разрушават глобалния ред, а да съдействат за неговото реформиране.\n\r\n\"Все още има време да бъдат избегнати конфликтът и хаосът\", заяви Туск на пресконференция с китайския премиер Ли Къцян. \n\r\nТой припомни, че в миналото търговските войни много често са ескалирали до открити конфликти.\n\r\nТуск, както и председателят на Европейската комисия Жан-Клод Юнкер са в Пекин за годишната среща на върха между ЕС и Китай.\r\n                    \r\n                    \r\n\"Всички си даваме сметка, че световната архитектура е в процес на промяна пред нашите очи\", каза Туск и припомни, че \"светът, който ние построихме в продължение на десетилетия донесе на Европа мир, развитие на Китай и край на Студената война\".\n\r\n\"Общо задължение е на Европа и на Китай, но също и на Америка, и на Русия да не разрушават този световен ред, а по-скоро да го подобрят, да не се впускат в търговски войни, които доведоха до открити конфликти толкова често в нашата история\", каза Туск.\n\r\n\"Ето защо призовавам нашите китайски домакини, но също и президентите Тръмп и Путин да започнат съвместно един процес на пълна реформа на СТО\", каза Туск.\n\r\nПо-късно днес Туск и Юнкер ще се срещнат и с президента на Китай Си Цзинпин.", "date": "2018.07.16", "title": "Туск към Китай, Русия и САЩ: Без търговски войни! "}
{"url": "https://www.dnes.bg/obrazovanie/2018/07/16/ne-prashtash-deteto-si-na-uchilishte-nalagat-ti-globa.382398", "text": "Промени в Наказателния кодекс ще бъдат обсъдени в началото на следващия парламентарен сезон относно родителите, които лишават децата си от образование. Това заяви в Ловеч заместник-министърът на образованието Деница Сачева, която участва в семинар във връзка с Плана за действие за изпълнение на Стратегията за образователна интеграция на деца и ученици от етническите малцинства(2015-2020). \n\n\n Ако родител уврежда детето си физически, той носи наказателна отговорност, но ако го лишиш от образование е форма на увреда, коментира Сачева, цитирана от БТА.\n\r\nПредложението е част от мерките на правителството за връщане на децата в клас. \r\n                    \r\n                    \r\nОсвен това се въвеждат допълнителни часове за изучаване на български език, тъй като 20 процента от децата в България не говорят или слабо говорят български език.\n\r\nТези часове ще бъдат задължителни и ако не се посещават, ще бъдат налагани глоби на родителите, които ще се събират от общините, съвместно с НАП. \n\r\n\"Трябва да започнем да гледаме на тези проблеми с по-различен подход, включително и с включване на възможности за обучение по дигитални технологии, защото това също е начин да привлечем интереса, да задържим вниманието, да направим училището по-привлекателно за децата от малцинствените групи\", заяви Сачева.\n\r\nТя припомни, че от Европейската комисия са одобрени два големи проекта. Единият е за 80 милиона лева, а другият за 105 милиона лева, насочени към детските градини и училищата за допълнителни дейности по български език, по интереси - всичко, което е необходимо децата да бъдат привлечени и да останат в клас по-дълго време.\n\r\nНад хиляда екипа в цялата страна са успели да върнат в клас над 22 хиляди деца от 206 хиляди. Обходени са почти 214 хиляди адреса, на които са издирвани около 190 хиляди деца. Малко повече от половината са в чужбина.", "date": "2018.07.16", "title": "Не пращаш детето си на училище – налагат ти глоба!"}
{"url": "https://www.dnes.bg/health/2018/07/16/kakvo-da-iadem-za-da-izbegnem-celulita.382406", "text": "Целулитът представлява джобчета с мастни клетки, които се образуват точно под повърхността на кожата. В тези мастни образувания се натрупва вода, която води до допълнително набръчкване на кожата. Целулитът е по-често срещан при жените, отколкото при мъжете. Това се дължи на факта, че кожата при жените е много по-тънка. \r\nНяколко са факторите, които имат отношение към появата на целулит – пол, генетична предразположеност, хормонален дисбаланс, еластичност на кожата, начин на живот и особено храненето.\r\n \r\nЕто няколко предложения за храни, които борят целулита:\r\n \r\nКориандър. Това е една от храните, които или обичаш или не можеш да понасяш. Кориандърът има детоксикиращ ефект като подпомага премахването на тежките метали, които са склонни да се натрупват в мастните депа. Тежките метали пречат на нормалната работа на клетките и тъканите и на обмяната на веществата. Елиминирането им може да помогне да се отървете от излишните мазнини. Кориандърът е чудесна подправка за почти всяка храна.\r\n \r\n", "date": "2018.07.16", "title": "Какво да ядем, за да избегнем целулита?"}
{"url": "https://www.dnes.bg/rusia/2018/07/16/sled-4-chasa-razgovori-i-putin-i-trypm-dovolni-predovolni.382412", "text": "\nПрезидентите на САЩ и Русия Доналд Тръмп и Владимир Путин останаха доволни от двата кръга преговори, които проведоха в Хелзинки.\n\r\nПърво двамата лидери се срещнаха на четири очи за малко над два часа, а след това на работен обяд към тях се присъединиха делегациите им. От руска страна присъстваха външният министър Сергей Лавров, прессекретарят на Путин Дмитрий Песков и президентският съветник Юрий Ушаков. В американската делегация бяха държавният секретар Майк Помпейо и президентският съветник за националната сигурност Джон Болтън. Тази част от преговорите продължи около два часа, а след това дадоха пресконференция.\n\n\n\n Руският президент Владимир Путин заяви, че преговорите му в Хелзинки с американския му колега Доналд Тръмп са били успешни и полезни.\r\n                    \r\n                    \r\n\"Преговорите преминаха в откровена и делова обстановка. Смятам ги за много успешни и много полезни\", заяви той.\n\r\nПутин заяви, че Студената война е приключила и че САЩ и Русия трябва да решават проблемите заедно.\n\r\n\"За всички е очевидно, че двустранните отношения преживяват сложен период, обаче тези трудности и тази напрегната обстановка нямат обективни причини. Студената война отдавна приключи, епохата на остро идеологическо противопоставяне на двете страни остана далеч в миналото, обстановката в света кардинално се промени\", заяви руският президент.\n\r\n\"Днес и Русия, и САЩ се сблъскват със съвършено различни предизвикателства - опасно дебалансиране на механизмите на международната сигурност и стабилност, регионалните кризи, разпространяването на терористичната заплаха и трансграничната престъпност, нарастването на проблемите в световната икономика, екологични и други рискове. Справянето с всички тези проблеми е възможно само с обединени усилия\", заяви Путин.\n\r\n\"Надявам се да стигнем до такова разбиране и с американските партньори\", добави руският президент.\n\r\n\"Днешните преговори отразиха съвместното ни с президента Тръмп желание да поправим негативната ситуация в двустранните отношения, да набележим първите стъпки по оздравяването им, възстановяване на приемливо равнище на доверие и връщане към сътрудничеството от предишното ниво по всички въпроси от взаимен интерес\", каза Путин.\r\nРуският президент заяви, че Москва никога не се е месила в изборния процес в САЩ. \n\r\n\"Г-н Тръмп засегна темата за руската намеса в американските избори. Трябваше да повторя това, което съм казвам много пъти преди – руската държава никога не се е намесвала, нито е планирала да се намесва във вътрешните работи на САЩ“, каза той.\n\r\nТръмп заяви, че е посветил на темата значителна част от времето на разговора с Путин. \n\r\n\"На днешната среща пряко засегнах темата за руската намеса в нашите избори. Значителна част от времето бе отделена на това и президентът Путин много може би много искаше да засегне темата… Той има интересна идея\", каза Тръмп без да влиза в подробности.\n\r\nUS президентът нарече \"катастрофа“ за САЩ разследването на руската намеса в изборите. „Ние  проведохме брилянтна кампания и затова съм президент“, каза Тръмп, отхвърляйки за пореден път твърденията, че руско хакване и пропаганда са му помогнали да спечели вота през 2016 г.\n\r\n\"Имам голямо доверие в хората от моето разузнаване, но ще ви кажа, че Путин бе изключително силен и мощен в отричането (на намесата). И направи невероятно предложение\" каза Тръмп.\n\r\nПреди това Путин намекна, че би разрешил разпити на руски граждани, обвинени от спецпрокурора Робърт Мълър. \n\r\n\"Той може да ни изпрати заявка за разпит на хората, които подозира“, каза Путин.\n\r\nРуският президент призна, че се надявал Тръмп да спечели изборите, \"защото говореше за нормализация на руско-американските отношения“. \n\r\nИ нарече \"глупост\" твърденията, че Москва събирала компромати за Тръмп. \n\r\n\"Трудно е да си представи човек по-голяма глупост. Моля изхвърлете този боклук от главите си“, каза Путин и посочи, че когато Тръмп е бил в Москва за конкурс за красота, той не е знаел за идването му.\r\nЗаради демонстрираните добри отношения между двамата президенти се оказа, че мнозинството чуждестранни журналисти, командировани в Хелзинки за срещата между Путин и Тръмп, са уверени, че по време на протоколната част от срещата американският държавен глава е намигнал на руския си колега. \n\r\nДискусията по въпроса се завърза в пресцентъра във финландската столица, в който се събраха стотици журналисти, за да отразяват преговорите между лидерите на двете страни.\n\r\nМоментът, който предизвика споровете, беше, когато Путин и Тръмп излязоха пред медиите за встъпителните изявления преди срещата лице в лице в президентския дворец в Хелзинки. На кадрите се вижда как американският президент, който седеше отдясно на Путин, гледа към руския си колега и сякаш му намигва.\n\r\nМалка анкета на кореспондента на ТАСС сред останалите журналисти, показа, че мнозинството не се съмняват, че е станало именно това. \n\r\nВ същото време някои медийни представители гледат скептично на това, че става дума за намигване.", "date": "2018.07.16", "title": "След 4 часа разговори и Путин, и Тръпм доволни, предоволни"}
{"url": "https://www.dnes.bg/obshtestvo/2018/07/16/nezakonnata-sech-edna-ot-prichinite-za-globalnoto-zatopliane.382411", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Климатът все повече се изменя и всички ставаме свидетели на резките климатични промени не само в рамките на седмицата, но и само за 24 часа. \n\r\nДори на финала на Мондиал 2018 времето изненада както футболните привърженици, така и играчите на терена. \n\r\nПроливният дъжд се изсипа над стадиона, а това от своя страна стана и повод за много коментари в социалните мрежи. \n\r\nПодобни климатични промени наблюдаваме и в България. Мит ли е глобалното затопляне и истина ли е това, което виждаме за топенето на ледовете - в предаването \"Директно\" по  коментират климатологът Антоанета Йотова и експертът по горите Александър Дунчев. \r\n                    \r\n                    \r\nКлиматолозите са категорични - минахме към по-топлия климатичен пояс, но до какво ще доведе това? Големите жеги са последвани от интензивни валежи и сякаш вече няма четири сезона. \n\r\n\"Данните от продължителните наблюдения доказват, че има трайни глобални увеличения на температурите. Има покачване от 1 градус за цялата планета\", коментира Антоанета Йотова. \n\r\n\"За момента сме далеч от катастрофалните сценарии, но трябва да подчертаем, че това покачване започва да се засилва след 80-те години на миналия век\", сподели още климатологът. \n\r\n\"С изсичането на горите намаляваме площите за абсорбиране на въглеродния диоксид. Горите трябва да се стопанисват по-добре. Залесяванията възстановяват поглъщателната способност на горските еко системи на Земята и това смекчава климатичните промени\", сподели в предаването експертът по горите Александър Дунчев.", "date": "2018.07.16", "title": "Незаконната сеч - една от причините за глобалното затопляне"}
{"url": "https://www.dnes.bg/notifikacii/2018/07/16/finlandci-na-protest-za-aborta-sreshtu-fashizma.382413", "text": "Активисти във Финландия използват интереса към срещата между Доналд Тръмп и Владимир Путин и в течение на два дни организират в Хелзинки протести с най-разнообразни искания, предаде Асошиейтед прес.\n\r\nЗащитници на правото на аборт се появиха днес с издути кореми и маски с лика на Тръмп. Антифашистки демонстранти носеха плакати с откровени обиди. Привърженици на свободната търговия, украински антивоенни активисти, природозащитници и поддръжници на правата на хомосексуалните, развяващи знамена с цветовете на дъгата - всички искаха да привлекат вниманието на световните медии, допълва БТА. \n\n В града, който гордо отстоява правото на протест, демонстрантите бяха разпръснати. Някои останаха зад издигнатите от полицията заграждения, опитвайки се да дадат публичност на протеста си, докато световните лидери профучаха край тях в бронирани автомобили за срещата си в президентския дворец.\r\nДруги организираха демонстрациите си край забележителностите на Хелзинки - далече от срещите на лидерите, но на места, видими за жителите на града и туристите.\n\r\nНа протестно шествие, привлякло неколкостотин души, можеха да се видят и чуят на едно място какви ли не лозунги - някои подкрепяха германският канцлер Ангела Меркел, други викаха \"Фашисти, вървете си у дома!\", трети поставяха под въпрос легитимността на изборната победа на Тръмп, при положение, че е изгубил народния вот. На един плакат дори пишеше: \"Мястото на Жената е в Съпротивата\".\n\r\n\"Честно казано не мисля, че двамата души, които се срещат днес, ги е грижа дали сме тук или не\", каза 43-годишната демонстрантка Тина Аспиала. \n\r\nТова е по-скоро проява на глобална солидарност срещу много неща, и смятам, че точно затова си струва да се участва в протести, призна тя.\n\r\nПреди пресконференцията на Тръмп и Путин от журналист бил отнет със сила малък плакат с текст: \"Договор за забрана на ядреното оръжие\", предаде ТАСС. \n\r\nОтначало охраната извикала журналиста на разговор, а след няколко минути той се върнал и казал на колегите си, че искал да зададе въпрос, свързан с темата за ядрените оръжия. Докато им обяснявал, че според охранителната служба на пресконференцията е забранено да се носят плакати, той показал лист, малко-по голям от формат А4, с вече споменатия текст, след като бил изведен от охраната.", "date": "2018.07.16", "title": "Финландци на протест - \"за\" аборта, срещу фашизма..."}
{"url": "https://www.dnes.bg/notifikacii/2018/07/16/korab-na-smyrtta-nai-goliamata-morska-tragediia-v-istoriiata.382386", "text": "Потъването на Титаник може и да е една от най-известните и разказвани морски трагедии, познати на човечеството, но не е най-голямата.\r\nМорският лайнер Вилхелм Густлоф е свален от съветска подводница на 30 януари 1945 г. При инцидента загиват 9 343 души, предимно бежанци. 5 хиляди от тях – деца.\r\nКраят на Втората световна война наближавал. Съветските войски настъпвали все повече, а капитулацията на нацистка Германия била неизбежна. Хората започнали отчаяно да търсят спасение – да излязат от войната живи. Пътят към живота и свободата им минавал през морето. Никой не подозирал, че той води към Ада.\r\nНад 10 000 души буквално са натъпкани в круизен кораб с капацитет под 2 000 пътници. Част от бегълците са нацисти, но повечето от хората бягали от тежкия режим. По-късно стават жертва и на морето.\rКорабът е забелязан от съветската подводница малко след като напуска пристанището и го следва в продължение на два часа – когато навлиза навътре в Балтийско море и път за спасение няма. Дошло време на торпедата. Някои загинали още при ударите. Други скочили в паниката и се удавили. Германците успели да спасят само малко над хиляда души – толкова, колкото побирали спасителните лодки.\r\nПотъването на Вилхелм Густлоф е най-ужасяващата и брутална морска трагедия в историята. Когато няколко съветски торпеда удрят плавателния съд, спасителните лодки се оказват напълно недостатъчни да поберат всички на кораба. В резултат над хиляди замръзват до смърт във водата. Освен германци, на кораба търсят спасение и граждани на Прусия, Литва, Латвия, Полша, Естония и Хърватия. Спасение, което така и не идва. Мечтата за по-добър живот потъва дълбоко в морето.\r\n\r\nПокъртителната трагедия е запечатана в книгата \"Сол при солта\" на Рута Сепетис. Историята е разказана от името на четирима младежи, качили се на морския ковчег. Авторката научава за потъването на Вилхелм Густлох, когато разбира, че неин роднина е трябвало да бъде на кораба. Пътуването му се е отложило в последната секунда, а по-късно това спасява и живота му.\r\nС помощта на издателя си в Полша, Сепетис успява да издири оцелели, за да им вземе интервю.\r\n\"Не можех да повярвам, че някой изобщо се е спасил\", казва пред Time авторката.\r\nЗащо толкова малко се говори за тази история?\r\nСпоред автора, нацисткия режим упорито се е опитал да скрие фактите за трагедията – не са искали никой да знае, че Германия губи войната. Някои от оцелелите по-късно дори се опитали да разкажат за ужаса на Вилхелм Густлоф, но по-късно били потърсени и предупредени \"да не говорят за неща, които не са се случили\".\r\nТрагедията обаче е факт, а над 9 хиляди тела лежат на дъното на морето. Повечето от тях – деца и жени. С тях потъва и надеждата им за по-добър живот.", "date": "2018.07.16", "title": "Кораб на смъртта – най-голямата морска трагедия в историята"}
{"url": "https://www.dnes.bg/zvezdi/2018/07/16/kryshtene-po-kralski-oficialni-kadri-na-princ-lui.382380", "text": "\n\r\nПредставители на двореца Кенсингтън публикуваха новите официални снимки на кралското семейство, направени в чест на кръщенето на принц Луи.\r\nНа кадрите третият наследник на Кейт и Уилям е разположен в центъра, в ръцете на своята майка, която е седнала до съпруга и децата си - сина си Джордж и дъщеря си Шарлот.\r\nНа заден план са принц Хари, Меган Маркъл, принц Чарлз и съпругата му Камила, както и семейство Мидълтън - Майкъл, Карол, Джеймс и бременната Пипа със съпруга си.\r\nЛюбопитно е, че на снимките липсват кралица Елизабет Втора и принц Филип.\r\nПринц Луи се роди през април тази година. Вижте още новини за звездите в ", "date": "2018.07.16", "title": "Кръщене по кралски. Официални кадри на принц Луи"}
{"url": "https://www.dnes.bg/balkani/2018/07/16/za-poreden-pyt-voenen-samolet-se-razbi-v-rumyniia.382407", "text": "Военен самолет падна днес следобед в Румъния, но пилотите са успели да катапултират, предаде БТА, позовавайки се на информационния сайт Зиаре.\r\nСамолетът ИАР 99 Сом (IAR 99 Soim) е паднал в окръг Бакъу, Северозападна Румъния, по време на тренировъчен полет. Той излетял от база на НАТО в Бакъу.\r\nМинистърът на отбраната Михай Фифор заяви пред телевизия Антена 3, че все още няма много информация за станалото. Министърът и началникът на Генералния щаб генерал Николае Чука са отпътували към мястото на инцидента.\r\nГоворител на Окръжния инспекторат за извънредни ситуации в Бакъу каза, че пилотите са открити живи и здрави.\r\nИнцидентът става по-малко от 10 дни след катастрофата на румънски МиГ-21 по време на авиошоу на 7 юли, при която загина пилотът. Заради тази катастрофа военният министър забрани полети с този тип стари съветски изтребители до откриването на причината за станалото.", "date": "2018.07.16", "title": "За пореден път военен самолет се разби в Румъния"}
{"url": "https://www.dnes.bg/politika/2018/07/16/vinovnite-za-chumata-tyrgovci-na-jivotni.382405", "text": "Нерегламентирана търговия между български и турски гражданин е причината за появата на чума по животните в Странджа. Това съобщи в Несебър вицепремиерът Валери Симеонов, цитиран от БНР. \n\n\n Той е подал сигнал в ДАНС за нарушението. \n\r\nСпоред него човешкият фактор е причина за разпространението на болестта. \n\r\n\"Не е възможно животни, преминали през българо-турската граница да са разпространили заразата, защото построената ограда спира достъпа им\", настоя Симеонов.\n\r\n\"Подал съм сигнали в ДАНС за разследване на огнищата, подал съм информация как са се появили и така нататък, всичко това е намеса на човешкия фактор. Вероятно ще лъсне истината каква е, аз я знам каква е, става въпрос за пренасяне на зараза с цел лични печалби\", отсече той.\r\n                    \r\n                    \r\nСпоред него унищожаването на животните е неизбежна мярка.\n\r\n\"Държавата се опитва наднормативно да компенсира нанесените вреди и щети на стопаните\", подчерта той.\n\r\n\"Продажбата на животни е довела до разпространението на заразата\", твърди Валери Симеонов. Той смята, че наложените мерки не са спазвани от българите.\r\n\"Те тръгнаха, като разбраха, че животните могат да бъдат изтрепани, почнаха да ги товарят да се опитват да ги продават в близките общини на ниска цена\", отсече вицето.\n\r\n ", "date": "2018.07.16", "title": "Виновните за чумата? Търговци на животни"}
{"url": "https://www.dnes.bg/politika/2018/07/16/samoleti-s-bejanci-taino-u-nas-karakachanov-smehotvorno.382394", "text": "Това, че в България тайно кацат самолети с нелегални мигранти на военните летища, е фалшива новина!\r\nТака вицепремиерът и военен министър Красимир Каракачанов коментира съобщенията, че бежанци се стоварват с военни самолети у нас. Информацията се появи в регионални сайтове, които цитират неназован чешки телевизионен канал.\n\n\n \"Искам да се знае категорично и ясно, че България не приема тайно мигранти и никакви самолети с бежанци не са се приземявали на територията на страната\", беше категоричен той.\r\nКаракачанов припомни, че от 2016 г. насам потокът на мигранти към страната ни намалява драстично.\r\nМинистърът е категоричен, че като вицпремиер по сигурността няма да допусне криза като тази от 2013-2016 година.\r\r\n                    \r\n                    \"Слуховете, че някакви конспиративни полети \"доставят\" нелегални мигранти в страната ни, кацайки тайно на военни летища са смехотворни. За да кацне самолет на военно летище, трябва аз да разреша. А за да разреша, трябва да зная каква е целта. Това важи и за военните, и за цивилните самолети\", обясни военният министър в позицията си по въпроса.\r\nТой припомни, че още от 2013-та година, като лидер на ВМРО, застъпва позициите, че България категорично няма да стане мигрантското гето на Европа. И сега, като вицепремиер по сигурността той не отстъпва от тази теза.\r\nКаракачанов цитира и данни от Агенцията за бежанците, според които ако през януари 2015 г. капацитетът на центровете за мигранти е бил запълнен 67%, през ноември 2016 г. стига до 103%, то през 2017 г. и до сега тенденцията е на трайно намаляване. Към месец юли 2018 г. той е едва 11%, сочат данните.\r\nХората, които са влезли на територията на България между 2015 и 2018 г., са основно от Афганистан, Ирак и Сирия.\r\nКрасимир Каракачанов отново се обяви против разполагането на центрове за бежанци в градовете и обяви, че ще подкрепи искането на колегите си Ангел Джамбазки и Карлос Контрера те да бъдат закрити.", "date": "2018.07.16", "title": "Самолети с бежанци тайно у нас? Каракачанов: Смехотворно!"}
{"url": "https://www.dnes.bg/football/2018/07/16/rekordi-duzpi-drami-cifrite-na-mondial-2018-a-g.382374", "text": "Редица рекордни паднаха по време на световното първенство по футбол в Русия, която приключи в неделя вечер. Сред тях са най-много отсъдени дузпи, голове в добавеното време и попадения от статични положения от един отбор. \n\r\nКато цяло обаче головете бяха по-малко от тези на много други турнири, а и средната посещаемост по стадионите продъжли своя спад.\n\n\n\r\nБТА събра някои от най-впечатляващите цифри на световното първенство:\n\r\n – Броят на червените картони. Жером Боатенг от Германия и Игор Смолников от Русия бяха изгонени с втори жълти картони, а Михаел Ланг от Швейцария и Карлос Санчес получиха директни червени. Това е най-малкият брой изгонени футболисти на световно първенство от 1978-а година насам.\r\n                    \r\n                    \r\n – Това е броят голове, които отборът на Англия вкара от статични положения. А към тях добави едва 3 от игра. Първата цифра е рекорд за световно първенство.\n\r\n - Тома Мюние вкара срещу Англия в битката за третото място и с това стана десетият белгиец с попадение на Мондиал 2018. Това е изравнен рекорд на Франция от 1982-а година и на Италия от 2006-а.\n\r\n - В Русия паднаха 19 гола по време на добавеното време на вторите полувремена на мачовете. Това е със седем повече от Бразилия през 2014-а.\r\n - Хърватия заема към този момент 20-о място в световната ранглиста и с това се превърна финалистът с най-ниско класиране от въвеждането му през 1992-а година.\r\n - Съдиите дадоха точно толкова дузпи, с което подобриха значително досегашния рекорд. Той се държеше от три Мондиала - 1990, 1998 и 2002, с 18 наказателни удара.\r\n - Според ФИФА това е процентът на правилни отсъждания от съдиите. Ако реално е така, то системата ВАР е проработила успешно.\r\n – Броят на головете, паднали на Мондиала в Русия. В 64 мача паднаха 169 гола или средно по 2.64. През 2014-а паднаха по 2.67 гола на мач, но като цяло Русия 2018 заема едва 15-о място по попадения от 21 световни първенства в историята.\n\r\n - Това е средната посещаемост на мачовете в Русия, което е огромен спад в сравнение с 53592 души средно на двубой в Бразилия. И двата турнира пък са далеч от бройките на Япония и Република Корея от 2002-а.\n\r\n - Броят швейцарски франкове, получени от ФИФА от различни глоби. 360 000 франка са само от... използване на непозволени футболни чорапи.", "date": "2018.07.16", "title": "Рекорди, дузпи, драми... Цифрите на Мондиал 2018-а г. "}
{"url": "https://www.dnes.bg/notifikacii/2018/07/16/piian-pomete-karuca-na-krystovishte-v-lom.382395", "text": "Пиян налетя на каруца на кръстовище в Лом, а полицията го арестува.\r\nМъжът опитал да се скрие от органите на реда, но те не само, че го хванали, ами установили, че няма шофьорска книжка.\r\nСигналът за инцидента е подаден около 13:50 часа на 14 юли, съобщиха от МВР.\r\nШофьорът навлязъл с несъобразена скорост в кръстовището и се врязал в каруца, теглена от кон, след което избягал.\r\nЗадържан е в адрес в Лом само два часа по-късно. Оказал се 32-годишен от село Дреновец.\r\nСъставени са му три акта и наложена 24-часова полицейска мярка за задържане.", "date": "2018.07.16", "title": "Пиян помете каруца на кръстовище в Лом"}
{"url": "https://www.dnes.bg/politika/2018/07/16/deputatite-podhvashtat-falshivite-knijki-zaradi-bosiia.382408", "text": "Шефката на Народното събрание Цвета Караянчева и министърът на вътрешните работи Валентин Радев разговаряха с Николай Колев-Босия в дома му в столицата. Известният дисидент обяви гладна стачка заради купуването на шофьорски книжки в средата на юни. \n\n\n След срещата Караянчева обяви,че му е предложила да се създаде анкетна комисия в парламента за транспортния бранш с негово участие.\n\r\nПредложението за създаването на комисията в сряда ще бъде гласувано и сигурно първото й заседание ще бъде в четвъртък, обясни тя.\n\r\nКараянчева призна, че го е помолила да прекрати стачката и да му бъде сложена система, но той е отказал и е посочил, че ще издържи до четвъртък. \r\n                    \r\n                    \r\nЛекарският екип го е прегледал, засега е в относително добро състояние.\n\r\nОт 12 юни той протестира срещу фалшивите шофьорски книжки, които водят до много жертви и ранени по пътищата. \n\r\nГладната стачка на Колев е и срещу възстановяването на работа на уволнените за корупция служители на Изпълнителната агенция \"Автомобилна администрация\", които са заподозрени, че продават шофьорски книжки. \r\n \r\n\"След като г-н Колев и в събота, и днес не дойде, ние решихме с министър Радев да дойдем\", обясни Караянчева. Тя предлага анкетната комисия да се занимае с установяване на фактите и обстоятелствата в транспортния сектор и в нея да бъдат излъчени по двама представители от всяка парламентарна група. \n\r\nЩе направим такава анкетна комисия, за да може да се успокои г-н Колев, коментира председателят на парламента. \"Когато се касае за човешки живот, трябва да направим всичко възможно\", категорична беше тя.\n\r\nОтносно другото искане на Колев, Караянчева коментира, че парламентът е законодателен орган, той е институция, избрана от над два милиона и половина български граждани, и няма как да бъде разпуснат по желание на когото и да е.\n\r\nМинистърът на вътрешните работи Валентин Радев коментира, че Николай Колев-Босия има два сигнала до МВР, които са свързани с прекомерна сила и с периметъра за охрана на НС. Помолихме го да ни даде един месец, посочи Радев. Комисията ще изследва и ще му дадем резултати, добави той. \n\r\n\"Добрата новина е, че той се съгласи, ще дойде, дава ни шанс, дано цял месец ни даде и да остане жив, затова сме тук\", коментира Радев. \n\r\nСъпругата му каза, че от два-три дни е на легло, сега обаче стана, говори с нас, каза вътрешният министър.\n\r\nПо думите му Николай Колев-Босия е разговарял разумно, нямало някакви остри думи.", "date": "2018.07.16", "title": "Депутатите подхващат фалшивите книжки заради Босия"}
{"url": "https://www.dnes.bg/politika/2018/07/16/turskite-turisti-u-nas-s-ryst-ot-blizo-10.382399", "text": "Турция попада в топ 10 на пазарите за входящ туризъм за България, се е похвалила министърът на туризма Николина Ангелкова по телефона пред новия си турски колега Мехмет Ерсой и го е поздравила с поемането на поста. \n\n Тя е добавила, че за периода януари-май на тази година над 264 хил. турски граждани са посетили страната, като се отчита ръст от 9,1 на сто спрямо същия период на 2017 г., уточняват от пресцентъра на министерството.\r\nПрез миналата година туристическите посещения от Турция са повече от 636 хил. и се наблюдава увеличение от 12,5 на сто. А за последните пет години турските туристи, посетили България са нараснали двойно, е информирала министърът. \r\n                    \r\n                    \r\nРазработването на така наречения \"Балкански маршрут\" е била една от темите, които двамата министри са обсъдили. Те са се обединили около мнението, че този продукт ще е от изключителна полза за привличането на туристи от далечни дестинации и в двете страни. Министър Ангелкова е подчертала, че е от ключово значение да имаме индивидуална услуга, с която да отговорим на нуждите на посетителите от отдалечени държави като Китай и Япония, като е допълнила, че това ще надгради предлаганите туристически продукти и в България, и в Турция. Тя е припомнила, че създаването му е било предложено и подкрепено на срещата на високо ниво на министрите на туризма на държавите-членки на ЕС \"Туризъм и икономически растеж\", организиран в рамките на Българското председателство на Съвета на ЕС. \n\r\nАнгелкова е поканила турския си колега да се включи във втория Международен конгрес на световните цивилизации и историческите маршрути. Той се организира под егидата на Световната организация по туризъм и ще се състои в периода 14-16 ноември в София. \n\r\nМинистър Мехмет Ерсой е коментирал, че ще разчита двете съседни страни да продължат ползотворното си сътрудничество в туризма. Той е допълнил още, че ще подкрепя и съдейства за организирането на всякакви инициативи, които ще допринесат за успешното развитие на сектора.\r\n ", "date": "2018.07.16", "title": "Турските туристи у нас с ръст от близо 10%"}
{"url": "https://www.dnes.bg/notifikacii/2018/07/16/petlite-s-kupata-no-pobedata-shte-ia-osrebri-makron.382391", "text": "Изглежда, че Еманюел Макрон току-що отново извади късмет. Вълнуващата победа на Франция с 4-2 над Хърватия на финала на Световното първенство по футбол вчера е точно тази добра новина, за която повечето президенти могат само да мечтаят. Това е втората световна купа за страната след успеха й като домакин през 1998 г., който предизвика вълна от национален оптимизъм.\n\r\nСлед 14 месеца на власт рейтингът на Макрон постоянно спада, стигайки до едва 40 процента. Въпреки че ръководи много икономически и социални реформи, 40-годишният бивш инвестиционен банкер е наричан от много критици от левицата \"президента на богатите\" и този етикет му подхожда.\n\r\nНеотдавнашните противоречия заради разходи за порцеланови съдове, изграждане на плувен басейн в президентска резиденция и остри коментари за цената на социалните грижи подсилват образа му на лидер, който, поне според някои, е далече от хората.\n\r\nИзглежда обаче, че щастието отново се усмихва на Макрон, точно както по време на кандидатпрезидентската кампания през 2017 г., когато той се възползва от извънредна поредица от благоприятни събития, включително провала на кандидатурата на консервативния фаворит заради корупционен скандал.\n\r\nМакрон, който беше в Москва, за да гледа финала със съпругата си Брижит, беше развълнуван от победата и стоя на терена в поройния дъжд, за да прегърне един след друг всеки от играчите, а после радостно да целуне световната купа.\n\r\nПрез 1998 г. популярността на тогавашния президент Жак Ширак рязко се увеличи благодарение на \"ефекта от Световното първенство\" - рейтингът му скочи с 18 пункта според Френския институт за изследване на общественото мнение (ФИИОМ). Това помогна на остаряващия голист да се възстанови от унизителното поражение на предсрочните избори през 1997 г.\n\r\nСърдечното отношение и ентусиазираната подкрепа на Ширак към мултикултурния черно-бяло-северноафрикански отбор на плеймейкъра Зинедин Зидан през 1990-те му помогна да се справи с поредица корупционни скандали, след което той спечели втори мандат.\n\r\nМакрон, който все още уверено командва и не е сведен до предимно церемониалната роля, каквато имаше Ширак при режима на \"съжителство\" със социалистите, едва ли може да спечели много повече от няколко пункта от сегашното си ниско ниво.\n\r\nНо въпреки това политически социолози казват, че не се изключва известен ръст на популярността - у дома или в чужбина.\n\r\n\"Съвсем не е сигурно, че това, което се случи през 1998 г., сега ще се повтори по същия начин\", заяви пред Ройтерс социологът от \"Одокса\" Гаел Слиман. \"Но е много вероятно популярността на изпълнителната власт да се увеличи с 5, 6, 10 пункта.\"\n\r\n\"Това може да окаже значително въздействие и върху френския икономически дух, увереността на хората в бъдещето, техния оптимизъм като цяло, включително по отношение на потребителското поведение\", каза той.\r\nПомощниците на Макрон се опитват да омаловажат всякакви намеци за връзка между политиката и футбола са свързани. Те не искат президентът да бъде обвиняван в оказване на влияние върху Световното първенство, въпреки че Макрон и съпругата му бяха в Москва, за да гледат финала.\n\r\n\"Ние нямаме нищо общо с това, но нека се радваме\", каза Макрон на своите министри миналата седмица, след като Франция победи Белгия на полуфинала, заяви говорителят Бенжамен Гриво.\n\r\nВсе пак Макрон може да очаква вчерашната еуфория да предизвика вълна от нова самоувереност и национална гордост, като в същото време вероятно подсили репутацията на Франция в международен план.\n\r\nЗа младия президент ситуацията донякъде прилича на това, което се предполага, че е казал Наполеон Бонапарт за своите военни командири: не ме интересуват техните умения, \"дайте ми генерали с късмет\".\n\r\n\"Трябва да се проявява голяма предпазливост, що се отнася до политическия ефект, но може би ще има морален ефект, който ще продължи през лятото\", заяви пред Ройтерс Фредерик Даби от ФИИОМ. \"Аз повече виждам ефект за имиджа на Франция в чужбина, това дава ефект на натрупване, то подсилва рефрена на Макрон \"Франция се завръща\".\n\r\nВъв вътрешен план страната може да се задоволи с повдигане на \"доброто настроение\".\n\r\nСлед години на висока безработица, икономическа стагнация и поредица от смъртоносни ислямистки нападение от 2015 г. насам спечелването на световната купа може да помогне на страната да почувства, че най-лошото е отминало. Това може също така да помогне по-лесно да се преглътне горчивия хап, който правителството възнамерява скоро да предложи - непопулярни съкращения на разходите, очаквани след лятото.\n\r\n\"Втората половина на годината ще е малко сложна\", заяви пред Ройтерс Людовик Субран, който ръководи проучванията в \"Алианц\". \"Покупателната способност намалява, а онези французи, които не са предприемачи, се оплакват. Макрон имаше нужда от тази победа.\"\n\r\nСпоред проучванията на Субран световната купа ще подсили френското потребление с 0,2 пункта тази година, което на свой ред ще повиши икономическия растеж в по-широк план с 0,1 пункт.\n\r\nТова може да е достатъчно, за да помогне на Макрон да бъде в тон с химна на френския отбор през 1998 г.: \"I Will Survive\" (\"Ще оцелея\"). \n\r\n/БТА/", "date": "2018.07.16", "title": "Петлите с Купата... Но победата ще я осребри Макрон!"}
{"url": "https://www.dnes.bg/notifikacii/2018/07/16/franciia-pusna-na-svoboda-isliamist-zabyrkan-v-atentatite-ot-2015-g.382393", "text": "Алжирският ислямист Джамел Бегал, смятан за наставник на двама от извършителите на атентатите в Париж от 2015 г., бе освободен днес от затвора във Везен льо Коке в Западна Франция, съобщи Франс прес, като се позова на източник от съдебната система.\n\r\nБегал излежа втора десетгодишна присъда във връзка със заговор за освобождаването на алжиреца Смаин Аит Али Белкасем, осъден доживот за бомбен атентат в парижкото метро през 1995 г.\n\r\nФренските власти се стремяха този 52-годишен неудобен субект с отнето френско гражданство възможно най-бързо да се върне в Алжир и преговаряха в тази връзка с властите в родината му, която е напуснал на 21-годишна възраст, заминавайки за Франция.\r\nТази сутрин той бе експулсиран, след като излезе от затвора - отпътува за Алжир от парижкото летище Роаси, съобщиха източници на АФП.\n\r\n\"Преди 10 години блокирахме експулсирането му в Алжир поради риска да бъде изтезаван. Сега обаче климатът там му се вижда по-мек\", обясни за АФП неговият адвокат Беранже Турне.\n\r\nБегал е лежал във френски затвори общо 17 години. Авторитета му признават вече три поколения начинаещи джихадисти, отбелязва АФП.\n\r\nОсъден през 2005 г., той признава, преди да се отметне, защото уж го измъчвали разследващите в Обединените арабски емирства, че е бил натоварен от приближен на Бин Ладен да подготви атентат срещу американското посолство и културен център на САЩ.\n\r\nВ затвора Фльори-Мерожи край Париж се запознава с бъдещите извършители на масови убийства в редакцията на \"Шарли ебдо\" - братята Куаши, и в гастроном за еврейски храни - Амеди Кулибали. Според следствието става техен \"наставник\", уважаван заради \"религиозните си познания\".\n\r\nОсвободен през 2009 г., той е въдворен на местожителство в очакване евентуално да бъде експулсиран, но тогава ЕСПЧ се възпротивява. Сниман е по време на свиждане с Кулибали. Отново го арестуват през 2010 г. и го затварят в единична килия, добавя подробности АФП.", "date": "2018.07.16", "title": "Франция пусна на свобода ислямист, забъркан в атентатите от 2015 г."}
{"url": "https://www.dnes.bg/football/2018/07/16/prekrystiha-metrostanciia-v-london-na-garet-sautgeit.382377", "text": "Станция от лондонското метро временно бе прекръстена на мениджъра на националния отбор по футбол Гарет Саутгейт.\r\nПоводът е доброто представяне на \"Трите лъва\", които за първи път от 1990 година достигнаха полуфинал на Световно първенство по футбол. Мениджърът Гарет Саутгейт тръгна към Русия със състав от млади футболисти, които обаче му се отблагодариха по чудесен начин и в крайна сметка станаха четвърти в света.\r\nЗаради това, намиращата се в северната част на британската столица станция \"Саутгейт\" ще носи в следващите 48 часа името \"Гарет Саутгейт\", а пътуващите с метрото бяха призовани от местните власти да си направят по селфи за спомен на подземната спирка.Решението за смяната на името на станцията бе взето след първото класиране на Англия на полуфинал на световно първенство по футбол от 1990 година насам.\r\n ", "date": "2018.07.16", "title": "Прекръстиха метростанция в Лондон на Гарет Саутгейт"}
{"url": "https://www.dnes.bg/balkani/2018/07/16/zaev-proruski-biznesmeni-plashtat-za-agresivni-protesti.382385", "text": "В интервю за BuzzFeed News министър-председателят на Македония Зоран Заев обвини проруски бизнесмени в опит да попречат на страната да се присъедини към НАТО, като плащат за организирането на насилствени протести, отбелязва скопското електронно издание \"Независен\", предава \"Фокус\".\n\n\n\r\nСтрани, близки с Русия, са платили хиляди долари, за да предизвикват насилие в Македония с цел осуетяване на интеграцията ѝ в Алианса, подчерта Заев. \r\nЧаст от тях са отпускани на медии, а друга – за насърчаване на младите хора да протестират пред парламента в Скопие и да нападат полицейски служители. Това е очевидно, категоричен бе Заев.\r\nМакедонският премиер отказа да поясни кой стои зад финансирането, отбелязвайки единствено, че разследването е в ход. Съгласно думите му, властите са разбрали за схемата след разпити на участници в протестите, проведени миналия месец в Скопие.", "date": "2018.07.16", "title": "Заев: Проруски бизнесмени плащат за агресивни протести!"}
{"url": "https://www.dnes.bg/obshtestvo/2018/07/16/tradicionno-domashno-po-recepta-na-baba-izmamnite-trikove-pri-hranite.382390", "text": "Качеството, съдържанието на плодове и на пълнозърнести брашна, са най-честите измами с етикетите на храните. Това показа проучване на европейската потребителска организация.\n\r\nСпоред организацията най-честият тип измами са подвеждащи надписи, че предлаганият продукт е “традиционен”, “натурален”, “фермерски” или “по домашна/бабина рецепта”, което често няма нищо общо със съдържанието му, изпълнено с консерванти и стабилизатори, но създава у купувача усещане за качество. \n\r\nЕвропейските защитници на потребителите смятат, че подобни надписи целят да внушат на купувача, че стоката не е част от индустриалното производство на храни и затова е по-качествена, като в същото време описанието на гърба показва, че те съдържат добавки. Дава се пример с “натурално пуешко филе” от Норвегия, което съдържа 53% пуешко месо, а останалото е пилешко и добавки.\r\n                    \r\n                    \r\nВлагането на плодове в храните също е обичаен повод за подвеждане на купувачите. Най-често за целта се използват снимки на плодове, които не се намират в съставките на храната или пък съдържанието им съществено се разминава с твърдението на етикета. Най-честото нарушение е изобразяването на опаковката на екзотични или скъпи плодове и замяната в съдържанието им с по-евтини. Например мюсли с червени плодове на скъпа марка се оказва направено със сушени ябълки и ароматизатор на ягоди.\n\r\nПълнозърнестите брашна, за които се смята, че са по-полезни заради по-високото съдържание на фибри, също са чест начин за измами с етикетите, тъй като в предлаганите продукти те липсват или са в по-малки количества. Според европейската организация, човек трябва да изяде между 7 и 25,5 пълнозърнести бисквити, за да си осигури 5те грама фибри, които се съдържат в една ябълка. Производителите използват липсата на минимално съдържание на пълнозърнести съставки в европейското право, за да примамват клиенти с неверни твърдения върху етикета, твърдят от организацията. От там смятат, че в основния етикет на продукта или на предната страна на опаковката трябва да се отбелязва съдържанието на основните съставки, включително, когато става дума за плодове и други продукти, които се свързват със здравословния начин на живот.\n\r\nПо повод на доклада Европейската комисия изпрати днес писма до правителствата на страните членки, включително българското, в което ги призовава да засилят контрола върху съдържанието на етикетите. Елементите, които трябва да се включват в етикетите се задават от Брюксел, но прилагането им е задължение на националните правителства, напомня Еврокомисията.\n\r\nКомисарят за здравето Витеняс Андрукайтис, който е подписал писмото, заявява, че честните етикети са част от закрилата на потребителите и властите трябва да бъдат заинтересовани от здравето на своите граждани. Той им посочва параграфите от европейското законодателство, които могат да използват, за да накажат нарушителите.", "date": "2018.07.16", "title": "Традиционно, домашно, по рецепта на баба... Измамните трикове при храните"}
{"url": "https://www.dnes.bg/obshtestvo/2018/07/16/trymp-i-putin-se-sreshtnaha-pobybriha-i-sega-kakvo.382414", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ще има ли промяна в диалога между Вашингтон и Москва след срещата между Доналд Тръмп и Владимир Путин в Хелзинки? Отговорът на този въпрос по Bulgaria ON AIR в в разговор със Светлана Шаренкова от Форум \"България-Русия\" и журналиста и преводач Огнян Дъскарев. \n\n Според Светлана Шаренкова никой не е очаквал да бъдат постигнати конкретни договорености и най-важното е, че срещата се е случила. \n\r\n\"Неслучайно журналистите наричат тази среща \"историческа\". Настъпва нова архитектура на света - тя се изразява в един многополюсен свят, който не е американоцентричен\", каза тя в предаването \"Денят ON AIR\". \r\n                    \r\n                    \r\nШаренкова изрази съжаление, че вътрешната политика на САЩ оказва много сериозно влияние върху външната. Тя е на мнение, че с обвиненията към 12 руски агенти за намеса в президентските избори в САЩ е направен опит срещата да не се състои. \n\r\n\"И двамата излязоха удовлетворени от тази среща. Между тях има диалог\", отбеляза тя и добави, че диалогът между САЩ и Русия е започнал много съдържателно и на високо ниво. \n\r\nШаренкова посочи още, че Тръмп ясно е заявил, че няма намерение да коментира темата Крим. А по отношение на Украйна и газопровода, който минава оттам, Путин е поел ангажимент Русия да поднови договора. \n\r\n\"Важно е това, че срещата се случи изобщо. Човек се разбира много по-трудно с приятелите си, отколкото със своите изявени противници, каквато е Русия на САЩ\", каза от своя страна Огнян Дъскарев. \n\r\nСпоред госта на Bulgaria ON AIR основното от срещата е, че е бил поставен въпросът за ядрените оръжия и по думите му е страшно важно САЩ и Русия да се разбират по темата. \n\r\n\"Крим е кауза пердута, въпреки че Западът заявява гръмогласно, че никога няма да се примири\", коментира още журналистът и подчерта, че няма значение дали лидерите се харесват.", "date": "2018.07.16", "title": "Тръмп и Путин се срещнаха, побъбриха и сега какво?"}
{"url": "https://www.dnes.bg/notifikacii/2018/07/16/55-godishna-ostavi-7000-lv-pred-vratata-za-alo-apashi.382347", "text": "55-годишна жена от град Котел е станала жертва на телефонна измама, съобщиха от полицията в Сливен. \r\nНа 13 юли жената е получила телефонно обаждане от мъж, който се е представил за полицейски служител.\r\nТой я заблудил, че помага на органите на реда за залавянето на измамници, които са опасни и могат да наранят нея и близките й.\r\nВъвлечена в измамната схема, жената оставила пред пътната врата сумата от 7000 лева.\r\nПо случая в РУ - Котел е образувано досъдебно производство.", "date": "2018.07.16", "title": "55-годишна остави 7000 лв. пред вратата за ало апаши"}
{"url": "https://www.dnes.bg/notifikacii/2018/07/16/aleks-nacheva-svetovna-shampionka-v-troiniia-skok.382362", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАлександра Начева стана световна шампионка в тройния скок от шампионата на планетата по лека атлетика до 20 години в Тампере.\r\n16-годишната Александра победи конкуренцията с личен рекорд и най-добро постижение в света за годината, пише .\r\n ", "date": "2018.07.16", "title": "Алекс Начева – световна шампионка в тройния скок"}
{"url": "https://www.dnes.bg/politika/2018/07/16/bosiia-s-novi-iskaniia-ostavka-na-vlastta-i-krygla-masa-bez-politici.382359", "text": "\n\r\nНиколай Колев–Босия отправи нови искания към управляващите. Той настоява да се разпуснат Народното събрание и правителството, а президентът да свика кръгла маса без политици.\r\nБосия обяви гладна стачка преди повече от месец с искане да спре корупцията в Държавна автомобилна инспекция.\r\nОбщественикът протестира срещу купуването на шофьорските книжки, което е в основата на многото катастрофи с жертви по пътищата.\n\n\n\r\nПротестът на Босия пред парламента вече събра поддръжници, които миналата седмица влязоха в конфликт с полицията.\r\nДнес той даде пресконференция и призова да се разпусне и парламентът, и правителството, съобщи \"Дарик\".\r\r\n                    \r\n                    Босия настоява и президентът Румен Радев да свика общонационална кръгла маса без политици и да се изготви програма, да се избере програмен парламент да се направи програмно правителство, което да изпълни решенията на кръглата маса. Според него само така ще може да се стъпи на здраво, иначе сега сме обречени.\r\n\"Политиците нямат усет за това, което трябва да се свърши, те се занимават с далавери и маса пари отиват на вятъра\", каза той.\r\nСпоред Босия референдум може да реши дали да има Велико народно събрание, но сега е рано за Велико народно събрание, сега най-важното е програмно правителство и парламент.\r\nПодкрепата си за бившия дисидент на днешната пресконференция заявиха бившият служебен премиер Ренета Инджова и бившият служител на НСО подп.Николай Марков.\r\nДнес следобед Босия ще се срещне с шефката на парламента Цвета Караянчева по нейна покана.", "date": "2018.07.16", "title": "Босия с нови искания: Оставка на властта! И Кръгла маса без политици!"}
{"url": "https://www.dnes.bg/stranata/2018/07/16/nameriha-zagubiliiat-se-myj-na-vryh-perelik.382361", "text": "Приключи успешно акцията по издирването на изчезналия на 15 юли 78-годишен мъж от Смолян.\r\nТой се загуби в района на родопския връх Перелик. Възрастният мъж е прекарал нощта в подножието на върха, съобщава .\r\nСигналът за загубилия се човек е подаден около 15:45 в неделя. За последно неговите близки са го чули 15 минути по-рано.\n\r\nВеднага били сформирани спасителни екипи и девет спасители от Планинската спасителна служба в Пампорово започнали издирване, което продължило до 21:00 часа. Днес издирването започна отново тази сутрин с шестима спасители с куче.\r\nМъжът бил намерен в сравнително добро състояние, въпреки че е имал и здравословни проблеми. Прекарал е нощта на студено.\r\nЧовекът е бил с компания, която решила да се разходи за гъби. После приятелите му се опитали да го търсят, но не успели и потърсили помощ.", "date": "2018.07.16", "title": "Намериха загубилият се мъж на връх Перелик"}
{"url": "https://www.dnes.bg/notifikacii/2018/07/16/bylgarka-ot-atina-v-neizvestnost-ot-11-iuli-tyrsiat-ia.382343", "text": "Българка, живееща в Гърция, е в неизвестност от 11 юли. Казва се Софка Парапанова, от Хасково, на 53 години, пише в. \"Български новини\".\r\nЖивеела е в центъра на Атина. Апелът за издирването на Софка е отправен в социалната мрежа Facebook от друга българка – Светлана Лоскутова. \r\nТя умолява, който е виждал и чувал Софка Парапанова, или има информация за нея след тази дата, да сигнализира на съобщение в профила й в социалната мрежа.", "date": "2018.07.16", "title": "Българка от Атина в неизвестност от 11 юли – търсят я"}
{"url": "https://www.dnes.bg/health/2018/07/16/7-hrani-s-koito-shte-podmladite-kojata-si.382180", "text": "Кожата е най-големият орган в човешкото тяло. Дали полагаме достатъчно добри грижи за нейното здраве и красота? Продължителното излагане на слънце, вредните навици, неправилното хранене, стресът, недоспиването, дефицитът на определени хранителни елементи, са само част от факторите, които я правят вяла, увеличават риска от преждевременно стареене.\r\nВижте кои полезни храни могат да променят това как изглежда тя.\r\n\r\nАко искате да поддържате кожата си здрава, сияйна и млада, важно е в менюто си да включите и сурови ядки. Орехите съдържат всички витамини от групата В, които забавят стареенето ѝ. Хапвайте орехи и за да осигурите на кожата си витамин Е, омега-3 мастни киселини и антиоксиданти.\r\r\n                    \r\n                    \r\nСладките червени чушки са с високо съдържание на витамин С. Антиоксидант, който се бори свободните радикали и поддържа кожата млада. Витамин С е важен и за синтеза на колаген, който е от съществено значение за еластичността и гладкостта на кожата. Чушките имат и противовъзпалителни свойства, които намаляват риска от подуване, подпухване, появата на вяла кожа. \r\n", "date": "2018.07.16", "title": "7 храни, с които ще подмладите кожата си"}
{"url": "https://www.dnes.bg/obshtestvo/2018/07/16/bez-spirka-pred-mechtite-do-vryh-shipka-na-ryce.382354", "text": "\r\nКолко често ви се иска да направите нещо и си намирате оправдания или нещо ви спира? Вероятно често.\r\nПламен Любенов също има мечти, а пред него е и пречката, той е в инвалидна количка.\r\nМомчето успя да стигне и да спечели финала на \"България търси талант\" преди 2 години и от тогава продължава да се справя с предизвикателствата на живота.\r\nЕдна от мечтите му е да изкачи емблематичния връх Шипка.\r\n\"Винаги съм искал да изкача тези стъпала на ръце - невероятна емоция\", написа Пламен на Facebook профила си и сподели видео от постижението си.\r\n ", "date": "2018.07.16", "title": "Без спирка пред мечтите: До връх Шипка... на ръце!"}
{"url": "https://www.dnes.bg/cars/2018/07/16/porsche-gotvi-svirep-kabriolet.382352", "text": "Германският производител Porsche работи активно върху кабриолет, който ще бъде построен на базата последното поколение на модела 911. За разлика от откритата версия на поколение 997, от която бяха произведени едва 365 бройки, новият автомобил ще се предлага в по-голям тираж, твърди Autocar.\r\nПо време на Фестивала на скоростта в Гудууд през уикенда щутгартци показаха концептуалния 911 Speedster (поколение 991), посветен на 70-годишнината на марката. Неговата серийния версия пък бе заснета по време на тестове на \"Нюрбургринг\", като тя изглежда напълно завършена.\n\r\nТехнически кабриолетът ще повтаря изцяло купето 911 GT3 (991). Под капака на автомобила ще бъде поставен 4,0-литров \"боксер\", чиято мощност ще надхвърли 500 к.с. Представеният в Гудууд прототип бе оборудван с 6-степенна механична скоростна кутия, но се очаква кабриото да получи и 7-степенен \"робот\" PDK, който се поставя на купето.\r\r\n                    \r\n                    Динамичните характеристи на новото 911 Speedster не се съобщават, но със сигурност откритият вариант ще бъде по-тежък от купето, което със същия мотор ускорява от 0 до 100 км/ч за 3,9 секунди (с механични скорости) и за 3,4 секунди (с PDK).\r\nМаксималната скорост при купето е 320 км/ч, като се очаква тя да е по-малка за кабриолета, който ще е по-тежък.,\r\n", "date": "2018.07.16", "title": "Porsche готви свиреп кабриолет"}
{"url": "https://www.dnes.bg/politika/2018/07/16/iotova-smymri-vlastta-za-jivotnite-nakazatelna-akciia.382356", "text": "Държавата не беше на мястото си при овладяването на кризата с чумата и избиването на животните, каза във Велико Търново вицепрезидентът Илияна Йотова.\n\r\nТя не коментира радикалните мерки, взети за овладяване на епидемията при дребните преживни животни, защото преди всичко трябва да се гарантира здравето на хората в тези региони, пише \"\".\n\n\n\n\n\r\n\"Ще изчакам разбира се и европейската експертиза, но за мен това не е най-важно. По-лошото е, че през тези дни имах усещането за липса на държава или по-скоро държавата, която се отнасяше със своите граждани като с поданици - без много обяснения отиват, правят се някакви много радикални мерки, не се обяснява на хората нито рисковете, нито опасностите, нито им се дава някаква надежда, че когато тези действия бъдат извършени, те ще бъдат обезщетени по някакъв съответен начин. Всичко стана като някаква наказателна операция в очите на хората, а това не бива да се допуска\", каза вицепрезидентът.\r\n                    \r\n                    \r\nСпоред нея най-важното, което трябва да се направи занапред, е пълна прозрачност.\n\r\n\"Аз смятам, че при такива кризи беше важно да се свика дори извънредно заседание на парламента, да се изслушат министрите и ръководството на Агенцията по храните или поне ресорната комисия, защото хората, когато видят публичния ангажимент на държавата, когато видят, че някой мисли за решаването на техните проблеми, ще бъдат много по-спокойни и всички тези страхове, че видите ли ще укриват животни или ще ги пренасят на други места, биха отпаднали\", допълни Йотова.\r\n ", "date": "2018.07.16", "title": "Йотова смъмри властта за животните: Наказателна акция!"}
{"url": "https://www.dnes.bg/obshtestvo/2018/07/16/inflaciiata-za-iuni-spriamo-mai-samo-0-1.382363", "text": "Инфлацията за юни у нас спрямо май е 0.1 на сто, съобщи Националният статистически институт. \r\nПо данните инфлацията от началото на годината (юни 2018 г. спрямо декември 2017 г.) е 1.1 на сто, а годишната инфлация за юни 2018 г. спрямо юни 2017 г. е 3.2 на сто.\r\nСредногодишната инфлация за периода юли 2017 - юни 2018 г. спрямо периода юли 2016 - юни 2017 г. е 2.2 на сто.\r\nПрез юни 2018 г., спрямо предходния месец, има намаление на цените на хранителни продукти и безалкохолни напитки с 0.6%, както и на алкохолни напитки и тютюневи изделия - с 0.1%.\r\nСкок с 0.2% има на разходите за жилища, вода, електроенергия, газ и други горива, както и с 0.1% на разходите за жилищно обзавеждане, домакински уреди и принадлежности и обичайно поддържане на дома.\r\n ", "date": "2018.07.16", "title": "Инфлацията за юни спрямо май – само 0.1%"}
{"url": "https://www.dnes.bg/obrazovanie/2018/07/16/na-vyrha-matematicite-ni-s-5-medala-ot-olimpiada.382346", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария спечели 5 медала на Международната олимпиада по математика, която се проведе от 3 до 14 юли в Румъния. Българските математици завоюваха 1 златен, 3 сребърни и 1 бронзов медал.\n\r\nБорислав Антов спечели златото, а Кирил Бангачев среброто. На подобни олимпиади участват състезатели като сина на Башар Асад. Тази година в Румъния се състезаваха около 110 държави.\n\r\n\"Подготовката е постоянна, а не за някое конкретно състезание. Решаваме задачи както сами, така и с преподавателите си. Всички тези медали ни носят много гордост. Изключително приятно е да срещнеш връстници, които са също толкова заинтересовани от математиката\", сподели Кирил Бангачев в \"България сутрин\".\r\n                    \r\n                    \r\nЗлатният медалист Борислав Антов уточни пред , че страната ни е в Топ 5 в цяла Европа в математиката.\n\r\n\"Системата в България работи добре. Стараем се да не изпускаме талантите. Ние имаме уважението на всички останали страни. Опитваме се да поддържаме тази традиция. Засега – успешно\", обясни ръководителят на двамата медалисти Емил Колев.", "date": "2018.07.16", "title": "На върха: Математиците ни с 5 медала от Олимпиада"}
{"url": "https://www.dnes.bg/eu/2018/07/16/mogerini-pita-trymp-koi-sa-ti-priiatelite.382358", "text": "Ако бях журналист, бих попитала президента на САЩ Доналд Тръмп кои са му приятелите. Това заяви върховният представител на ЕС по външната политика и сигурността Федерика Могерини по повод коментарите на Тръмп, че ЕС е враг.\r\n\"За нас е много ясно кои са нашите приятели и САЩ със сигурност са сред тях. Многократно съм казвала, че промяната във властта не променя приятелството между държавите и народите. За нас със сигурност САЩ са близък приятел и партньор. Така и ще остане\", добави тя.\r\n\"Имаме и други приятели - Канада, Япония, Австралия, Нова Зеландия, държавите от Латинска Америка и Африка. Надявам се управлението в САЩ също да има ясна представа за своите приятели\", коментира Могерини.\r\nВчера и председателят на Европейския съвет Доналд Туск възрази на думите на US президента, като написа в Тwitter: \"Америка и ЕС са най-добри приятели. Който казва, че сме врагове, разпространява фалшиви новини\".", "date": "2018.07.16", "title": "Могерини пита Тръмп: Кои са ти приятелите?"}
{"url": "https://www.dnes.bg/zvezdi/2018/07/16/silviia-kacarova-izumena-ne-sym-se-razdelila-s-myja-mi.382372", "text": "Силвия Кацарова отрече плъзналите слухове, че е разделена със съпруга си. Самата певица била изумена от информацията и не може да си обясни кой може да съчини нещо подобно.        \n\r\n\"Не съм разделена със съпруга ми, няма нищо вярно в това! Дори не знам кой измисля тези лъжи. Явно си имам зложелатели. Не мога да разбера какъв е проблемът аз да съм щастлива?! С Любомир много се разбираме. Спокойни сме. Винаги е до мен и много ми помага. Пътуваме постоянно. Той идва с мен и на някои участия. \r\nС моя съпруг сме решили да се радваме на всеки миг. За съжаление, наскоро нашият китарист почина внезапно и за пореден път си дадох сметка колко е кратък животът и как забравяме, че сме гости на тази земя. Иска ми се годините, които са ми отредени да съм на този свят, да ги изживея пълноценно. И тези глупави интриги и клюки дори не ме вълнуват\", категорично заяви Кацарова пред списание Love style. \r\r\n                    \r\n                    Силвия говори открито и за това как се чувства след операцията на тазобедрена става, която й направиха преди две години.\r\n\"Много съм добре. Вече не е нужно да нося различни обувки, за да компенсирам разликата от три сантиметра в двата ми крака. Сега с удоволствие ходя на токчета. След операцията лекарите бяха на мнение, че трябва да се направи интервенция и на другия крак, защото и той е застрашен, но още не съм готова за това\", допълва изпълнителката.", "date": "2018.07.16", "title": "Силвия Кацарова изумена: Не съм се разделила с мъжа ми!"}
{"url": "https://www.dnes.bg/notifikacii/2018/07/16/putin-pristigna-v-helzinki-s-30-min-zakysnenie.382378", "text": "\n\r\nРуският президент Владимир Путин пристигна днес със закъснение за срещата си с американския президент Доналд Тръмп в Хелзинки, предадоха ДПА и Асошиейтед прес.\r\nСамолетът на Путин кацна във финландската столица към 13 ч. местно време (10 ч. по Гринуич), с половин час по-късно от планираното, което измести за по-късно началото на срещата му с Тръмп, пише БТА.\r\nСпоред руски медии Путин е бил посрещнат от началника на президентската администрация на Финландия Юка Сиукосари.\r\nТова беше поредният случай, в който руският президент прояви прословутата си неточност. В миналото той е закъснявал за много срещи, включително с британската кралица Елизабет Втора и папа Франциск, отбелязва Асошиейтед прес.\rПрез 2014 г. Путин закъсня с няколко часа за среща с германската канцлерка Ангела Меркел, след като посещението му преди това в Сърбия продължи по-дълго от обичайното.\r\nЗакъсненията му, които често са смятани за тактика за изваждане от равновесие на неговите събеседници, изглежда са по-скоро лична черта, отколкото добре пресметната стратегия, коментира Асошиейтед прес.\n\r\nПутин за първи път използва в чужбина новата руска лимузина \"Аурус\". Автомобилът беше докаран пред стълбата на самолета, с който пристигна руският президент в Хелзинки, посочва ТАСС.\n\r\nПутин за първи път използва лимузината при встъпването си в длъжност през май, но досега не я беше използвал извън Русия. Докарването й в Хелзинки може да е демонстрация на руска гордост, като противопоставяне на прочутата лимузина на американския президент, наричана Звяра, отбелязва Асошиейтед прес.\n\r\nКортежът на Путин включваше още няколко автомобила \"Аурус\".", "date": "2018.07.16", "title": "Путин пристигна в Хелзинки... С 30 мин. закъснение"}
{"url": "https://www.dnes.bg/rusia/2018/07/16/putin-blagodari-na-specslujbite-za-mondiala.382360", "text": "Почти 130 представители на специалните служби от 34 страни в света са участвали в обезпечаването на сигурността на завършилото Световно първенство по футбол в Русия, заяви  руският президент Владимир Путин на среща с членовете на Центъра за международно сътрудничество към Междуведомствения оперативен щаб за осигуряване не безопасността на Мондиал 2018, предаде ТАСС.\n\r\nПутин благодари на руските сътрудници от специалните служби и от правоохранителните органи за свършената работа, както и на представителите на спецслужбите и правоохранителните органи на другите държави. \n\r\nПрезидентът на Русия отбеляза, че в съвместната работа са участвали 126 представители от 55 специални служби и правоохранителни органи от 34 страни.\r\n                    \r\n                    \r\nСпоред данните на Путин, по време на Мондиала са били предотвратени 25 милиона кибератаки и други криминални прояви срещу информационната инфраструктура, свързана с шампионата.\r\nРуският президент изтъкна, че по време на първенството от 14 юни до 15 юли не било допуснато нито едно сериозно произшествие.\n\r\nВ рамките на подготовката на Мондиала са били проверени над 2 милиона души. Извършени са и над 400 проверки на 194 инфраструктурни обекта.", "date": "2018.07.16", "title": "Путин благодари на спецслужбите за Мондиала"}
{"url": "https://www.dnes.bg/politika/2018/07/16/zashto-zashto-zashto-ot-prezidenta-za-chumata-po-jivotnite.382373", "text": "С тревога следя действията на кабинета по ликвидирането на огнищата от чума по дребните преживни животни в Странджа. В ръцете на правителството са всички инструменти за овладяване на кризата, заяви президентът Румен Радев в становище до медиите.\r\n\"За съжаление, гневът на пострадалите стопани и на хора в цялата страна е вече налице. Властите дължат отговор защо животновъдите не бяха информирани детайлно и предварително, за да бъдат убедени в предприетите мерки, както и в гарантирането на интересите им\", посочва президентът.\n\n\n\r\nСпоред Радев кабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи.\r\r\n                    \r\n                    \"Защо не бяха предприети превантивни мерки: налагане на карантина, наблюдение? Защо се пренебрегва ваксинирането? За пореден път се поставя въпросът за надеждността на оградата по границата\", пита президентът. \r\n\"Очаквам адекватно компенсиране на материалните щети от болестта. Възстановяването на качеството на стадата и психологическата травма от унищожаването на животните изискват време.\r\nТо трябва да бъде използвано от правителството за подкрепа на засегнатите стопани, за да възстановят поминъка си и най-вече за разумни действия за предотвратяване на подобни кризи в бъдеще\", апелира държавният глава.\n\r\n ", "date": "2018.07.16", "title": "Защо, защо, защо: От президента за чумата по животните"}
{"url": "https://www.dnes.bg/familen-dom/2018/07/16/trapezariiata-miastoto-za-udovolstvieto-ot-hraneneto.382369", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаедно с кухнята, трапезарията е друго от изключително важните части от нашия дом. И докато в кухнята може да усетил удоволствието от приготвянето на храната, то тук може да усетим удоволствието и насладата от самата храна. \r\nВижте в следващото видео, част от проекта ни \"\", няколко идеи как да проектираме трапезарията си, така че тя да стане любимо и предпочитано място в дома ни.\r\nИ не забравяй, освен да видиш нашите идеи, да се включиш в нашата игра! Защото те чакат нашите страхотни награди! ", "date": "2018.07.16", "title": "Трапезарията – мястото за удоволствието от храненето"}
{"url": "https://www.dnes.bg/stranata/2018/07/16/afrikanska-chuma-po-svinete-na-120-km-ot-silistra.382364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Румъния, само в окръг Тулча, са открити повече от 300 огнища на африканска чума по свинете, а заразата с всеки ден се придвижва към българската граница.\n\r\nВъпрос на време е заразата да бъде открита и в други румънски градове в близост до Дунав. Тези дни стана ясно, че зараза е установена и в град Констанца, само на 120 км. от Силистра.\n\r\nВластите в българския крайдунавски град вземат мерки. Сред тях са проверка на личния багаж на преминаващите пътници по ГКПП – Силистра за хранителни продукти, забранени на територията на Република България. Започва дезинфекция и на всички моторни превозни средства, влизащи на територията на Република България, като се затварят обходните отсечки.\r\n                    \r\n                    \r\nНа двата гранични пункта, плюс всички пристанищни докове на територията на областта, са разлепени материали, които информират преминаващите, че е забранено внасянето на хранителни продукти за лична консумация от животински произход.\n\r\nВъпреки че по селата стопаните, отглеждащи по една или две прасета, също са предупредени за заболяването, най-сериозните мерки се вземат на границата, защото от там се очаква най-вероятното преминаване на заразата.\n\r\nС помощта на местните власти и ВиК-специалисти за пръв път от 11 години заработи ямата с дезинфекциращ разтвор за преминаващите от румънска на българска територия автомобили.\n\r\nЛекари успокояват, че няма опасност за хората, ако консумират заразено с африканска чума свинско месо. Според специалисти, в България никога не е констатирано заболяване на африканска чума по свинете.\r\n", "date": "2018.07.16", "title": "Африканска чума по свинете на 120 км от Силистра "}
{"url": "https://www.dnes.bg/snimka-na-denia/2018/07/16/prognoza-za-vremeto-za-sedmicata-slynce-i-dyjd.382317", "text": "Днес ще бъде слънчево. В следобедните часове над североизточните райони ще има временни увеличения на облачността и на отделни места там ще превали краткотраен дъжд, сочи  на НИМХ при БАН.\r\nЩе духа до умерен северозападен вятър. Максималните температури ще са между 28 и 33 градуса, в София - 27-28 градуса. \r\nАтмосферното налягане ще бъде близко до средното за месеца. През деня ще се задържи почти без промяна.\r\nНад планините също ще бъде предимно слънчево. След обяд ще има купести облаци, но само на отделни места ще превали. Ще духа умерен до силен северозападен вятър. Максималната температура на височина 1200 м ще е около 22 градуса, на 2000 м - около 14 градуса.\rПо Черноморието ще бъде предимно слънчево. След обяд над северното крайбрежие ще има временни увеличения на облачността, но само на отделни места там ще превали краткотрайно. Ще духа до умерен северозападен вятър.\r\nМаксимални температури на въздуха 28-32 градуса. Температурата на морската вода е 25-26 градуса. Вълнението на морето ще бъде 1-2 бала.\r\nВъв вторник и сряда въздушната маса отново ще стане неустойчива. Преди обяд ще бъде предимно слънчево, след обяд и преди полунощ ще се развива купеста и купесто-дъждовна облачност.\r\nНа много места из страната ще има краткотрайни валежи и гръмотевични бури. В планинските райони има условия за значителни валежи. Възможни са градушки. В средата на седмицата ще бъде и ветровито.\r\nТемпературите ще бъдат в по-широки граници, максималните ще са от 22-25 градуса в районите с валеж, до 30-33 градуса в районите с повече слънчеви часове.\r\n ", "date": "2018.07.16", "title": "Прогноза за времето за седмицата: Слънце и дъжд!"}
{"url": "https://www.dnes.bg/notifikacii/2018/07/16/evtina-voda-za-bednite-kolko-i-otkoga-mylchanie.382318", "text": "Бедните ще получават определени количества вода на по-ниска цена. Това предвижда обсъжданият в момента нов специализиран закон за ВиК сектора, в който ще бъдат разписани и правилата за осигуряване на услугата за социално слабите потребители.\r\nСпоред председателя на Българската асоциация по водите (БАВ) Иван Иванов, отдавна се говори за необходимостта от този нормативен документ.\r\n\"В него трябва да се заложат всички идеи, целящи да бъдат защитени всички хора, които не могат да плащат по-високата цена. Различни са механизмите за да се направи това. Единият е да се задържат цените на нивото на социалната поносимост, но в такъв случай няма да могат да се събират достатъчно средства за инвестиции. Другият е да се осигуряват социални помощи. Третият е солидарният, като в цената за всички да има процент, който да се отделя именно за инвестиции. Тези суми да се събират в държавен фонд и от там да се разпределят за влагане във ВиК проекти\", обяснява Иванов пред \"Монитор\". \rПо думите му време е дебатите по проблема да се възобновят и новият закон да стане един от приоритетите на правителството.\r\n ", "date": "2018.07.16", "title": "Евтина вода за бедните!? Колко и откога – мълчание!"}
{"url": "https://www.dnes.bg/stranata/2018/07/16/pojar-izpepeli-trietajna-kyshta-v-shumen.382324", "text": "Пожар обхвана триетажна къща снощи в Шумен. Пострадали хора няма, но материалните щети са значителни. \r\nПристигналите пожарникари са евакуирали хората от дома, който се намира близо до шуменската болница, съобщи БНТ.\r\nСпоред съседи един от собствениците в триетажната къща запалил огън, за да вари консерви. Прибрал се вкъщи, за да гледа финала на Световното първенство по футбол. \r\nОткритият огън бил без надзор, вятърът го раздухал и се стигнало до стихията. \r\nЗа да се борят с огнената стихия, се включиха три противопожарни екипа. Имаше полиция и линейка.\r\n ", "date": "2018.07.16", "title": "Пожар изпепели триетажна къща в Шумен"}
{"url": "https://www.dnes.bg/notifikacii/2018/07/16/kazarmata-modna-evropa-se-vryshta-kym-neia-a-bylgariia.382319", "text": "Задължителната военна служба бавно се връща на мода в Европа. Преди дни Франция се присъедини към увеличаващия се брой на европейските държави, които отново въвеждат военното обучение за младите хора.\r\nСпазвайки предизборните обещания на президента Еманюел Макрон, правителството му представи план, според който всички 16-годишни френски младежи ще подлежат на задължителна служба, разделена на два етапа.\r\nПървият е задължителен и доста се различава от класическото разбиране за военна служба, той ще е с продължителност 1 месец, в който акцентът ще е гражданската култура. Младите французи могат да се занимават с преподавателска дейност, с работа в благотворителни организации или пък да участват в традиционни военни учения заедно с полицията, пожарната или армията.\n\n\n\n\rВторият етап е незадължителна служба с продължителност между 3 и 12 месеца – през това време младите хора могат да работят в сферата на отбраната и сигурността, на социалните грижи, опазването на околната среда и на наследството.\r\nС връщането на задължителната служба френското правителство се надява да насърчи социалното сближаване, да поощри и поддържа чувството за активност на гражданите, пише \"Сега\".\r\nПрограмата ще започне през 2019 г. и се смята, че ще струва по около 1.6 млрд. евро годишно. Франция отмени задължителната военна служба през 1997 г., когато президентът Макрон е бил на 18 години и той не е бил в армията. Той е и първият държавен глава на страната, който не е изкарал военна служба.\r\nФранция е поредната държава на Стария континент, която връща задължителната служба в името на страната. Миналата година Швеция обяви, че ще въведе отново задължителната военна служба – седем години след като я премахна.\r\nПравителството посочи като причина за решението си руската военна активност и малкия брой на кандидати за армията. Стокхолм обяви, че ще бъдат привикани 4000 мъже и жени, за да служат в армията – те ще бъдат избрани от около 13 000 души, родени през 1999 г.\r\nПрез 2016 г. Литва също въведе военна повинност, след като Русия анексира Крим. В армията са длъжни да постъпят мъже на възраст между 18 и 26 години. Службата трае 12 месеца. Изключения се правят за студенти и самотни бащи.\r\nРешенията на властите в тези държави са рязка промяна в сравнение с десетилетия по-рано. Днес обаче напрежението в световен мащаб непрекъснато се увеличава и е обосновано младите хора да бъдат обучени, за да знаят как да действат в определени ситуации, ако се наложи.\r\n\r\n\r\nСеул все още воюва с Пхенян и затова има строга система за задължителна военна служба. Всички физически здрави мъже са длъжни да служат 21 месеца в армията, 23 месеца във флота или 24 месеца във военновъздушните сили. Те имат възможност да служат също в полицейските сили, бреговата охрана и в някои специални правителствени части.\r\nИзключения се правят само за южнокорейци, които имат сериозни спортни постижения – спечелили са златен модел на олимпийски игри или на Азиатските игри например. Южнокорейското правителство също така прави и еднократни изключения и за спортисти. Подобно решение беше взето през 2002 г., когато азиатската страна беше домакин на Световната купа по футбол през 2002 г. и отборът се класира на полуфиналите.\r\nСеверна Корея пък е държавата, където задължителната военна служба е най-продължителна в целия свят – 11 години за мъжете и 7 години за жените.\r\n\r\nМъжете и младите неомъжени жени в Еритрея са задължени да преминат през 18-месечна военна служба. Според организации за защита на правата на човека службата често продължава години наред, а в някои случаи и неопределен период от време. \"Военнослужещите продължават да са ангажирани с различни граждански и военни задачи. Това си е вид принудителен труд\", предупреди \"Амнести интернешънъл\" през 2015 г. Според правозащитните организации задължителната военна служба е сред основните причини, които принуждават жителите на Еритрея да бягат от родината си.\r\n\r\nВ Швейцария военната служба е задължителна за мъже на възраст между 18 и 34 години. Страната отхвърли отмяната й през 2013 г., когато за трети път се състоя референдум по въпроса. Военната служба в Швейцария продължава 21 седмици, като всяка година се провежда допълнително обучение.\r\nШвейцарците, които отказват да влязат в армията по религиозни и др. причини, могат да се запишат в гражданска служба. Жените не са задължени са служат в армията, но могат да го направят доброволно.\r\n\r\nВоенната служба е задължителна за момчетата, навършили 18 години. Продължителността й е между 10 и 12 месеца. Изключения се правят по здравословни причини. Заради обучение в университет военната служба може да се отложи във времето. Често годни за военна служба младежи обаче не се приемат в армията, тъй като има прекалено много момчета, а няма достатъчно места в определена година. За да влязат в казармата, младите бразилци преминават през сериозни физически тестове. Войниците получават малка заплата, безплатна храна и настаняване, което е сериозен стимул за по-бедните бразилци.\r\n\r\nВоенната служба в Израел е задължителна за жени и мъже. Мъжете служат в продължение на 3 години в отбранителните сили, а жените – около 2 години. Това се отнася за израелски граждани, живеещи както в страната, така и в чужбина. Изключения се правят по медицински причини, за новопристигнали имигранти и за определени религиозни групи. При дадени обстоятелства спортистите могат да изкарат  по-кратка служба.\r\n\r\nВоенната служба е задължителна за всички сирийски мъже. През март 2011 г. президентът Башар ал Асад подписа указ, с който намали престоя в армията на наборници от 21 на 18 месеца. Държавните чиновници, които не отбият службата си, могат да загубят работата си. Според \"Амнести интернешънъл\" сирийците, които избягат и не влязат в армията, ги грози възможността да бъдат вкарани в затвора за 15 години.\r\n\r\nПрез 2017 г. Министерството на отбраната върна военната служба само осем месеца след като я премахна. Новата система включва бойно обучение в рамките на три месеца и след това още 9 месеца, пред които младежите помагат на професионалната армия.\r\n\r\nВсички мъже на възраст от 20 години отбиват военен дълг към родината. Службата в армията продължава между 6 и 15 месеца.\r\n\r\nЗадължителната военна служба се отнася за мъжете, навършили 19 години. Престоят им в армията продължава 9 месеца. В Кипър след навършването на 18 години всички мъже, включително и тези с кипърски произход, са длъжни да влязат в армията.\r\n\r\nВоенната служба е задължителна за мъже над 18-годишна възраст. Тя продължава 24 месеца.\r\n\r\nМъжете на възраст между 17 и 28 години служат в армията за срок от две години.\r\n\r\nМинистърът на отбраната Красимир Каракачанов лансира идеята и в България да се върне задължителната наборна военна служба, която беше премахната преди десет години. Срок, в който това ще стане, засега не е поставен.\r\nКаракачанов много държи и на доброволната военна служба, както и на въвеждането на военно обучение в училищата. Министърът вижда това като първа крачка към връщането на задължителната наборна военна служба и в България.", "date": "2018.07.16", "title": "Казармата – модна! Европа се връща към нея, а България?"}
{"url": "https://www.dnes.bg/temida/2018/07/16/koi-izporti-kmeticata-biznesmen-nein-blizyk.382316", "text": "Соченият за много близък на Десислава Иванчева бизнесмен Стефан Дичев ще бъде свидетел по делото срещу нея за подкупа от 56 хил. евро, твърди \"\".\r\nДичев беше четвъртият задържан при операцията на 17 април. Тогава от Комисията за противодействие на корупцията (КПКОНПИ) и прокуратурата задържаха кметицата на \"Младост\", заместничката ѝ Биляна Петрова и посредника за подкупа Петко Дюлгеров.\n\n\n\n\n\r\nДичев е арестуван в Трето РПУ в София, но само за 24 часа. Доказателства за участието му в корупционната схема не са открити.\r\r\n                    \r\n                    41-годишният мъж е човекът, който \"протича\" в СРС-тата по случая. Според една от версиите той е мозъкът на схемата за изнудването на инвеститора Александър Ваклин и през цялото време е координирал действията на Иванчева и Дюлгеров.\r\nФирмата, която Стефан Дичев представлява - \"Проект Сити Билд\", е била посочвана на много инвеститори, които са строили сгради в София, и които първо е трябвало да изградят детска площадка в района. Точно с това се занимава дружеството, собственост на бащата на Стефан Дичев - Никола.\r\nНикола Дичев има и друга фирма \"План Инвест Консулт\". За 2 г. двете дружества са спечелили обществени поръчки за 2 млн. лв. от детски площадки. Обектите, които са строили с пари на инвеститори, обаче не минават през публичен търг. Говори се, че бизнесмени са плащали за площадките 2-3 пъти повече от цената за изграждането им.\r\nСтефан Дичев е най-мистериозната личност в казуса \"Иванчева\". Освен неин приятел той е съдружник и близък с арестувания наскоро за изнудване Росен Карадашки – разследван за заплахи с убийство, изнудване и източване на милиони от мебелна къща \"Арон\" по схема с фиктивни записи на заповед.\r\nКаква е ролята на Стефан Дичев с подкупа, и отношенията му с Иванчева, ще стане ясно, когато делото започне.\r\n44-годишната Десислава Иванчева пък е кметът, който е арестуван с най-голям подкуп в брой - 56 хил. евро, и с обвинение за рекордните 500 хил. евро, които е искала от инвеститора Александър Ваклин.\r\nБившата фризьорка, без партия зад гърба си и със стаж от година и половина, скоро ще застане пред съда, защото разследването приключи и се чака внасяне на обвинителен акт в съда.", "date": "2018.07.16", "title": "Кой изпорти кметицата? Бизнесмен, неин близък!"}
{"url": "https://www.dnes.bg/obshtestvo/2018/07/16/gergana-todorka-svetla-rojbichki-te-na-baba-dora-jivi.382323", "text": "В Шарково и тази сутрин хората от селото пазят стадото на баба Дора, което е единственото оцеляло.\r\nОт 4 дни тя не е спала, на успокоителни е, защото се притеснява как ще спасят животните.\r\n\"Да не ни бият с палки, не знам...\", нарежда възрастната жена.\r\nДора нарича животните \"рожбички\". Чуди се дали днес в селото ще отиде жандармерия и се моли козите и овцете й да оцелеят.\n\n\n\n\n\r\nОт дни селото е пълно с ветеринари, които бяха пратени, за да не плъзне зараза от чума по животните.\r\nМерките, които са предприети, били стандартни, уверяват от БАБХ. В район около 3 км, където е установен вирусът, животните трябва да се евтаназират.\r\r\n                    \r\n                    Прокуратурата пък ще проверява истина ли е, че решението за избиването, е взето на 4 юли, а пробите от животните - на 9 юли.\r\n\"Ръководим се по правила, които се спазват в целия свят. Става дума за мерки за спиране на заразата. Нашата лаборатория е акредитирана, правено е изследване на 19 юни\", каза по повод евтаназията на животните д-р Дамян Илиев, шеф на БАБХ.\r\n\"Избиват се стадата, които са били контактни със стада, в които има болни животни\", настоя той пред bTV.\r\nИлиев обаче каза, че стадото на баба Дора няма да оцелее.\r\nА баба Дора не спира да плаче за 30-те си козички и още толкова ярета, всичките си имат имена – Гергана, Тодорка, Светла... това са децата ѝ... не спира да им говори, за тях живее, с тях става и с тях ляга... всичките й 60 нейни здрави деца, с които тя се изхранва.\r\nПринудителната евтаназия на дребни преживни животни в Ямболско продължава. До момента са избити близо 4000 овце и кози.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо този повод у нас идват експерти от Европейската комисия, които ще посетят районите под карантина.\r\nЦелта е на място да се установи дали мерките, предприети от българските ветеринарни власти за ограничаване на заразата, съответстват на изискванията, разпоредени в европейското законодателство.\r\nАлександра Митева - началник на отдел \"Хуманно отношение към животните\" в БАБХ заяви пред , че всички мерки са били взети своевременно и са съобразени със законодателството у нас и в ЕС. \n\r\nТя беше категорична, че трябва животните в село Шарково да бъдат евтаназирани, защото няма друг начин да бъде спряна заразата и да се ограничат щетите.\n\r\nБившият директор на БАБХ д-р Йордан Войнов също подкрепи тезата, че при такива ситуации трябва да се действа бързо, защото евентуално разпространение на чума по животните в страната може да доведе до сериозни икономически загуби за страната.\n\r\n\"Този район е много взривоопасен по отношение на заболявания, тъй като граничим с Турция, а там е палитра от заболявания. Тук притеснителното е, че доста време се протака този случай. Първите проби, до колкото аз имам информация, са от 4 юни, сега сме 16 юли, това е месец и половина, което е страшно много. Тези неща се правят бързо и най-важното е хората да бъдат наистина информирани\", посочи той.\r\n ", "date": "2018.07.16", "title": "Гергана, Тодорка, Светла... \"рожбички\"-те на баба Дора – живи!"}
{"url": "https://www.dnes.bg/akoshtete-vqrvaite/2018/07/16/pozata-na-sedene-razkriva-lichnostta.382181", "text": "Дори и да не се замисляме толкова често върху това, с нашето тяло винаги предаваме определени сигнали на другите. Езикът на тялото помага да разкрием себе си пред останалите и те да научат повече за нас като личности. Неправилното му използване, може да направи така, че да бъдем погрешно разбрани.\r\nОт друга страна, правилното му владеене, може да подскаже, че сме позитивни и приятелски настроени личности. Вашата любима поза на седене също разкрива каква личност сте. Повече вижте в следващите редове.\r\n\r\nОт деца обичаме да сядаме по този начин, който наричаме да седнеш по турски. Тази поза на седене подсказва, че сте отворени към нови идеи. Тъй като се изисква да бъдеш по-гъвкав, за да седнеш по този начин, това разкрива, че сте и емоционално гъвкави.\r\r\n                    \r\n                    \r\nАко когато седите на стол, кресло или диван, кръстосвате краката си откъм глезените, а колената ви са леко отворени, показва, че се чувствате комфортно. Вие сте уверена личност и карате хората около себе си да се чувстват уверени и сигурни. \r\n", "date": "2018.07.16", "title": "Позата на седене разкрива личността"}
{"url": "https://www.dnes.bg/football/2018/07/16/modrich-sys-zlatnata-topka-predpochitah-titlata.382326", "text": "Капитанът на националния отбор на Хърватия Лука Модрич, който бе избран за \"Играч на турнира\" по време на световното първенство по футбол, каза, че е предпочитал да спечели титлата със съотборниците си, отколкото това индивидуално отличие.\n\r\n\"Играхме като равни с французите, дори бих казал, че ги надиграхме. Но няколко момента от мача предопределиха изхода му. Златната топка? Да, радвам се, защото това е голямо отличие, но предпочитах да бяхме станали световни шампиони\", коментира Модрич.\n\r\nХърватия отстъпи с 2:4 пред Франция и пропусна да спечели за първи път в историята световната титла.\n\r\nНа свой ред дългогодишният капитан на националния отбор на Хърватия Дарио Сърна поздрави играчите от националния отбор.\r\n                    \r\n                    \r\n\"Тъжно е, че загубихме във финала, но самият факт, че достигнахме до него, е повод за грандиозен празник. Момчетата свършиха страхотна работа. Хърватия е малко страна, която извърщи чудо. За последните 15 години преминахме през много тежки моменти, но този път всички се нареди в наша полза. Отборът заслужи този успех\", каза Сърна.\n\r\nЗащитникът се отказа от националния отбор на Хърватия след европейското първенство преди две години.", "date": "2018.07.16", "title": "Модрич със \"Златната топка\": Предпочитах титлата!"}
{"url": "https://www.dnes.bg/notifikacii/2018/07/16/pogrom-ot-shtastie-500-aresta-sled-titlata-vyv-franciia.382327", "text": "Силните положителни емоции след спечелената втора световна титла по футбол от Франция доведоха до сблъсъци между фенове и полиция в Париж, съобщи Франс прес.\r\nНеизвестни хулигани са потрошили витрините на няколко магазина по \"Шанз-Елизе\", като са се опитали да проникнат и в супермаркет, от който да откраднат алкохол.\n\r\nЗа да разпръсне вандалите, полицията е използвала сълзотворен газ. Сблъсъци е имало и около Триумфалната арка, където органите на реда са разпръснали тълпи с водно оръдие.\r\nПо данни на властите 845 автомобила са били опожарени, а 508 души са били арестувани през двете нощи на 13 и 14 юли - националния празник на Франция.\r\n29 полицаи са били ранени, съобщи френското вътрешно министерство.\r\nБлизо 110 000 полицаи и жандармеристи бяха мобилизирани за тържествата на 14 юли и финала на Мондиала в Москва, спечелен вчера от екипа на Франция.", "date": "2018.07.16", "title": "Погром от щастие! 500 ареста след титлата във Франция"}
{"url": "https://www.dnes.bg/stranata/2018/07/16/spasiteli-izdirvat-78-godishen-na-vryh-perelik.382333", "text": "Планински спасители издирват 78-годишен мъж от Смолян, който е изчезнал вчера в района на връх Перелик, съобщава \"Фокус\".\r\nМъжът е тръгнал от дома си в неделя по обяд и близките му са имали връзка с него до 15:30 часа. След 15.45 часа те не могли да осъществят контакт с него.\r\nВеднага е сформиран екип от девет планински спасители, които са издирвали изчезналия възрастен мъж до 21:30 часа снощи.\r\nОт тази сутрин претърсването на района продължава, като в акцията участват шестима спасители. \r\nОчаква се в издирването да се включат полицаи и горски служители, каза още дежурният в Планинскапа спасителна служба към БЧК в Пампорово.\r\n ", "date": "2018.07.16", "title": "Спасители издирват 78-годишен на връх Перелик"}
{"url": "https://www.dnes.bg/stranata/2018/07/16/srednovekovni-orydiia-ojiviavat-v-polikraishte.382320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапознайте се с 58-годишния Йордан Карастоянов от великотърновското село Поликраище, който от няколко години изработва дървени макети на средновековни оръдия, съобщава .\n\r\nМъжът сам е разучил схемите, по които в миналото са правени оригиналите, както и механизма им на работа на бойното поле. Йордан разказва, че не е професионален дърводелец. Занаята научил сам и започнал да дялка малки фигурки, докато давал дежурства като нощен пазач.\n\r\nМъжът споделя, че винаги е имал интерес към средновековни оръдия, които в миналото били използвани на бойното поле. Издирил схеми, по които да прави макети на колективни оръжия и така започнал да изработва балистите, чиито механизъм бил измислен още преди 4000 години.\r\n                    \r\n                    \r\nОсвен макети на оръдия Йордан майстори и най-различни дървени фигури и предмети от бита на българина.\r\nА в момента се е захванал с проекта да възстанови стария градски часовник на Горна Оряховица, който е на повече от век.\n\r\n ", "date": "2018.07.16", "title": "Средновековни оръдия оживяват в Поликраище"}
{"url": "https://www.dnes.bg/notifikacii/2018/07/16/kradcite-vse-po-nahodchivi-sys-svetnata-lampa-niama-da-gi-uplashim.382322", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Как да неутрализираме опитите на крадците?\r\n\"Станали са находчиви и арогантни, наивно е да си мислим че може със  запалена лампа да противодействаме на опитите на крадците\", каза в \"България сутрин\" представителят на охранителна фирма Ивайло Христов.\r\nВече не им е достатъчно да отсъстваме от дома си, защото посегателствата стават по предварителна подготовка и набиране на информация за жилището, колата и живота ни, като престъпниците търсят слабите страни в защитата ни.\n\n\r\nХристов добави, че се случва проверките на апашите да се осъществяват чрез позвъняване на звънеца дори и през деня.\rНиските етажи продължават да бъдат на прицел заради по-лесно преодолимите ПВЦ-дограми, които ставали като \"входна врата\" за апашите, ако не са взети допълнителни мерки.\r\n\"Каквато и да е механична преграда не е достатъчна за да въздейства или предотврати щети върху собствеността. По-ефективна е комбинацията между механична защита плюс сигнално-охранителна техника\", посъветва той.\r\nОхранителят напомни в студиото на , че потребителите трябва да направят информиран избор по отношение на фирмата, която ще ги защитава от набези на крадци, както и, че алармената система вече не е лукс, а необходимост.\r\n\"Това, което в момента е на прицел са пари и ценности. По-малко се набляга на техниката в момента\", предупреди Христов.\r\n ", "date": "2018.07.16", "title": "Крадците все по-находчиви. Със светната лампа няма да ги уплашим!"}
{"url": "https://www.dnes.bg/sofia/2018/07/16/vijte-kyde-niama-da-ima-voda-utre-v-sofiia.382340", "text": "На 17 юли 2018 г. (вторник) във връзка с подмяна на водомер на ул. \"Монтевидео\", кв. \"Овча купел\", се налага спиране на водоподаването от 10:00 до 16:00 часа на клиентите на \"Софийска вода\", живеещи в района на бл. 4А, бл. 5А, бл. 215А, бл. 216А - висока зона.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска до бл. 4А.\n\r\nНа 17 юли 2018 г. (вторник) във връзка с подмяна на сградно водопроводно отклонение на ул. \"Иван Гарванов\", кв. \"Факултета\", се налага спиране на водоподаването от 10:00 до 17:00 часа на клиентите на \"Софийска вода\", живеещи в района на ул. \"Иван Гарванов\", от ул. \"Книжовник\" до ул. \"Георги Папанчев\", ул. \"Кирил Григоров\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Иван Гарванов\", ъгъла с ул. \"Георги Папанчев\".\n\r\nНа 17 юли 2018 г. (вторник) във връзка с изграждане на сградно водопроводно отклонение на бул. \"История Славянобългарска\", кв. \"Военна рампа\", се налага спиране на водоподаването от 09:00 до 19:00 часа на клиентите на \"Софийска вода\", живеещи в района на бул. \"История Славянобългарска\", по ул. \"Каменоделска\", от ул. \"Грънчарска\" до ул. \"Кожарска\", ул. \"Индустриална\", ул. \"Заводска\", ул. \"Грънчарска\", ул. \"Каменоделска\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"История Славянобългарска\" №6 - до блоковете.\n\r\nНа 17 юли 2018 г. (вторник) във връзка с пресвързване на уличен водопровод на ул. \"Майор Коста Паница\", гр. Банкя, се налага спиране на водоподаването от 10:00 до 22:00 часа на клиентите на \"Софийска вода\", живеещи в района на ул. \"Майор Коста Паница\", от ул. \"Люлин\" до ул. \"Майор Коста Паница\" №29, ул. \"Люлин\", от ул. \"Майор Коста Паница\" - до края на улицата.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Майор Коста Паница\", ъгъла с ул. \"Люлин\".\n\r\nНа 17 юли 2018 г. (вторник) във връзка с подмяна на сградно водопроводно отклонение на ул. \"Йордан Димчев\", кв. \"Челопечене\", се налага спиране на водоподаването от 10:00 до 16:00 часа на клиентите на \"Софийска вода\", живеещи в района на ул. \"Борис Петров\", ул. \"Йордан Димчев\", ул. \"Войнишка чешма\", ул. \"Ангел Маджаров\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул.\"Борис Найденов\", ъгъла с ул. \"Ангел Маджаров\".\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\nна дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.07.16", "title": "Вижте къде няма да има вода утре в София"}
{"url": "https://www.dnes.bg/sofia/2018/07/16/udar-mejdu-tri-koli-na-bul-carigradsko-shose.382339", "text": "Три автомобила са се ударили на бул. \"Цариградско шосе\" в района на 4 км, в посока Пловдив, съобщиха от СДВР за \"Фокус\".\r\nСигналът за инцидента е подаден малко след 9.00 ч.\r\nПри катастрофата няма пострадали, нанесени са само материални щети.", "date": "2018.07.16", "title": "Удар между три коли на бул. \"Цариградско шосе\""}
{"url": "https://www.dnes.bg/obshtestvo/2018/07/16/zaradi-copy-paste-maikite-obiaviha-boikot-na-vlastta.382336", "text": "Майките на деца с увреждания обявиха бойкот на днешното заседание на работната група, която работи по новия закон за хората с увреждания. \r\nРодителите са възмутени, че в бъдещите разпоредби са копирани текстове от сегашните, срещу които те протестират.\r\nОще в петък организаторите на палатковия лагер в София обявиха, че заради \"copy-paste\" политиката на институциите отказват да присъстват на оставащите до края на месеца работни срещи по законопроекта, припомни \"Дарик\".\n\n\n\r\nРодителите декларираха и че започват подготовка на голям протест, който да се състои на 1-ви октомври. Това е последният срок, който те поставиха за внасянето на трите важни законопроекта, свързани с хората с увреждания.\r\r\n                    \r\n                    Майките поискаха от управляващите да им отговорят какво от техните предложения е било включено в новия закон. Те припомниха, че са настоявали оценяването на уврежданията и на нуждите на даден човек да се извади от Агенцията за социално подпомагане, а в новия закон е заложено това положение да остане същото.\r\nСред примерите, че исканията им не намират място в новия проект те посочиха и предвиденото участие на национално представителните организации на хората с увреждания в управлението на политиките, заложени в законопроекта.\r\nПреди седмици протестът на майките настоя премиерът Бойко Борисов да спре субсидирането на тези организации и да отмени националното им представителство. Родителите поискаха и организациите да представят отчет за изразходваните до момента пари за хората с увреждания от бюджетите на всички държавни институции.\r\nВ днешното заседание на работната група към социалното министерство ще участва омбудсманът Мая Манолова.", "date": "2018.07.16", "title": "Заради copy-paste: Майките обявиха бойкот на властта!"}
{"url": "https://www.dnes.bg/stranata/2018/07/16/tishina-krai-moreto-tishina-u-doma-koi-shte-se-bori-s-shuma.382325", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТишината пристигна и на Северното Черноморие. След София, Бургас и района вицепремиерът Валери Симеонов извърши проверки на шума с полиция във Варна и Златни пясъци.\r\nСимеонов съобщи в профила си във Facebook, че освен санкциите за заведенията-нарушители, ще сезира прокуратурата за неправомерно издавани категоризации. Колко траен ефект ще имат мерките и как ще се отрази това на туристическия сезон?\n\n\n\n\r\n\"Приветствам контрола на туристическата дейност по курортите. Подкрепям контрола над шума. Българите разбираме почивката хайдушки. Не се съобразяваме с околната среда, когато се забавляваме. Проблемите с туризма трябва да се решат общо. Не може да се прави качествен туризъм, ако всеки си прави каквото си иска. Трябва държавен контрол\", посочи журналистът Нора Стоичкова.\r\r\n                    \r\n                    Според общинския съветник Венци Мицов ние нямаме идея какъв тип туризъм искаме да развиваме. \r\n\"Отново се работи на парче. В закона, който се прие, няма обяснение какво е тон, звук и шум. Има неяснота какво точно се регулира с този закон. Хората, които са написали този закон, не разбират от материята\", подчерта той в \"България сутрин\".\r\n\"Ако трябва да ремонтираш събота и неделя, според новия закон трябва да поискаш разрешение от съседите. Това го подкрепям, но към същата регулация се приравнява и примерно свиренето на пиано. Детето трябва да свири на пияно, ако иска да стане музикант. Никой не се е съобразил какво е шум и какво е звук\", поясни още той.\r\nПред  Стоичкова подчерта, че борбата с шума тръгва от възпитанието, а то тръгва от семейството. \n\r\n\"Много сме добри в писането на закони, но сме зле в прилагането. Не може да имаш ред само в един сектор. Трябва да има ред – въобще!\", категорична бе тя.\r\n ", "date": "2018.07.16", "title": "Тишина край морето, тишина у дома... Кой ще се бори с шума?"}
{"url": "https://www.dnes.bg/sofia/2018/07/16/dete-izchezna-pred-magazin-v-stolichniia-kv-drujba.382309", "text": "Дете е изчезнало в столичния квартал \"Дружба\".\r\nСъобщението за това се появи във Facebook група от потребителка, която твърди, че е родната му майка.\r\nСпоред очевидци, които тя цитира, детето й се е качило на кола пред магазин от веригата \"Фантастико\".\r\nВсе още няма потвърждение от полицията за инцидента, пише \"\".\r\n\r\n ", "date": "2018.07.16", "title": "Дете изчезна пред магазин в столичния кв. \"Дружба\""}
{"url": "https://www.dnes.bg/eu/2018/07/16/briuksel-do-bylgariia-evro-iskate-dobre-a-bednostta.382310", "text": "Съветът на ЕС оповести препоръки за България, след като получихме подкрепа за чакалнята на еврозоната и банковия съюз.\r\n\r\n\r\n\r\r\n                    \r\n                    \r\n\r\nБрюксел вижда още резерви в подобряването на събираемостта на данъците и ефикасността на публичните разходи, включително чрез ускоряване на мерките за намаляване дела на сивата икономика.\r\n\"В добра кондиция сте, затова сега е време за реформи\", заключават от Съвета на ЕС.\r\n ", "date": "2018.07.16", "title": "Брюксел до България: Евро искате, добре! А бедността?"}
{"url": "https://www.dnes.bg/akoshtete-vqrvaite/2018/07/16/do-skoro-zagubeniaci-iz-nekrologa-na-edno-umirashto-dete.382311", "text": "Гарет Матайъс - горд фен на траш метъла, сладоледа и Батман, е диагностициран с тумор преди 9 месеца. След като наскоро става ясно, че болестта му е нелечима, родителите му задали няколко сериозни въпроса - като например каква погребална церемония иска и какво мисли да прави след смъртта си.\r\nВ некролога си Гарет описва, че планира да се превърне в горила, за да тормози баща си и си пожелава пищна скандинавска погребална церемония, като в един от любимите му супергеройски филми - \"Тор\".\r\nА за последно сбогом в некролога си се обръща към всички с: \"До скоро, загубеняци!\".\r\nГарет почина на 6 юли тази година, а мечтаният от него купон ще бъде устроен скоро в дома му.\r\r\n                    \r\n                    Из некролога на Гарет Матайъс:\r\n\r\n\r\nСпоред некролога му Гарет планира да стане горила, \"за да замерва татко с ако\".\r\nЖелае да бъде изгорен, както направили с майката на един от любимите му супергерои - Тор. След това иска да се превърне в дърво, в което да живее, когато стане горила, пише \"Дарик\".\r\nНа въпрос голямо или малко погребение желае, Гарет отвръща, че погребенията са тъжни, затова иска парти с 5 големи надуваеми замъка, сладолед, фойерверки и, разбира се, Батман.\r\nЖеланата от Гарет церемония ще бъде извършена, заричат се родителите му Емили и Райън Матайъс.\r\n ", "date": "2018.07.16", "title": "До скоро, загубеняци… из некролога на едно умиращо дете"}
{"url": "https://www.dnes.bg/sofia/2018/07/16/opashkite-v-noi-sekvat-s-onlain-rezervaciia.382312", "text": "Националният осигурителен институт предоставя възможност на столичани да запазят онлайн предпочитания ден и час за посещение, за да контролират потока от клиенти и да не стават опашки.\r\nНа интернет страницата на НОИ е достъпна , позволяваща на всеки желаещ да ползва пълния набор от административни услуги, като сам предварително резервира най-удобното за него време за среща със служителите и така да спести време и усилия, съобщиха от осигурителния институт.\r\nЗа ползването на услугата е необходимо извършването на еднократна първоначална регистрация, изискваща въвеждане единствено на потребителско име и парола и осигуряваща постоянен и сигурен достъп до заявките на лицето. \r\r\n                    \r\n                    След онлайн регистрацията и успешното влизане в системата клиентът избира желаната услуга и удобния за него ден и час. След приемането на заявката се генерира уникален 4-цифрен регистрационен код, който служи за потвърждение. Това става чрез въвеждането му в някое от билетоподаващите устройства, намиращи се в приемните, но единствено в деня на заявката и не по-рано 60 минути преди заявения час. След това от билетоподаващото устройство се издава талон, който насочва клиента към съответното гише, където ще бъде обслужен.\r\nВсички стъпки са надлежно описани на интернет страницата на НОИ в  за ползване.\r\n ", "date": "2018.07.16", "title": "Опашките в НОИ секват с… онлайн резервация!?"}
{"url": "https://www.dnes.bg/football/2018/07/16/garet-beil-na-29-uelskoto-chudo-vyv-futbola.382104", "text": "\n\r\nНа днешния 16 юли, броени часове след като светът узна името на новия световен шампион по футбол – Франция, своя рожден ден празнува уелският футболист Гарет Бейл.\n\r\nТой е роден през 1989 г. в Кардиф, Уелс и започва своята професионална кариера в мъжкия футбол през 2006 година с екипа на английския Саутхемптън. В своята кариера той е играл още за Тотнъм, а в момента е част от Реал Мадрид. \n\r\n\n\r\nЦялото му име е Гарет Франк Бейл.\n\r\nВ училище е спортувал футбол, ръгби, хокей и лека атлетика.\n\r\nЗаради таланта си на терена учителят му по физическо възпитание пише специални правила за него — по време на мач Бейл трябвало да играе с едно докосване и да не използва предпочитания от него ляв крак.\r\n                    \r\n                    \r\nВлиза в школата на Саутхемптън на 11 години.\n\r\nЗапочва да играе за Тотнъм през 2007 г.\n\r\nПрез 2013 г. Реал Мадрид успява да привлече футболиста с трасфер за около 100 млн. евро.\n\r\nДебютира в националния отбор на Уелс едва на 16 години при победата с 2:1 над националния отбор на Тринидад и Тобаго. До днес има 70 мача и 29 гола за националния отбор на своята страна.\n\r\nУчастник на Евро 2016 във Франция, където стига до полуфинал със своята родина.", "date": "2018.07.16", "title": "Гарет Бейл на 29: Уелското чудо във футбола"}
{"url": "https://www.dnes.bg/notifikacii/2018/07/16/biala-kresna-burgas-varna-otsechkite-na-smyrtta.382313", "text": "Над 162 са опасните участъци по високоскоростните пътища в страната. Става въпрос за изходите на градовете в посока на магистралите, пътят Русе-Бяла, Креснеското дефиле, отсечката между Бургас и Варна и още много други.\r\nВ разгара на летния сезон се засилва и трафикът по скоростните пътища на страната. За жалост черната статистика на тежки пътнотранспортни произшествия продължава да слага черните точки на смъртта на картата на България.\r\n27 са жертвите от началото на годината по българските автомагистрали. За 2017-та загиналите по широките и високоскоростни пътища у нас са 62-ма.\r\nСред опасните участъци са изходите на градовете посока автомагистралите. \r\nВ Пловдивска област най-опасна е автомагистрала \"Тракия\" от 107 до 149-тия километър, в който участък само за една седмица загинаха 7 души, сред които е 2 годишно дете.\r\"Съветваме пътуващите да съобразяват своето поведение с метеорологичните условия\", посъветва гл. инспектор Бетьо Гергинов от Пътна полиция – Пловдив.\r\nКресненското дефиле и проходът Предел. Това са така наречените пътища-убийци в Югозапада. Трафикът от тежкотоварни камиони и коли е много интензивен, видимостта в дефилето на много места е изключително слаба, а правите участъци много често лъжат шофьорите, затова и огромният брой на пострадали и загинали при катастрофи не изглежда никак случаен.\r\n\"От началото на тази година до настоящия момент имаме 124 тежки ПТП-та с 11 убити и 159 ранени,което за радост наша радост в сравнение с миналата година имаме намаление по всички показатели\", заяви пред Нова тв ст. Инспектор Петър Овнарски от Пътна Полиция – Благоевград.\r\nЕдна от най-невралгичните точки на магистрала \"Марица\" е в нейния край, където тировете преминават в скоростната лента, а автомобилите буквално профучават край тях.\r\nВъпреки че е сравнително нова, по \"Марица\" не липсват и проблеми с настилката, особено в стария участък от Харманли до Свиленград. Там те се запълват почти всяка година.\r\nВ Русенска област пътят с най-много черни точки на смъртта е отсечката Русе- Бяла. Голям наклон, остър завой и стесняване на пътя – Беленския баир, едно от най-опасните места между Русе и Бяла. \r\nПо статистика на КАТ през първите 6 месеца на годината по този път са станали 21-а катастрофи с 36 ранени и двама загинали.\r\nОт началото на годината между Монтана и Видин са станали 100 пътно-транспортни произшествия с 5 загинали и над 30 ранени. Основната причина е несъобразената скорост.", "date": "2018.07.16", "title": "Бяла, Кресна, Бургас-Варна… Отсечките на смъртта!"}
{"url": "https://www.dnes.bg/zvezdi/2018/07/16/kapchikova-gola-i-otkrovena-niama-da-se-jenia-rano-e.382314", "text": "Бившата изгора на Криско Ася Капчикова отрече все по-упоритите слухове, че стяга сватба с новия си любим Живко и вече дори е избрала сватбената рокля.\r\n\"Няма да се омъжвам. Не е истина, но се надявам Живко да е човекът, който един ден ще ми поиска ръката\", заяви плеймейтката, цитирана от \"Труд\".\n\r\nПовод за мълвата стана пост на Капчикова, която емоционално се обясни в любов на мъжа до себе си: \"Обичам те толкова много, ти си моята сродна душа\", разкри сърцето си Ася. \r\nТя сподели, че не мисли за семейство и деца, но е категорична, че е щастлива и влюбена, като за момента семейството далеч не е на преден план за нея.\r\r\n                    \r\n                    Тези дни миньончето за пореден път стана повод за коментари, след като публикува снимка, на която позира чисто гола. \r\nСамо за часове кадърът обиколи социалните мрежи и предизвика стотици разнопосочни коментари.\r\nБлондинката обаче не се притесни от реакциите на потребителите и заяви, че се грижи за тялото си и полага много труд във фитнес залата. Затова не виждала проблем, че се хвали с резултата в разгорещените кадри.\r\n ", "date": "2018.07.16", "title": "Капчикова гола и откровена: Няма да се женя, рано е!"}
{"url": "https://www.dnes.bg/index/2018/07/16/receptata-dnes-salata-s-nahut-sirene-i-maslini.382182", "text": "\r\n1 консерва нахут\r\n2 домата\r\n1 червена чушка\r\n1 малка глава червен лук\r\n10 маслини без костилка\r\n150 г сирене\r\nЗа дресинга:\r\n2-3 с.л.зехтин\r\n1 с.л. оцет или лимонов сок\r\nняколко стръка магданоз\r\n1/2 люта чушка\r\nсол, черен пипер на вкус\r\n\r\nПрецедете и изплакнете в гевгир нахута. Сложете го в подходяща купа и прибавете към него нарязаните зеленчуци. Накрая се слага натрошеното сирене.\r\nПригответе дресинга като в купичка комбинирате зехтина, лимоновия сок/оцета, нарязаните на ситно магданоз и люта чушка, сол, черен пипер на вкус. Завършете с него салатата, разбъркайте добре и сервирайте.\r\n", "date": "2018.07.16", "title": "Рецептата Dnes: Салата с нахут, сирене и маслини"}
{"url": "https://www.dnes.bg/balkani/2018/07/16/kitai-v-iztochna-evropa-krepostnichestvo-ili-svoboda.382315", "text": "Влиянието на Пекин в Източна Европа нараства. Това се видя много добре и на провелата се в София среща на върха между Китай и страните от Централна и Източна Европа, т.нар. формат 16 + 1, посочва германското списание \"Фокус\".\r\nОт 2012 година Китай използва този форум, за да стъпи в Източна Европа - регион, който е силно ориентиран към Запада и в който отчасти се гледа критично на Китай.\r\nИзточноевропейските страни-членки на ЕС са доволни, че по този начин се превръщат в равностоен партньор на Китай - подобно на големите западноевропейски страни. Към това се прибавят и огромните финансови средства, които Китай обещава на 16-те: само през 2016 и 2017 китайските инвестиции в региона са достигнали 9,4 милиарда долара.\r\r\n                    \r\n                    От тях малко над половината са били направени в страните от Западните Балкани, четем в публикацията.\n\n\n\r\n\r\nОсобено атрактивни в това отношение са инфраструктурни проекти и кредити, които не зависят от одобрението на Брюксел и неговите тромави програми за финансиране. Опростените критерии за отпускане на такива кредити крият опасността от възникването на един вид \"стратегическа корупция\", пряко или индиректно крепяща същестуващите режими в тези страни. Наблюдателите виждат този ефект например в кредита в размер на 1,7 милиарда долара, отпуснат на Унгария за железопътен проект от Китайската банка за развитие.\r\nПо този начин Китай си изгражда един пояс от благоразположени към него страни, които той използва като инструмент за оказване на влияние върху ЕС или за по-нататъшното му разединение. Най-вече нестабилната политическа ситуация в Източна Европа, и особено в страните от Западните Балкани, стимулира китайците да работят над новия път на коприната, заобикаляйки напълно Брюксел, четем в публикацията на \"Фокус\".\r\nПо-нататък изданието обяснява как точно изглежда отпускането на кредити от Китай за отделните проекти. Кредитите, отпускани най-вече за транспортни и енергийни проекти, обикновено покриват до 85% от общите разходи. Те са с дълги погасителни периоди (20 години) и изгодни лихви (около 2 процента). Те не минават през ситото на задължителните за Брюксел тръжни процедури, затова и правителствата на съответните страни са склонни да преглътнат това, че покрай парите кредиторът пробутва на кредитополучателя своя работна ръка и свое техническо оборудване за изпълнението на проекта. А веднъж задлъжнели, страните от региона започват да се въздържат от остри критики към Пекин.\r\nТърговският обмен между Китай и страните от региона нараства много бързо. И все пак големите инвестиици все още се бавят, пише \"Фокус\". Изданието цитира българския министър на икономиката Емил Караниколов, според когото през 2017 година Българската банка за развитие е подписала с китайски финансови институции кредитни споразумения за над 100 млн. евро.\r\nПарите са предназначени за проекти в секторите транспорт, възобновяеми енергийни източници, строителство, селско стопанство, промишленост и други. Отделно от това българското Министерство на регионалното развитие преговаря с потенциални китайски инвеститори, които имат интерес от сътрудничество в пътната инфраструктура на територията на България. Говори се и за бъдещи инвестиции в българското земеделие. Освен това Китай изглежда има интерес и към изграждането на ядрени реактори в България и Румъния.\r\n\r\nЗа българското правителство, редовно критикувано от Брюксел за лошото функциониране на съдебната система и недостатъчните резултати в борбата срещу корупцията, китайските инвестиции (особено в инфраструктурата) са добра алтернатива на европейските структурни фондове. Китайските кредити могат да дадат тласък на редица инфраструктурни проекти, зад които не стоят непременно икономически съображения, и които се одобряват в твърде съмнителни процедури, пише \"Фокус\".\r\nДокато ЕС, изживяващ в момента най-тежката криза в своята история, е зает с бъдещето си, със своите инвестиции за милиарди, Китай създава свършени факти в Източна Европа. В тази част на Европа, както впрочем и в Централна Азия, Китай ще се превръща все повече в силен конкурент на Русия, като при това Пекин може да предложи много повече в икономическата област отколкото Москва, посочва в заключение германското списание.\r\n()\r\n \r\n", "date": "2018.07.16", "title": "Китай в Източна Европа. Крепостничество или свобода?"}
{"url": "https://www.dnes.bg/akoshtete-vqrvaite/2018/07/16/sedmichen-liuboven-horoskop-za-16-22-iuli-2018-a.382179", "text": "През тази седмица планетите ще ни помогнат да изразим по-ясно своите чувства и желания във връзката. Необвързаните представители на зодиака ще могат да помислят върху своята концепция за любов. Какво ви очаква според зодията, вижте в любовния хороскоп на Az-jenata.bg\r\n\r\nОбвързаните Овни може да получат добри новини свързани с финанси. Ако с любимия човек сте решили да се включите в някакъв бизнес, това е добра идея. Периодът е подходящ за планиране на стратегии, които ще ви донесат неочаквани приходи.\r\n\r\nЛюбовта и радостта продължават да бъдат ваши и тази седмица, уважаеми Телци. Венера сега е във вашия романтичен сектор и ще бъде в добра позиция към Юпитер, който сега е във вашия 7-и Дом на ангажимента. Ако скоро сте започнали да се срещате с някого, то този ангажимент може да стане по-сериозен. Обвързаните Телци може да направят своите планове за бебе. Фертилитетът е висок!\r\r\n                    \r\n                    \r\nОбвързаните представители на зодията може да искат да се усамотят с половинката си, да се радват на домашния уют. Възползвайте се от положителната космическа енергия, за да прекарате по невероятен начин времето си заедно. Ще похарчите пари за удоволствия или нещо свързано с дома, но напълно ще си заслужава.\r\n", "date": "2018.07.16", "title": "Седмичен любовен хороскоп за 16 – 22 юли 2018-а"}
{"url": "https://www.dnes.bg/sofia/2018/07/16/otvlecheno-pred-magazin-dete-lyjlivi-sluhove-reche-mvr.382321", "text": "Няма отвлечено пред магазин дете в София, съобщиха от МВР. \r\nОттам обясниха, че подобен сигнал не е постъпвал нито в СДВР, нито в 8 РПУ, което отговаря за столичния квартал \"Дружба\".\r\nСъобщението, че момче на 7-8 години е изчезнало пред голям магазин се появи снощи в една от групите във Facebook. Според публикацията то се качило в кола и изчезнало.\n\r\nЗа жалост това не е първият път, в който в социалната мрежа се появяват такива лъжливи слухове. \r\nПрез лятото на 2015 г. се разпростваняваше публикация, че мъже с бял бус отвличат деца в Разград и изхвърлят телата им, след като вземат органите им. Дори се появи снимка на превозното средство.\r\r\n                    \r\n                    Още от 2010 г. пък се върти съобщение, че момченце изчезва в столичен мол и е намерено след час в тоалетните остригано, пише \"\". \r\nМенте публикациите периодично се появяват във Facebook и се разпространяват мълниеносно от потребител на потребител.", "date": "2018.07.16", "title": "Отвлечено пред магазин дете? Лъжливи слухове, рече МВР"}
{"url": "https://www.dnes.bg/football/2018/07/16/didie-deshan-se-naredi-do-zagalo-i-kaizera.382331", "text": "Селекционерът на Франция Дидие Дешан стана третият в историята, който печели световната титла като футболист и като треньор.\r\nКато играч Дешан стана шампион на Мондиал 1998 във Франция, а като треньор изведе \"петлите\" до втората световна титла в историята след победа на финала на Мондиал 2018 в Русия срещу Хърватия с 4:2.\r\nПреди Дешан световни титли като футболисти и треньори имат Марио Загало от Бразилия (като играч през 1958 и 1962 година и като треньор 1970) и Франц Бекенбауер от Германия (като играч през 1974 и като треньор през 1990 година).\r\nБившият халф на Олимпик Марсилия, Ювентус и Челси Дидие Дешан има и европейска титла като играч през 2000 година. Легендата на Байерн Мюнхен Бекенбауер е спечелил Евро 1972 като футболист, а Загало е триумфирал като треньор в Копа Америка 1997.\r\n ", "date": "2018.07.16", "title": "Дидие Дешан се нареди до Загало и Кайзера"}
{"url": "https://www.dnes.bg/kino/2018/07/16/hotel-transilvaniia-3-chudovishtna-vakanciia-pobedi-ant-men.382350", "text": "Третият филм от поредицата \"Хотел Трансилвания\" , който отвежда граф Дракула на круиз, оглави бокс-офис класацията на Северна Америка с приходи от 44 милиона долара, съобщиха световните информационни агенции.\r\nПриходите от \"Хотел Трансилвания 3: Чудовищна ваканция\" са по-високи от дебюта на първия филм от поредицата (42 милиона долара), но по-слаби, отколкото на втория (48 милиона долара).\r\nВодачът в бокс-офис класацията на Северна Америка от миналата седмица - \"Ант-Мен и Осата\" остана на второ място с приходи от 28,8 милиона долара, пише БТА.\r\nНовият филм с Дуейн Джонсън \"Небостъргачът\" зае третото място с 25,5 милиона щатски долара - най-ниското представяне на филм със звездата напоследък.\r\r\n                    \r\n                    На четвърто място в бокс-офис класацията на Северна Америка е \"Феноменалните 2\" с приходи от 16,2 милиона долара през петия уикенд и общо 535,5 милиона долара на вътрешния пазар, което го нарежда на девето място в историята. Приходите от филма в света са 856,9 милиона.\r\n\"Джурасик свят 2: Рухналото кралство\" зае петото място в бокс-офис класацията на Северна Америка с приходи от 15,5 милиона през уикенда.", "date": "2018.07.16", "title": "\"Хотел Трансилвания 3: Чудовищна ваканция\"  победи Ант-Мен"}
{"url": "https://www.dnes.bg/balkani/2018/07/16/2-g-po-kysno-v-turciia-prikliuchihme-s-prevratite.382335", "text": "\"Приключихме с превратите\" (в. \"Стар\"), \"Светът да види, изменниците да се страхуват\" (в. \"Сабах\"), \"Този народ е гарант на демокрацията\" (в. \"Хюриет\"), \"Отрязахме пипалата на октопода\" (в. \"Акшам\") - това са някои от заглавията в турските вестници тази сутрин.\n\r\nМестният печат извежда различни акценти от вчерашното честване на втората годишнина от опита за преврат на 15 юли 2016 г., предава БТА.\n\n\n\n\r\n\"Сабах\" посочва, че събитието е било отбелязано със зрелищни чествания, а \"милиони\" са се стекли снощи редом с турския лидер Реджеп Тайип Ердоган на моста над Босфора, който след преврата бе наречен \"Мост на мъчениците\" заради събитията, разиграли се там в нощта на 15 юли 2016 г. Мостът даде началото на съпротивата срещу пучистите.\r\n                    \r\n                    \r\n\"Гражданите, които се стекоха към площадите във всичките 81 окръга, почетоха в Деня на демокрацията и националното единство мъчениците, подложили гърди пред куршумите на превратаджиите\", пише \"Сабах\".\n\r\nСпоред \"Миллиет\" стотици хиляди са почели героите на онази нощ, в която мирни граждани се опълчиха на превратаджиите, някои с цената на живота си. Хората, облечени в червено и бяло - цветовете на националния флаг, изпълниха моста и \"показаха на целия свят, че героите, написали епопеята от преди две години, няма да бъдат забравени\", отбелязва изданието.\n\r\n\"Съсякохме пипалата на октопода, отгледан от проклетника в Пенсилвания, така да се знае\", заяви турският президент Ердоган, обръщайки се към множеството. \"Ще продължим борбата, докато и последният гюленист не даде сметка\" за деянията, каза още той.\n\r\n\"Затворихме ерата на превратите, така че никога вече да не бъде отваряна. Докато този дух от 15 юли е жив по тези земи, няма да има сила, която да отклони Турция от нейния път\", категоричен бе Ердоган.\n\r\n\"Тюркие\" пише за \"потоп от хора\" на моста над Босфора. Откриването на програмата за честването на Моста на мъчениците започна с четене на Корана. Всичките 251 жертви на преврата бяха упоменати. Ердоган вървеше редом до близки на жертвите и оцелели, а мостът не успя да събере цялото множество, стекло се за събитието, обобщава обстановката вестникът.\n\r\n\"Поста\" посочва, че снощи, по време на честването на годишнината, в Турция е било като ден, след като в един и същи час хората от всички 81 окръга са се стекли на площадите. Вестникът публикува снимка от моста над Босфора, осветен от фенерчетата на телефоните на събралото се множество.\n\r\n\"Дирилиш постасъ\" отбелязва, че \"книгата с превратите е затворена\", като информира, че в деня на втората годишнина от събитията на 15 юли 2016 г. са били публикувани седем президентски указа. Сред тях най-интересният е този, отнасящ се до Генералния щаб на армията, посочва изданието. Той предвижда, че ГЩ и трите вида въоръжени сили вече ще бъдат на подчинение на президентството. По този начин \"турският президент Реджеп Тайип Ердоган отмъсти на всички онези държавни изменници, които през 1876 г. убиха (султан) Абдул Азис, през 1909 г. детронираха (султат) Абдул Хамид (Втори), през 1960 г. обесиха Аднан Мендерес, през 1971 и 1980 г. потъпкаха националната воля, на 28 февруари извършиха преврат срещу Ербакан, а на 15 юли се опитаха да заграбят властта\", отбелязва вестникът, напомняйки за дългата история на вмешателства и преврати още от времето на Османската империя.\n\r\nПо повод на обнародваните президентски укази опозиционният \"Джумхуриет\" пише \"Сараят стана държава\", визирайки президентския дворец. Друго опозиционно издание - в. \"Айдънлък\" - шеговито нарича Висшия военен съвет \"Висш безвоенен съвет\", намеквайки за промените, въведени в структурата на тази институция. Занапред тя ще бъде председателствана от президента, а членове на съвета стават министрите на отбраната, правосъдието, външните и вътрешните работи, хазната и финансите и образованието, както и началниците на ГЩ и на трите вида въоръжени сили, гласи един от указите на Ердоган.\r\n ", "date": "2018.07.16", "title": "2 г. по-късно в Турция: Приключихме с превратите!"}
{"url": "https://www.dnes.bg/stranata/2018/07/16/pak-smyrt-na-pytia-jena-zagina-krai-staro-selo.382342", "text": "Нова смърт на пътя! Жена, пътуваща на предната седалка в лек автомобил, загина при катастрофа.\r\nИнцидентът е станал на пътя Силистра-Русе след разклона за Старо село вчера.\r\nШофьорът на колата загубил управлението и автомобилът се преобърнал извън пътното платно. \r\n65-годишният мъж получил травма на гръдния кош и фрактура на четири ребра.\r\nНа място е загинала 63-годишната му спътничка, пише \"\".\r\nИ друга катастрофа е станала вчера в района на Старо село. При него за щастие няма жертви, но 25-годишен мъж е пострадал. Той е със счупен шиен прешлен, след като БМВ-то му се ударило във внезапно излязъл на платното кон.\r\nОбразувани са досъдебни производства.", "date": "2018.07.16", "title": "Пак смърт на пътя: Жена загина край Старо село"}
{"url": "https://www.dnes.bg/stranata/2018/07/16/sled-udar-na-trakiia-12-godishna-s-opasnost-za-jivota.382355", "text": "12-годишно момиче е ранено тежко при катастрофа на магистрала \"Тракия\". \r\nИнцидентът е станал в района на Стара Загора. Детето е с опасност за живота.\r\nМомичето е от София, то пострадало след като в колата, в която пътувало, се блъснал камион.\r\nШофьорът на тежкотоварния автомобил е 19-годишен младеж от Котел.\r\nСлед сблъсъка и двата автомобила напуснали платното за движение - камионът се преобърнал на лявата си страна, а лекият автомобил - в канавката.\r\nМомичето е пътувало на задната седалка, то е с политравма след катастрофата. Настанено е за лечение в  УМБАЛ – Стара Загора, с опасност за живота.\r\nПострадали са и двамата водачи, но няма опасност за живота им. Те са тествани за употреба на алкохол с техническо средство, като пробите им са отрицателни.", "date": "2018.07.16", "title": "След удар на \"Тракия\": 12-годишна с опасност за живота"}
{"url": "https://www.dnes.bg/notifikacii/2018/07/16/pytiat-na-hyrvatiia-ot-haos-do-podnojieto-na-vyrha.382337", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХърватия надскочи себе си, но силите очевидно не стигнаха по време на финалния мач с Франция, след който \"петлите\" грабнаха световната купа.\n\r\n\"Хърватите преминаха през огромен хаос, за да стигнат световното, но това само допринася към цялата история, към цялата емоция\", коментираха в студиото на  журналистът Петър Хераков, който припомни, че балканската страна е преминала през трудни периоди, включително и бараж, за да се класира на световното първенство в Русия.\r\nФранцузите бъдеще имат, но не бива да забравяме, че този отбор има и минало. Ние 25 години живеем със спомена от \"Парк де Пренс\", те за тези 25 години имат 3 финала на Световно първенство, 2 на европейско и 13 титли в различните юношески възрасти, подчерта още той.\r\"По отношение на играта това не бе най-красивото първенство, но за това пък - изненадващо\", смята още Хераков в \"България сутрин\".\n\r\nДруга любопитна закономерност отбеляза колегата му Йордан Грозданов - това, че отборът, който по-дълго \"държи\" топката, не печели обезателно. \n\r\n\"Трудно е да преминеш през толкова игрови минути допълнително след редовното време, но хърватите демонстрираха силен дух и характер. Треньорът на Франция подходи хитро, като успя тактически да надиграе своите съперници\", коментира Йордан Грозданов.\n\r\nСпоред журналистът, успехът на хърватите се дължи на това, че те са спортна нация, като по думите му те \"спортуват регулярно по парковете и улиците\".\r\n\"Гледайки статистиките, за целия отбор на Хърватия, Лука Модрич е човека с най- много ключови подавания - той доказа че неслучайно е високоценен футболист\", бе категоричен Петър Хераков.\n\r\n", "date": "2018.07.16", "title": "Пътят на Хърватия – от хаос до подножието на върха"}
{"url": "https://www.dnes.bg/crime/2018/07/16/poreden-piian-zad-volana-s-3-06-promila.382353", "text": "42-годишен мъж е заловен от полицията да шофира с 3.06 промила алкохол, съобщиха от полицията в Благоевград.\r\nМъжът с инициали И.П. е от града, а на 15 юли около 21:15 часа е хванат да управлява лек автомобил \"Нисан Алмера\" по пътя гр. Сандански - с. Лиляново, под въздействието на алкохол.\r\nОрганите на реда са установили, че е с 3.06 промила.", "date": "2018.07.16", "title": "Пореден пиян зад волана: С 3,06 промила"}
{"url": "https://www.dnes.bg/notifikacii/2018/07/16/480-saksii-5-chuvala-razbiha-narkooranjeriia-do-varna.382348", "text": "Наркооранжерия бе разбита от полицията до село Кичево край Варна. При спецакцията, проведена на 13 юли, са били задържани двама души, съобщиха от МВР.\r\nОранжерията е била открита в частен дом. Тя била оборудвана за отглеждане на растения от рода на конопа. При претърсване на лабораторията са били иззети 482 саксии с насаждения в ранен стадий на развитие и апаратура за отглеждане на марихуана.\r\nВ гориста местност край селото са намерени укрити 5 чувала с около 15 кг суха тревиста маса.\r\nСред задържаните е 48-годишният стопанин на дома. Той предал на полицаите и 227 броя назаконно притежавани боеприпаси.\r\nЗадържан е и 38-годишен молдовски гражданин, който бил спипан в гората, съобщи \"Дарик\".\r\nДвамата са в ареста за срок до 72 часа. Повдигнати са им обвинения, съобщиха от Окръжната прокуратура във Варна.\r\nДнес прокуратурата ще внесе искане в съда за вземане мерки за постоянен арест спрямо двамата обвиняеми.", "date": "2018.07.16", "title": "480 саксии, 5 чувала... Разбиха наркооранжерия до Варна"}
{"url": "https://www.dnes.bg/akoshtete-vqrvaite/2018/07/16/top-3-zodii-koito-pomniat-vsichko-do-posledniia-detail.382345", "text": "\r\nСкорпионът е зодиакалният знак с най-добра памет. Това е достатъчна причина никога да не ядосвате скорпионите. Те помнят неща, които може да са се случили преди 10-15 години. И помнят дори най-дребните детайли. Те знаят прекрасно какво и кога сте им казали, затова трудно могат да бъдат излъгани. Приятелите им обикновено са изненадани, когато скорпионите им разкажат стари ситуации, и то с пълни подробности. Дори предават точно думите от разговорите. Естествено, ще ви припомнят и точни дати на събития. Като водни знаци, са много интуитивни. \r\n \r\n\r\n \r\nТова е другата зодия, която има отлична памет и доста прилича на скорпиона. Телците имат силно изразена визуална памет и когато говорят за нещо от миналото, ще ви обрисуват картината детайлно. Ще си спомнят кой какви дрехи е носил, какъв цвят е била покривката, кой сезон е било, какво е било времето, какви миризми е имало, коя песен е звучала в даден момент. Също не могат да бъдат лесно излъгани. И ако ги ядосате, ще ви припомнят как сте ги наранили и ще ви кажат не само дата, но и кой ден от седмицата е било.\r\n \r\n", "date": "2018.07.16", "title": "Топ 3 зодии, които помнят всичко до последния детайл"}
{"url": "https://www.dnes.bg/rusia/2018/07/16/twitter-furiiata-trymp-za-lova-na-veshtici-rusiia.382338", "text": "Президентът на САЩ Доналд Тръмп каза днес, че лошите отношения между Вашингтон и Москва, се дължат на \"лова на вещици\", извършван, според него от ФБР, разследващо руската намеса в президентските избори през 2016 г., предадоха световните агенции.\n\r\n\"Нашите отношения с Русия не са били НИКОГА толкова лоши заради години на безразсъдство и глупост от страна на САЩ и сега заради лова на вещици\", написа в Twitter Тръмп, предаде Франс прес.\n\r\nТози коментар идва преди неговата среща на върха днес с руския президент Владимир Путин в Хелзинки.\n\r\nВ друг туит Тръмп разкритикува предшественика си Барак Обама, че е бил информиран от американските специални служби за възможността за руска намеса в изборите, но не е предприел никакви ответни мерки, защото бил уверен в победата на кандидатката на Демократическата партия Хилари Клинтън, предадоха ТАСС и Асошиейтед прес.\n\n\n\n\n\r\n                    \r\n                    \r\nТръмп коментира и срещата на върха на НАТО в Брюксел, като я определи като \"наистина страхотна\", предаде Асошиейтед прес. Той каза, че много медии неточно са я отразили, допълват АП и Ройтерс.\n\r\nПрезидентът написа в Twitter, че много лидери от страни от НАТО са му се обадили да му благодарят за това, че той им помага да останат фокусирани върху финансовите задължения, настоящи и бъдещи.\n\r\nТръмп коментира, че сега алиансът е станал силен и богат.\n\r\nСъщевременно в интервю, излъчено тази сутрин в телевизионното шоу \"Добро утро Великобритания\" по телевизия Ай Ти Ви и дадено от Тръмп в президентския му самолет в петък вечерта той казва, че британската кралица Елизабет Втора му е казала, че Брекзитът е \"комплексен\" въпрос, предаде АП.\n\r\nТози коментар е необичаен, защото повечето лидери не обсъждат техните частни разговори с кралицата. Тръмп и съпругата му се срещнаха с нея в петък в Уиндзорския замък.\n\r\nЕлизабет Втора не коментира политически въпроси и никога не е казвала дали подкрепя излизането от ЕС, припомня АП.\n\r\nВ телевизионното интервю Тръмп отказва да отговори на въпрос какво според него смята кралицата за Брекзит. Той казва, че й се възхищава и че я намира за невероятна. Тръмп допълва, че не знае дали тя го е харесала, но той я е харесал.", "date": "2018.07.16", "title": "Twitter фурията Тръмп: За лова на вещици, Русия..."}
{"url": "https://www.dnes.bg/politika/2018/07/16/noviiat-shef-na-razuznavaneto-atanas-atanasov.382351", "text": "Атанас Атанасов ще бъде новият шеф на разузнаването, съобщи \"Дарик\". Досегашният заместник-председател на Държавна агенция \"Разузнаване\" ще замени отиващия като генерален консул в Мюнхен Драгомир Димитров.\n\r\nРешението за рокадата беше взето на закрито правителствено заседание на 11 юли и предложението беше изпратено за съгласуване на президента Румен Радев.\n\r\n48-годишният  е завършил военното училище във Велико Търново и следдипломна квалификация по международни икономически отношения в Университета за архитектура, строителство и геодезия.\r\n                    \r\n                    \r\nЗапочва кариерата си през 1994 година в служба \"Защита на средствата за връзка\" във вътрешното министерство и последователно се издига от оперативен служител-разузнавач до директор на дирекция преди да стане заместник на Драгомир Димитров през април тази година. \n\r\nГовори гръцки и английски, ползва сърбохърватски и руски.", "date": "2018.07.16", "title": "Новият шеф на разузнаването – Атанас Атанасов?"}
{"url": "https://www.dnes.bg/zvezdi/2018/07/16/fyrgi-se-reshi-s-ognena-kosa.382344", "text": "Бившата вокалистка на The Black Eyed Peas, която има и два самостоятелни албума, заложи на нова, забележителна прическа при последното си участие. Фърги се появи на сцената на летния концерт на института \"Файнстайн\" с огнена коса. \r\nНа пясъчнорусата й грива блестяха червени и оранжеви кичури. Певицата качи снимки в Instagram с новата прическа и благодари на стилистите, които са се погрижили за нея.\r\n \r\nПо време на събитието, тя беше и с интересно облекло - блестящо яке, носено от глем метълите през 80-те, къси черни панталонки и високи токчета. Красавицата беше съчетала и грима си с новия цвят на косата - блестящи оранжеви сенки подчертаваха очите й.\r\n \r\nКонцертите на института за медицински изследвания \"Файнстайн\" се провеждат всяко лято от 2005 г. насам и до 2017 г., благодарение на тях, са събрани над 17 млн. долара  за проучвания.\r\n \r\n", "date": "2018.07.16", "title": "Фърги се реши с огнена коса"}
{"url": "https://www.dnes.bg/dnes-te-kazaha/2018/07/16/16-07-2018.382388", "text": "Защо не бяха предприети превантивни мерки: налагане на карантина, наблюдение? Защо се пренебрегва ваксинирането? За пореден път се поставя въпросът за надеждността на оградата по границата. Румен Радев за чумата по животните", "date": "2018.07.16", "title": "16.07.2018"}
{"url": "https://www.dnes.bg/sofia/2018/07/16/bilet-za-2071-godina-ne-metro-a-pytuvane-v-bydeshteto.382370", "text": "16 юли, 10 часа, 51 минути, 51 секунди! 2071 година!\r\nСофийското метро все така пори земята под столицата и все така превозва срещу хартиени билетчета от 1, 60 лева!\r\nТакава среща с бъдещето имаше днес столичанка, която получи билет за метрото с дата след половин век.\r\n\"Вие може би живеете в 2018, но от метрото са вече в 2071\", написа тя в социалната мрежа и публикува снимка на билетчето за бъдещето.\r\nФотосът предизвика закачливи коментари на потребителите на Facebook.\r\n\"Хубавото е, че още ще е 1,60 билета\", пише един от тях.\r\n\"Пази си го, може да си го ползваш и тогава\", съветва друг.\r\nТрети пък допълва, че поне едно нещо в страната работи с 50 години напред, докато останалото върви назад.\r\r\n                    \r\n                    \"Ужас! 2071 всичко ще си е същото. Добре че няма да съм жив... Горките ни деца\", заключава песимистично друг от коментаторите.\r\nСпоред някои от коментарите тези цифри не указват годината на издаване, а метростанцията, от която е издаден билетът.", "date": "2018.07.16", "title": "Билет за 2071 година! Не метро, а пътуване в бъдещето! "}
{"url": "https://www.dnes.bg/eu/2018/07/16/berlin-iarosten-na-trymp-che-es-e-vrag-na-sasht.382368", "text": "Германският външен министър Хайко Маас днес каза, че Европа вече не може да разчита на Доналд Тръмп и трябва да сплоти редиците си, след като президентът на САЩ нарече Европейския съюз \"враг\" в търговията, предаде Ройтерс.\n\n\n\r\n\"Не можем повече да разчитаме напълно на Белия дом\", каза министър Маас пред вестникарската група Функе. \r\n\"За да запазим партньорството си със САЩ, трябва да го приспособим. Първата ясна последица може да е, че в Европа трябва допълнително да стегнем редиците си\".\r\nМаас добави: \"Европа не бива да се оставя да бъде разединена, колкото и остри да са словесните атаки, а текстовете в Тwitter – абсурдни\".\r\n ", "date": "2018.07.16", "title": "Берлин яростен на Тръмп, че ЕС е \"враг\" на САЩ"}
{"url": "https://www.dnes.bg/notifikacii/2018/07/16/poredno-ptp-16-godishen-blysnat-ot-tir.382357", "text": "16-годишен младеж е блъснат от товарен автомобил на пътя София-Варна, съобщават от ОДМВР - Търговище.\r\nИнцидентът станал на 15 юли около 23:00 часа на първокласен път I-4 София-Варна недалеч от Търговище.\r\nОт полицията информират, че в резултат на проведени издирвателни действия е установена самоличността на пострадалия - непълнолетен 16-годишен младеж.", "date": "2018.07.16", "title": "Поредно ПТП: 16-годишен блъснат от ТИР"}
{"url": "https://www.dnes.bg/obrazovanie/2018/07/16/nova-ideia-i-biznesyt-da-izpitva-studentite.382379", "text": "И представители на бизнеса да участват в изпитните комисии за степените \"Бакалавър\" и \"Магистър\".\r\nТова е едно от предложенията в проекта за нов закон за висшето образование. Идеята беше съобщена от ректора на УНСС Стати Статев в Бургас, информира \"Дарик\".\n\n\n\r\nВ Бургаския свободен университет се проведе последният за годината Съвет на ректорите на висшите учебни заведения у нас.\r\nСтатев припомни, че и досега представители на работодателите са участвали в изпитите на студентите.\r\n\"Досега това беше реалност, но хората от бизнеса имаха роли само на \"сини каски\". В новото положение техният глас трябва да има пълна съвещателна сила\", уточни Статев.\r\nСред другите идеи в новия закон за образованието са държавните ВУЗ-ове да си сътрудничат много по-тясно с местната власт, помежду си и с фирмите по места, изпитващи нужда от кадри.", "date": "2018.07.16", "title": "Нова идея: И бизнесът да изпитва студентите "}
{"url": "https://www.dnes.bg/temida/2018/07/16/za-nikita-otkrit-myrtyv-v-kufar-dojivot-za-kostin.382397", "text": "\n\r\nДоживотен затвор без право на обжалване получи руснакът Георги Костин за убийството на малкия Никита и майка му Анна.\r\nЗловещата история се разигра през 2015 година, когато тялото на 5-годишното момче бе открито мъртво в куфар, захвърлен край софийското село Пасарел. Трупът на майка му, 35-годишната Анна, бе открит разчленен край Приморско.\n\n\n\r\nПо време на разследването стана ясно, че на 8 февруари 2015 година под предлог, че ще ги закара до морето, Костин качил Никита и майка му в автомобил. Стигнали в Приморско, престояли там по-малко от час, но се върнали само Костин и малкият Никита.\r\r\n                    \r\n                    Трупът на майката беше намерен в резерват \"Перла\" близо месец по-късно, припомни БТА.\r\nТялото на детето бе открито от случайни граждани.\r\nПрисъдата на Герман Костин подлежи на обжалване.\r\nСамият той за пореден път бе доведен в съдебната зала на легло.\r\nАдвокатът на Костин Капка Гергинова коментира пред медиите, че здравословното състояние на подзащитния й не е добро. Тя отбеляза, че всички доказателствени искания са им били отхвърлени от съда по време на процеса.\r\n\"Няма достатъчно доказателства, че той е извършител - нито за времето, нито за мястото\", каза Гергинова.", "date": "2018.07.16", "title": "За Никита, открит мъртъв в куфар: Доживот за Костин!"}
{"url": "https://www.dnes.bg/stranata/2018/07/16/rusnak-piroman-podpali-hotelska-staia-v-chernomorec.382376", "text": "Руснак подпалил хотелска стая в курорта Черноморец. Той бил ръководител на руска група летовници, на възраст 24 години, съобщиха от полицията, предаде \"Труд\".\r\nИнициалите му са Р.Б., родом от Санкт Петербург.\r\nПироманът си играл с огън в хотелската стая, като палел хартийки и ги подхвърлял. Внезапно обаче пердето пламнало и оттам огънят започнал да се разпростира неконтролируемо.\r\nВсички настанени в хотел \"Понтика\", намиращ се на ул. \"Акра\" в Черноморец, туристи са били евакуирани. Пострадали няма. \r\nЗа щастие, пожарната дошла бързо и потушила пламъците. Напълно е изгоряла стаята на туриста, причинил пожара. Опушени са коридорите и помещенията на хотела. \r\nРуснакът е арестуван за 24 часа.", "date": "2018.07.16", "title": "Руснак-пироман подпали хотелска стая в Черноморец"}
{"url": "https://www.dnes.bg/stranata/2018/07/16/samo-prez-trupa-mi-v-sharkovo-se-chudiat-ima-li-smisyl-da-gledat-jivotni.382383", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПети ден продължава умъртвяването на болните животни в село Шарково. Заради блокадите и протестите единственото оцеляло стадо е това на баба Дора. Днес тя ги изкара на паша, може би за последно.\r\n\"Само през трупа ми!\" Така коментира пред  баба Дора на въпрос дали днес ще бъдат умъртвени неините животни\n\n\n\n\n\r\nУмъртвените овце и кози в село Шарково до сега са близо 1200.\r\nДойка е изгубила вече цялото си стадо от 800 животни. Жителите на населеното място се питат дали въобще има смисъл в този район да се продължава животновъдство.\r\r\n                    \r\n                    Сред местните има информация, че ще бъдат обезщетени с 190 лв. за умъртвено животно. Имат обаче много въпроси към управляващите и се готвят за протест пред Народното събрание, който ще се проведе в сряда.\r\n\"Бил заразен този район, всички болести тръгвали от тука, това беше причината да се почне и с това умъртвяване\", настоява жител на Шарково.\r\n\"Дали има смисъл в този район да се продължава животновъдството\", пита друг човек и настоява - ако е така, поне да се каже и хората да си знаят да не купуват животни.\r\nВ селото има и други страхове. Според кметът животните се заравят само на 3 метра под земята край селото и има опасност от нова зараза. Ако падне по-обилен дъжд труповете ще изплуват и ще тръгнат към селото.", "date": "2018.07.16", "title": "Само през трупа ми! В Шарково се чудят има ли смисъл да гледат животни "}
{"url": "https://www.dnes.bg/snimka-na-denia/2018/07/16/shte-zavali-shte-zastudi-shte-zagyrmi-novi-esenni-iznenadi.382330", "text": "Ветровито време, дъжд, студ и по-ниски температури прогнозират синоптиците за следващите дни.\r\nСпоред седмичната  на НИМХ при БАН въздушната маса отново ще става неустойчива.\r\nПреди обяд ще бъде предимно слънчево, след обяд и преди полунощ ще се развива купеста и купесто-дъждовна облачност, пише \"Дарик\".\r\nНа много места в страната ще има краткотрайни валежи и гръмотевични бури. Според прогнозата на синоптиците в планините ще има условия за значителни валежи.\r\nВъзможни са градушки. В средата на седмицата ще бъде и ветровито.\r\nВ петък и през почивните дни валежите ще са на по-малко места и ще са по-слаби.\rТемпературите през седмицата ще бъдат в широки граници както през септември. На места, в районите с валежи, ще стигат най-много до 22-25 градуса, а там, където не вали – до 30°-33°.\r\nДнес времето ще е все още слънчево и само в североизточните райони може да има увеличение на облачността следобед.\r\nМаксималните температури ще са между 28° и 33°, в София 27° - 28°.\r\nАтмосферното налягане е близко до средното за месеца. \r\n ", "date": "2018.07.16", "title": "Ще завали, ще застуди, ще загърми... Нови есенни изненади?"}
{"url": "https://www.dnes.bg/rusia/2018/07/16/trymp-dovolen-ot-sreshtata-s-putin-mnogo-dobro-nachalo.382400", "text": "Президентът на САЩ Доналд Тръмп определи като \"добро начало, много добро начало\" срещата си на четири очи с руския президент Владимир Путин, предадоха Асошиейтед прес и Ройтерс, цитирани от БТА.\n Тръмп направи краткия коментар пред журналисти на конферентна маса, заобиколен от членове на американската делегация, в началото на работен обяд след двучасовата среща с Путин, на която освен президентите присъстваха само преводачите им. Белият дом беше предвидил само 90 минути за тази среща на четири очи.\r\nВ работния обяд на двамата президенти участват още държавният секретар на САЩ Майк Помпейо, посланикът на САЩ в Русия Джон Хънтсман и други високопоставени официални представители. \r\nОт руска страна участват външният министър Сергей Лавров, прессекретарят на Путин Дмитрий Песков и президентският съветник Юрий Ушаков.", "date": "2018.07.16", "title": "Тръмп доволен от срещата с Путин: Много добро начало!"}
