{"url": "https://www.dnes.bg/eu/2018/12/16/zabraniha-proverka-na-vizi-i-pasporti-v-reisa.396709", "text": "Съдът на Европейския съюз нареди на Германия да отмени задължението на международните автобусни превозвачи да проверяват документите на пътниците.\r\nВ момента законодателството в Германия заплашва с глоби и отнемане на лицензи автобусните фирми, които позволяват на неевропейски граждани, без изрядни документи и визи, да влизат на територията на страната.\r\nАвтобусните фирми, които пътуват по международни маршрути в Шенген са задължени да проверяват документите на пътниците си и да свалят тези от тях, които нямат шенгенски визи.\r\nСпоред европейския съд обаче тази практика е незаконна, тъй като шенгенското законодателство не предвижда вменяване на документи за самоличност и пътуване от персонала на транспортни фирми.\r\n                    \n                    \n                Решението на съда е по жалба на германска и на испанска фирми, чиито лицензи за работа са били отнети по решение на германската полиция с обвинение, че вкарвали в страната чужденци без документи. Наложени са им и глоби. Преди да бъдат затворени двете фирми изпълнявали редовни курсове между Испания и Германия.\r\nЕвропейските магистрати смятат, че пътници в автобусите, които не са граждани на ЕС, вече е трябвало да са проверени от граничните власти при влизането си в Съюза.\r\nОсвен това маршрутът на автобусите прекосява само вътрешни шенгенски граници, където проверки не се предвиждат, освен, ако няма повишен риск за обществения ред.\r\nЕвропейските магистрати изтъкват, че проверките на територията на шенгенска държава също не са допустими, тъй като тя е част от свободното пространство за пътуване. Още повече, че автобусните гари не се намират в гранични зони.", "date": "2018.12.16", "title": "Забраниха проверка на визи и паспорти в рейса "}
{"url": "https://www.dnes.bg/stranata/2018/12/16/ribari-protestirat-iskat-si-dostypa-do-germankata.396702", "text": "Достъп  до скалите на созополския полуостров Германката в местността \"Буджака\"  ще има. Това обеща на протестиращите кметът на града Панайот Рейзи.  По-рано днес рибари и природозащитници се събраха на породен протест на  емблематичното място. Искането им e да не им бъде отрязан пътя до  морето. \n\n\n                    \n                    \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Достъп до скалите на созополския полуостров Германката в местността \"Буджака\" ще има. Това обеща на протестиращите кметът на града Панайот Рейзи. По-рано днес рибари и природозащитници се събраха на породен протест на емблематичното място. Искането им e да не им бъде отрязан пътя до морето, предаде Bulgaria ON AIR.\n\n\r\nСтроежът до защитените фиорди на Германката върви с пълна сила. Преди два месеца, когато се появи оградата, стана ясно, че тук ще се появят поредните луксозни вили. Рибари и туристи се оплакаха, че са били изгонени от скалите, тъй като теренът е частен.\n\r\nСобственикът е оставил тясна пътека, но ако имотът бъде препроданен няма гаранция, че тя ще остане. Затова протестиращите поискаха общината в Созопол да промени подробния устройствен план на терена, така че да се гарантира достъп до скалите.\n\r\n ", "date": "2018.12.16", "title": "Рибари протестират: Искат си достъпа до Германката "}
{"url": "https://www.dnes.bg/snimka-na-denia/2018/12/16/valejite-spirat-temperaturite-utre-do-5-c.396695", "text": "И през следващото денонощие ще се задържи облачно. В Западна България валежите ще спират и облачността временно ще намалее. В сутрешните часове и през деня слаби валежи от сняг ще има в централните райони на Дунавската равнина, а слаб дъжд на много места в Централна Южна и Източна България.\r\nВятърът постепенно ще се ориентира от север, в Източна България - от североизток и ще е слаб до умерен. Минималните температури ще са от минус 5 до 0 градуса, в Югоизточна България до 5 градуса. Максималните температури ще са между 0 и 5 градуса, по морския бряг до 10 градуса. Атмосферното налягане ще се повишава и ще е близко до средното за месеца, предаде БТА.\r\nПо Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10 и 12 градуса. Температурата на морската вода е около 9 градуса. Вълнението на морето ще е 3-4 бала.\r\n                \n                В планините ще бъде облачно с превалявания от сняг, в масивите от Източна България - от дъжд. Ще духа умерен вятър от юг-югоизток. Максимална температура на височина 1200 метра - около 3 градуса, на 2000 метра - около минус 3 градуса.", "date": "2018.12.16", "title": "Валежите спират, температурите утре – до 5°C"}
{"url": "https://www.dnes.bg/stranata/2018/12/16/dvama-zaginaha-pri-ptp-v-raiona-na-mikre.396705", "text": "Инцидент с двама загинали е станал около 16.00 часа на главния път  София - Варна, между селата Микре и Голец в Ловешка област, съобщиха за  БТА от областната дирекция на МВР в Ловеч.\r\nОт Центъра за спешна  медицинска помощ в Ловеч добавиха, че загиналите са мъж и жена, но все  още не се знаят подробности относно самоличността им.\r\nСблъскали са  се два леки автомобила с великотърновска и ловешка регистрации.  Причините за катастрофата все още се изясняват. По първоначална  информация двамата загинали са пътували в ловешкия автомобил. От другия  има леко пострадала жена, която е отказала транспортиране в болница.\r\nДвижението в участъка се осъществява в едната лента и се регулира от пътната полиция. В областта има обилен снеговалеж, но пътищата са проходими при зимни  условия, съобщиха от Областното пътно управление. Цялата налична техника  почиства и обработва републиканската пътна мрежа. Ограничено е  движението на автомобили над 12 тона през похода Троян - Кърнаре, където  новата снежна покривка е над 15 см.", "date": "2018.12.16", "title": "Двама загинаха при ПТП в района на Микре"}
{"url": "https://www.dnes.bg/politika/2018/12/16/radev-v-aman-za-bejancite-siriiskata-kriza-tyrgoviiata.396706", "text": "Йордания трябва да бъде подкрепяна от България, от страните от ЕС, защото това е бариера за нелегалната миграция, каза пред журналисти президентът Румен Радев, който се срещна днес в Аман с краля на Йордания Абдула Втори, в рамките на официалното си посещение в близкоизточната държава.\r\nОбщото послание, което отправяме, е че този диалог на ниво държавни глави трябва да продължава, защото имаме нужда от това взаимноизгодно сътрудничество, което в момента съществува и може да бъде развито още повече, посочи Радев, цитиран от БТА.\r\nДвамата държавни глави са обсъдили политическата ситуация в региона на Близкия Изток, както и проблема с бежанците. Радев напомни, че Йордания е приела милиони бежанци, а само от сирийската криза те са над 1 млн. и 300 хиляди, което натоварва социалната, здравната и други системи в страната. Затова Йордания трябва да бъде подкрепяна от България, от страните от ЕС, защото това е бариера за нелегалната миграция. Йордания води успешна борба срещу тероризма, срещу нелегалния трафик на оръжие, с политическата нестабилност. Йордания е остров на стабилност, на който можем да разчитаме в района на Близкия Изток, и този остров трябва да се разраства, коментира българският президент.\r\n                    \n                    \n                Румен Радев открои и бизнес сътрудничеството. Той определи днешния българо-йордански бизнес форум в Аманската търговска камара като много успешен и отбеляза присъствието на над 30 български компании в различни сектори - от селското стопанство до високите технологии, включително в областта и на отбранителната индустрия. С краля на Йордания имаме амбицията да направим нещо повече за коопериране на военните индустрии на двете държави, за обмен на технологии, създаване на съвместни предприятия.\r\nСигурността тук е приоритет и е нормално да бъде така, коментира Радев като напомни, че Абдула Втори е инициирал Процеса от Акаба за обединяване на международните усилия в борбата срещу тероризма. Тази година, по думите на президента, темата вече се е разширила и за борба срещу тероризма и радикализацията на Балканите. В това отношение ще продължим да работим заедно, не само с обмен на информация. Крал Абдула Втори има готовност да ни подкрепи и за законодателни промени, които да противодействат на радикализацията, посочи Радев.\r\nПо думите му в Йордания този въпрос е решен на конституционно ниво. Това са важни въпроси, защото в този регион радикализацията ражда тероризъм и ние трябва да направим всичко възможно да не допуснем такива процеси при нас, коментира президентът Радев. Попитан в какво ще се изразява тази подкрепа, президентът посочи, че от йорданска страна са готови да споделят как въпросът е решен законодателно при тях и как обществото тук поддържа тези положения в тяхното законодателство, които предотвратяват радикализацията и външно религиозно влияние под каквато и да е форма. Не можем да отречем, че това го има в България, имаме външни религиозни влияния и трябва да бъдем изключително внимателни, посочи Радев, като добави, че имаме пълната подкрепа от йорданската страна с нейната експертиза в областта.\r\nНа въпрос как кралят е възприел идеята за откриване на йорданско посолство в България, президентът Радев отговори, че тя е била възприета много положително и монархът е поставил задачата на министъра на външните работи. Това ще бъде от полза, вие видяхте какъв топъл прием имаме от нашата общност тук, от йорданците, учили в България, посочи президентът Радев. Той изрази надежда да има такова посолство скоро. Най-вероятно ще има и визита на краля на Йордания и неговата съпруга в недалечно бъдеще.\r\nИмаме много въпроси, по които можем да работим много по-ефективно, коментира президентът Радев и открои образованието, където по неговите думи имаме загубени позиции. В миналото сме имали много повече йордански студенти, днес те са около 20 човека, но вече има виждане и желание техният брой да бъде увеличен, добави държавният глава.\r\nПрезидентът посочи още, че днес ще посети и Центъра за подготовка на специалните сили, който е на световно ниво. Натрупали са много опит, регионът е такъв, каза Радев и добави, че в делегацията са и трима офицери от Силите за специални операции, чиято задача е да видят как е организиран йорданският център. Такава задача съм поставил и на нашите Специални сили - да разработят проект за изграждане на център за подготовка, посочи президентът Румен Радев.\r\nДържавният глава открои важността на срещата с краля на Йордания при посещението. Продължаваме нашия диалог, това е третата ми среща с него, посочи Радев.\r\nПо-рано днес в кралския дворец българският президент и съпругата му Десислава Радева бяха посрещнати с официална церемония от техни величества крал Абдула Втори и кралица Рания. След срещата между двамата държавни ръководители и техните съпруги се състояха и пленарните разговори на двете делегации.\r\nКралят приветства водената от президента делегация и добави, че това е и възможност за отбелязване на 50-годишните дипломатически отношения между двете страни. Абдула Втори открои и възможностите в търговската сфера за двете страни. Присъствието ви тук е възможност за засилване на тези връзки, добави йорданският крал.\r\nТой посочи предизвикателства пред международната общност като тероризма, отбелязвайки, че Йордания и България имат своята уникалност в умереността и толерантността си.", "date": "2018.12.16", "title": "Радев в Аман: За бежанците, сирийската криза, търговията..."}
{"url": "https://www.dnes.bg/eu/2018/12/16/stanishev-realistichno-e-prez-2019-g-da-sme-v-shengen.396704", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Най-реалистично е през 2019 година България и Румъния да бъдат в Шенген с всички граници. Но за това е нужен натиск, нужна е дипломатическа офанзива. Позицията на ЕП от тази седмица за Шенген дава още един инструмент на правителството за натиск в Съвета за приемането ни\", заяви лидерът на ПЕС Сергей Станишев в предаването \"Брюксел 1\" на телевизия Bulgaria ON AIR.\n\n\r\nОсвен това има въпроси в Европейския съвет, по които Холандия (б.р. - основен противник на приемането ни в Шенген) има интереси и по тях трябва да се преговаря, като в този процес отстоим нашия интерес за Шенген, заяви Станишев и даде пример със седалището на Европейската агенция по лекарствата, което след Brexit беше решено да е в Холандия.\r\n                    \n                    \n                \"Срамно е, че Европейският съвет на присъства на дебата в ЕП тази седмица за Шенген, защото този дебат и тази позиция се отнасят към Европейския съвет. Нямаше ги, защото няма какво да кажат. През юли министрите на вътрешните работи и на правосъдието на Австрия, казаха пред комисията LIBE, че по време на австрийското председателство въпросът за България и Румъния в Шенген ще бъде поставен и ще бъде разгледан. Това не се случи,\" заяви лидерът на ПЕС.\n\r\n\"Неочаквано, но не решаващо, както личи от резултата\" - така Сергей Станишев коментира отсъствието на лидера на БСП Корнелия Нинова от конгреса в Лисабон, където той беше преизбран за лидер на ПЕС трети мандат. Той коментира избора си и забавеното поздравление от ръководството на БСП.\n\r\n\r\n ", "date": "2018.12.16", "title": "Станишев: Реалистично е през 2019 г. да сме в Шенген!"}
{"url": "https://www.dnes.bg/blizak-iztok/2018/12/16/iemen-stranata-v-koiato-decata-sa-na-praga-na-smyrtta-18.396328", "text": "\nТова е най-тежката хуманитарна катастрофа на съвремието: 20 милиона души в Йемен гладуват, 7 милиона от тях са деца. В тази страна, раздирана вече години от кървава война, на всеки десет минути умира по едно дете.\n\r\n\"Толкова много деца са на прага на смъртта. Животът им виси на косъм\", казва с покруса говорителката на УНИЦЕФ Ниня Шарбоно. И наистина, числата са потресаващи: на всеки десет минути умира по едно дете - от глад, от инфекции, от болести, които по принцип нямат фатален край. И това не е всичко: почти 1,5 милиона йеменски деца са прокудени от родните си места, над 2 милиона не посещават училище, все повече непълнолетни момичета биват насила омъжвани, а невръстни момчета биват принуждавани да се бият с оръжие в ръка.\n\n\n\n                    \n                    \n                \r\nВече 20 милиона души в Йемен изпитват сериозни затруднения да се снабдяват с най-необходимите хранителни продукти, съобщи сега и ООН. А това означава, че гладуват цели две трети от населението на страната, пише \"\".\n\r\nОколо 250 000 от тях влизат в най-тежката 5-а категория, съобщи координаторът на ООН по хуманитарните въпроси Марк Лоукок. По неговите думи, през идната година ще бъдат необходими 4 милиарда долара за облекчаване на кризата с глада.\n\r\nГолеми дарения обещава Саудитска Арабия, която, наред с Иран, разпали тази чудовищна война, продължаваща вече над четири години. \"Ние благодарим на всички дарители\", заяви в тази връзка Марк Лоукок, без да коментира ролята на Саудитска Арабия в йеменската война.\n\r\nПо данни на Световната здравна организация, от избухването на войната досега в Йемен са били убити 10 000 души. Над 60 000 са ранените, а най-малко 2 милиона са били прокудени. Наблюдатели говорят за най-тежката хуманитарна криза на съвремието.\r\n \r\n", "date": "2018.12.16", "title": "Йемен – страната, в която децата са на прага на смъртта (18+)"}
{"url": "https://www.dnes.bg/notifikacii/2018/12/16/vzriv-v-kafene-v-iaponiia-nad-40-postradali.396708", "text": "Над 40 души пострадаха днес при взрив в кафене в северния японски град Сапоро, съобщи ТАСС, позовавайки се на Киодо.\r\nПо данни на полицията при инцидента са пострадали 41 души, един от които е в тежко състояние, предаде БТА.\r\nПожарникарите са успели да потушат пожара, но кафенето почти изцяло е унищожено. Не се посочват причини за взрива. Води се разследване.", "date": "2018.12.16", "title": "Взрив в кафене в Япония: Над 40 пострадали"}
{"url": "https://www.dnes.bg/notifikacii/2018/12/16/hiliadi-ungarci-nedovolstvat-ot-upravlenieto-na-orban.396710", "text": "Хиляди унгарци протестираха днес в Будапеща срещу нов трудов закон и все по-авторитарното според тях управление на министър-председателя Виктор Орбан, предаде Ройтерс.\r\nПротестът, озаглавен \"Весела Коледа, г-н министър-председател\", беше четвъртата демонстрация на леви опозиционни партии, студентски групи и граждани срещу правителството през последната седмица.\r\nПротестиращите развяваха унгарски знамена и флагове на Европейския съюз и носеха плакати с лозунги, сред които \"Не крадете\" и \"Независими съдилища\".\r\nНовият трудов закон позволява на работодателите да искат до 400 часа извънреден труд годишно, поради което критиците го нарекоха \"робски закон\".\r\n                \n                Управляващите също така прокараха закон за създаване на нови административни съдилища, които ще отговарят пред правителството и ще се занимават с деликатни въпроси като изборното законодателство, протестите и корупцията, предаде БТА.\r\nОрбан често влиза в сблъсъци с Брюксел заради създаваната от него система, която засилва контрола му върху съдилищата и медиите и която неговите критици смятат за авторитарна.\r\nОрганизации за гражданските права заявиха, че новият съдебен закон е поредното подкопаване на демократичните институции при управлението на Орбан, който е на власт от 2010 г.", "date": "2018.12.16", "title": "Хиляди унгарци недоволстват от управлението на Орбан"}
{"url": "https://www.dnes.bg/eu/2018/12/16/evro-fbr-v-borba-s-terorizma-i-radikalizaciiata.396699", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         От много време говорим, че трябва да има европейско ФБР, в което страните да споделят информация във връзка с тероризма и радикализацията\", каза след атаката в Страсбург евродепутатът Илхан Кючук, зам-председател на АЛДЕ и член на Комисията по външни работи в ЕП.\n\r\n\"ФБР е много ефективно в САЩ,\" заяви евродепутатът в предаването \"Брюксел 1\" на .\n\r\n\"Темата за европейско ФБР се обсъжда от доста време. Всичко, което зависи от Европейския парламент, ние го гласуваме и даваме категорично мнозинство, но някак си в Съвета (б.р където заседават страните-членки на ЕС), този въпрос не намира голяма подкрепа,\" заяви евродепутатът.\n                    \n                    \n                \r\n\"Тази седмица прие редица мерки за справяне с тероризма\", обясни Андрей Ковачев. Какви са те - целия разговор с евродепутатите Илхан Кючук и Андрей Ковачев за стрелбата в Страсбург и тероризма, по темата за Brexit и правата на българите във Великобритания, както и коментара им за изказването на Зоран Заев за македонския език и позицията на вицепремиера Каракачанов по въпроса - вижте във видеото.\n\r\n ", "date": "2018.12.16", "title": "Евро ФБР в борба с тероризма и радикализацията"}
{"url": "https://www.dnes.bg/eu/2018/12/16/prez-godinata-germaniia-s-po-malko-molbi-za-ubejishte.396696", "text": "Германското правителство очаква да бъде отчетен спад на броя на кандидатурите за убежище през 2018 г., предаде Асошиейтед прес.\r\nВестник \"Билд\" съобщи днес, че се е сдобил с предварителен доклад, който показва, че от началото до края на годината ще бъдат подадени 166 000 кандидатури. В тази сметка влизат 30 000 бебета, родени от мигранти в Германия.\r\nПрез 2017 г. броят на молбите за убежище беше 198 317, предаде БТА. Началникът на сдружението на работодателите в Германия каза, че интегрирането на мигранти на трудовия пазар в Германия върви по-бързо от очакваното и че вече 400 000 са наети на работа или са започнали трудово обучение.", "date": "2018.12.16", "title": "През годината: Германия с по-малко молби за убежище"}
{"url": "https://www.dnes.bg/akoshtete-vqrvaite/2018/12/16/hranata-izdava-haraktera-vi-2-chast.396562", "text": "Знаете ли, че начинът, по който се храните, може да подскаже доста за вашия характер? Ако наблюдавате хората в трапезарията, в която обядвате, ще забележите не само, че някои не си мият ръцете. При по-обстойно съзерцаване на конкретен човек ще откриете няколко важни неща за него.\n\r\nTialoto.bg събра най-разпространените стилове на хранене, по които може да разберете повече за личността на някого. След като ви представихме първите пет, ето и останалите:\n\r\n\n\r\nАко всеки път, когато отидете в ресторант, се опитвате да намерите най-странното, най-уникалното ястие, тогава попадате в тази категория. Хората, които обичат по-нетрадиционни ястия обикновено обичат да поемат рискове и не се страхуват, че ще се провалят. Те дори ще харесат най-налудничавите идеи на приятелите им и ще се втурнат, за да им помагат. Харесва им да поемат рискове и да бъдат извън зоната си на комфорт. Лошото е, че понякога искат околните да бъдат авантюристи и да поемат рискове като тях.\n                    \n                    \n                \r\n\n\r\nАко им сервират пържола с гарнитура от пържени картофи и лютеница, те ще изядат първо месото, после картофките или лютеницата. Просто държат да ядат всяко нещо едно по едно, а не да ги смесват в устата си. Тези хора обичат да изпипват детайлите. Много внимателни са на работното място, което е предпоставка за успех. Въпреки това им се налага да се въоръжат с търпение за онези, които не са толкова стриктни към детайлите.\r\nВижте още по темата в ", "date": "2018.12.16", "title": "Храната издава характера ви (2 част) "}
{"url": "https://www.dnes.bg/notifikacii/2018/12/16/bademovo-brashno-poveche-energiia-i-za-otslabvane.396599", "text": "Пшениченото рафинирано брашно има доказани вредни влияния върху здравето, талията и риска от някои хронични заболявания. Злоупотребата с него може да доведе до куп неприятности, свързани със здравето. За щастие съществуват някои полезни алтернативи на брашното, които могат да ви донесат само здравословни ползи.\r\nБадемовото брашно е едно от тях. То не съдържа глутен, приготвено е от 100% стрити бадемови ядки и е източник на редица полезни вещества за организма.\r\n\r\nТо е източник на голямо количество хранителни вещества, включително здравословни мазнини, фибри, протеини. Само в 125 грама бадемово брашно се съдържат 15% от необходимите за деня протеини, както и 10% от фибрите. Това брашно доставя на организма витамин Е, желязо, рибофлавин, калций, калий, магнезий, полезни въглехидрати.\r\n                \n                Кои са основните ползи от бадемовото брашно?\r\n\r\nСъдържанието на мононенаситени мастни киселини в бадемовото брашно играе важна роля в контрола и превенцията на различни сърдечносъдови заболявания, като висок холестерол, атеросклероза, инфаркти, инсулти, високо кръвно налягане.\r\n\r\nНаличието на антиоксиданти в брашното от тези ядки помага в превенцията на рака, тъй като те се борят със свободните радикали – една от причините за поява на туморни формации и преждевременно стареене на клетките в организма.\r\nБадемовото брашно е помощник в предотвратяването на рак на дебелото черво, стомаха, костите.\r\n", "date": "2018.12.16", "title": "Бадемово брашно – повече енергия и за отслабване "}
{"url": "https://www.dnes.bg/eu/2018/12/16/sblysyci-s-policiiata-v-briuksel-nedovolni-ot-migrantite.396692", "text": "Белгийски крайнодесни активисти влязоха днес в сблъсъци с полицията  в Брюксел. Простиращи срещу споразумението на ООН за миграцията  нанесоха щети в района с институциите на ЕС. На мястото бяха изпратени  десетки автомобили на силите на реда, включително водни оръдия.\r\nПо-рано днес в града се състояха две прояви - на привържениците и  на противниците на споразумението. По данни на властите в проявата в  защита на документа са участвали около 1000 души, а противниците са били  около шест пъти повече.\r\nДва часа след началото на протеста на противниците на миграцията  настъпиха безредици точно пред входа на Европейската комисия. Кордон  полицаи бяха преградили достъпа до самия вход, но вандали изпочупиха  стъкла на съседна сграда, също ползвана от ЕК.\r\nПо-рано противниците на миграцията настояха за оставката на  правителството и за поставяне на националния интерес над всичко. Те  призоваха границите на страната да бъдат затворени.", "date": "2018.12.16", "title": "Сблъсъци с полицията: В Брюксел недоволни от мигрантите"}
{"url": "https://www.dnes.bg/stranata/2018/12/16/riskovete-na-wi-fi-mrejite-kak-da-se-predpazim.396688", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Все по-често използваме за достъп обществени или свободни Wi-Fi мрежи. Това пък крие огромни рискове. Екип на Bulgaria ON AIR направи опит, в който хакери получиха паролите за достъп до онлайн банкирането само за секунди.\n\r\nВероника пътува често и не рядко и се налага да влиза в обществени или частни отворени Wi-Fi мрежи. Тя обаче е наясно с рисковете, което крие това.\n\r\nЕкспертите по киберпрестъпност предупреждават за риска, който крият безплатните Wi-Fi мрежи. Особено ако нямаме антивирусна програма на телефона си.\n\r\nКогато сме се свързали с безжична мрежа, но имаме съмнения, че някой ни наблюдава е важно да излезем от нея. Най-често хакерските атаки са насочени към финансови операции в онлайн банкиране, конфиденциална информация или достъп до вътрешни системи.\n                    \n                    \n                \r\nКраденето на пароли и манипулирането на рутера са част от начините на престъпниците, за да влязат в една мрежа с нас. За да избегнем подобни хакерски атаки, трябва да не сваляме съмнителни приложения и задължително да използваме антивирусни програми.\r\n ", "date": "2018.12.16", "title": "Рисковете на Wi-Fi мрежите. Как да се предпазим?"}
{"url": "https://www.dnes.bg/sofia/2018/12/16/snegopochistvashta-mashina-se-obyrna-krai-kiustendilsko.396697", "text": "Снегопочистваща машина се е преобърнала  в района на местността Черна нива, Кюстендилско, съобщиха от пресцентъра на МВР.  Движението по пътя Кюстендил-Дупница е затворено. Препоръчителен  маршрут за пътуващите - през Конявската планина. Там пътят е проходим  при зимни условия.\r\nПланираният в утрешния ден допълнителен оглед на местопроизшествието,  станало на пътя Своге-Нови Искър, се отлага поради влошените  метеорологични условия.  Гражданите ще бъдат информирани своевременно за определена следваща дата на провеждането на следствения експеримент.\r\nУсложнена е пътната обстановка в Кюстендилска област, заради обилния  снеговалеж.  Има непроходими пътища от втори и трети клас, заради  паднали дървета, казаха от Областното пътно управление.  Над 50 са закъсалите автомобили по направлението  Кюстендил - Дупница,  в района на местността Черна нива, заради аварирал снегорин. Очаква се  да бъдат изпратени почистващи машини от Дупница, за да продължи  почистването на пътя в този участък.\r\n                    \n                    \n                По пътя Кюстендил - София, в района на Конявската планина е аварирал  автобус, но пътниците вече са извозени. Пътят не е затворен. Остава  ограничението за товарни автомобили над 12 тона по пътя за ГКПП  \"Гюешево\".\r\nВ Кюстендил основните пътни артерии са почистени. На територията на областта работят общо 20 снегопочистващи машини.\r\nОт Областното пътно управление призовават водачите, ако може да  отложат пътуването си, да го направят, но да не тръгват на път  неподготвени за условията навън.\r\nДо 20 см на места, предимно в общините Брезник и Трън, е достигнала снежната покривка в Пернишка област, съобщи пресцентърът на областната администрация. В същите общини има проблем със спиране на електричеството. Работи се по отстраняване на авариите.\r\nНяма бедстващи населени места и хора, както и затрупани автомобили. Регионът се почиства от 54 машини.\r\nОт Центъра за спешна медицинска помощ съобщават за затруднен достъп на линейки по определени стръмни улици в община Перник - кв. \"Рудничар\" и района над автогарата.\r\nВ община Перник работят 17 снегорини, от тях 12 са по четвъртокласната пътна мрежа. Общественият транспорт се движи навсякъде по обичайните си маршрути, пътищата са проходими при зимни условия.\r\nВъв връзка с валежите от сняг в София започнаха обработки със смеси срещу заледяване. На терен са над 160 снегопочистващи машини, съобщиха от Столичната община.\n\r\nВ момента се обработват общински пътища в районите \"Панчарево\", \"Нови Искър\", \"Овча купел\", \"Кремиковци\" и Банкя.\n\r\nОбработват се и опасни и стръмни участъци, улици и булеварди, по които се движи градски транспорт. Общественият транспорт към момента се движи навсякъде по обичайните си маршрути. От Общината напомнят на шофьорите да използват автомобилите си само добре оборудвани за движение при зимни условия и да шофират внимателно. Очаква се снеговалежите да продължат през деня.", "date": "2018.12.16", "title": "Снегопочистваща машина се обърна край Кюстендилско"}
{"url": "https://www.dnes.bg/akoshtete-vqrvaite/2018/12/16/rovite-li-v-chiniiata-si-hraneneto-izdava-haraktera.396558", "text": "Знаете ли, че начинът, по който се храните, може да подскаже доста за вашия характер?\r\nАко наблюдавате хората в трапезарията, в която обядвате, ще забележите не само, че някои не си мият ръцете. При по-обстойно съзерцаване на конкретен човек ще откриете няколко важни неща за него.\n\r\nTialoto.bg събра най-разпространените стилове на хранене, по които може да разберете повече за личността на някого:\n\r\n\n\r\nХраненето с бавни темпове може да е едно от най-досадните неща, особено ако вие сте човекът, който вече е готов с обяда и чака другия да приключи. Обаче хората, които не бързат да изпразнят чинията си, искат да се насладят на всеки миг в живота. Те са над нещата и не обичат да бъдат припирани. Този модел следват и на работното място. Затова понякога могат да изостават с крайни срокове и да дразнят другите със забавените си реакции.\n                    \n                    \n                \r\n\n\r\nТези, които бързат да изядат обяда си, нямат проблеми с възложените им задачи. Справят се с всичко с лекота. Недостатъкът им се крие в това, че предпочитат да свършат всичко сами, отколкото да работят в екип и да се съобразяват с други хора. Така се натоварват излишно и поставят собствените си нужди на заден план.\n\r\n\n\r\nИма хора, които са по-особени когато става въпрос за храна. Могат да задават множество въпроси за менюто преди да си поръчат. В повечето случаи имат претенции – пица без люти чушки или салата с повече сирене. Тези хора не обичат да излизат от зоната си на комфорт и да пробват някакво ново ястие или предизвикателство. Въпреки това, що се отнася до ученето, те желаят да се развиват и да обогатяват знанията си.\r\nВижте още по темата в", "date": "2018.12.16", "title": "Ровите ли в чинията си? Храненето издава характера "}
{"url": "https://www.dnes.bg/stranata/2018/12/16/ponedelnik-14-00-chasa-trygva-prodajbata-na-e-vinetki.396687", "text": "В понеделникот 14.00 часа започва продажбата на електронни винетки, съобщиха от пресцентъра на АПИ. Те ще могат да се закупят през сайта bgtoll.bg, през мобилно приложение и през терминали за самотаксуване. \r\nДиректорът на \"Националното ТОЛ управление\" Антон Антнов, експертът към АПИ проф.Олег Асенов и инж.Веселен Давидов, член на УС на АПИ ще направят демонстрация пред медии, за да разяснят как шофьорите да попълнят регистрационния номер на автомобила, е-mail адрес, ако потребителят желае на електронната си поща да получи обратна информация за купената винетка, срок за валидност на е-винетката и начална дата за стартирането й. Представянето ще се състои в зала \"Пресцентър\" на МРРБ от 14.00 часа.\r\n                    \n                    \n                Цените на всички видове електронни винетки остават същите, допълват от АПИ. За леките автомобили годишната е 97 лв., тримесечната - 54 лв., месечната 30 лв., а седмичната 15 лв. За леките коли ще има нов вид винетка - уикенд, чиято цена ще бъде 10 лв. Тя ще е валидна от обяд в петък до полунощ в неделя, предназначена е за хората, които по-рядко пътуват. Най-изгодна за шофьорите е годишната винетка, тя струва на водача по 26 стотинки на ден за ползване на цялата пътна мрежа, предаде БТА.\r\nЧрез 500 терминала за самотаксуване също ще може да се купуват е-винетки. Те ще бъдат разположени в търговските обекти по протежение на пътната мрежа, предимно в бензиностанциите. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Плащанията ще се извършват чрез дебитна и кредитна карта. Всички, купили винетка, ще могат да проверят на сайта bgtoll.bg дали тя е валидна.", "date": "2018.12.16", "title": "Понеделник, 14:00 часа, тръгва продажбата на е-винетки "}
{"url": "https://www.dnes.bg/notifikacii/2018/12/16/systavki-v-kozmetikata-kym-koito-da-ste-vnimatelni.396594", "text": "Знаете ли какво е общото между дихидроксиацетон, биотинол, парабени? Това са консерванти, които се съдържат в не малка част от козметиката, която ползваме ежедневно и могат да предизвикат различни дразнения. Към кои други съставки трябва да сте с повишено внимание?\r\n\r\nИзвестен още като вазелин, който се получава при преработка на нефт. Вазелинът влиза в състава на продукти за омекотяване на кожата. На опаковките обикновено се обозначава като петролатум, вазелин, парафиново желе, E905b.\r\nВазелинът запушва порите на кожата, като по този начин предотвратява изпотяването, отделянето на токсини от тялото и проникването на кислород в клетките. В дългосрочен план, използването му може да причини сърбежи, увреждане на кожата, гъбички.\r\n                \n                \r\nКакво е това? Газ, консервант, който се съдържа в кремове, маски, лосиони. На опаковката може да го срещнете като DMDM, имидазолидинил карбамид. Формалдехидът има високо ниво на токсичност в зависимост от концентрацията му в даден козметичен продукт, той може да има отрицателен ефект върху зрението, дихателната и нервната системи и да предизвика контактен дерматит.\r\n", "date": "2018.12.16", "title": "Съставки в козметиката, към които да сте внимателни "}
{"url": "https://www.dnes.bg/notifikacii/2018/12/16/bez-sasht-svetyt-se-sporazumia-za-klimata.396690", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Близо 200 страни се споразумяха в събота за правилата за изпълнение на споразумението от 2015 г. за борба с климатичните промени на среща в полския град Катовице, предаде Bulgaria ON AIR.\n\n\n\r\nСлед двуседмични преговори отделните страни утвърдиха правила, разделени в няколко теми, като например как ще съобщават и наблюдават намаляването на парниковите емисии и как ще осъвременяват своите планове за вредните емисии.\n\r\nПреговорите на конференцията в Катовице, чиято цел бе постигането на консенсус за по-детайлна рамка на Парижкото споразумение от 2015 г., трябваше да приключат в петък, но продължиха и през вчерашния ден.\n                \n                \r\nГенералният секретар на ООН Антониу Гутериш приветства документа.\n\r\nУспоредно с това Държавният департамент разпространи съобщение, в което се казва, че САЩ не поемат никакви задължения.\n\r\n\r\n ", "date": "2018.12.16", "title": "Без САЩ: Светът се споразумя за климата"}
{"url": "https://www.dnes.bg/akoshtete-vqrvaite/2018/12/16/komplimentite-ot-koito-vseki-myj-se-nujdae.396596", "text": "Кога бе последният път, в който партньорът ви направи комплимент? За външния вид, хубавото сутрешно кафе, за това колко изпълвате живота му? Една връзка се гради на редица опорни точки, а една от най-важните са комплиментите.\r\nИскаме да чуваме мили думи, да получаваме малки изненади, но това няма как да стане, ако не дадем същото на партньора си. Кога бе последния път, в който му направихте комплимент?\r\nВижте няколко силни думи, които всеки мъж би се зарадвал да чуе.\r\n\r\nЕдно от най-силните неща, които карат един мъж да се чувства повече от добре, е когато партньорката му го подкрепя и вярва в него. За да покажете своята подкрепа към любимия, не пропускайте да му кажете:\r\n                    \n                    \n                \"Вярвам в теб.\"\r\n\"Каквото и да си намислил, знам, че ще успееш да го постигнеш.\"\r\n\"Разбира се, хората искат да работят с теб, защото се доверяват на твоите способности.\"\r\n\"Ти си талантлив, трудолюбив и всички го знаят, толкова съм горда с теб.\"\r\n\"Вече си постигнал толкова много в живота си. Сигурна съм, че ще продължиш да правиш много по-велики неща.\"\r\n\"Мисля, че притежаваш качества, които не се срещат в много други мъже.\"\r\n\r\nМакар че дамите по-често получават комплименти за външния си вид, господата също имат нужда да получат положителна оценка за визията си. Колкото и да ви се струва странно, представителите на силния пол се чувстват по-несигурни във външния си вид, в сравнение с дамите. Ето някои примери за комплименти, които ще докоснат сърцето на любимия мъж.\r\n\r\n ", "date": "2018.12.16", "title": "Комплиментите, от които всеки мъж се нуждае"}
{"url": "https://www.dnes.bg/stranata/2018/12/16/dvama-zaginaha-pri-ptp-shofioryt-bil-bez-knijka.396698", "text": "Двама души загинаха при тежка катастрофа тази сутрин в Карловско, съобщава \"Дарик\".\r\n \r\nИнцидентът е станал около 04.00 часа. Лек автомобил \"Фолксваген\" се е блъснал в дърво на пътя между селата Войнягово и Климент.\r\n \r\nКъм пътния инцидент веднага са били изпратени екипи на полицията и Спешна помощ.  На място са загинали 39-годишният шофьор и 30-годишен пътник в колата. Според справка в полицейските регистри шофьорът не е имал шофьорска книжка.", "date": "2018.12.16", "title": "Двама загинаха при ПТП: Шофьорът бил без книжка"}
{"url": "https://www.dnes.bg/stranata/2018/12/16/bezrabotnata-veronika-da-imame-systradanie-kym-nujdaeshtite-se.396689", "text": "Вероника Радкова от тутраканското Старо село е безработна, но успява да дарява неща от първа необходимост на семейства, за които се е уверила, че наистина имат нужда, предаде .\n\r\nВероника, или Рони, както всички ѝ казват, не живее в лукс - това личи веднага, след като прекрачиш прага ѝ. Всичко е семпло, но подредено с вкус и любов. Телевизорът е още от старите, с кинескопите.\n\r\nВсичко е започнало с един кашон дрехи, подарени на нейния син. Оттам се замисля за нещата. Вече шеста година – понякога през контакти в социалните мрежи, понякога от приятели от цялата страна, Рони получава дрехи, пособия, играчки и издирва нуждаещи се семейства.\n                    \n                    \n                \r\nВероника е безработна, доходите в семейството идват само от съпруга ѝ, който заедно със сина им, всячески подпомага каузата на Рони. Днес тя е извикала една майка на четири деца от Старо село, за да им подари хранителни продукти и неща за децата ѝ.\n\r\nВ тетрадки Рони записва датите и пази всяка една бележка за получени или изпратени помощи. Голяма част от тези разходи са за нейна сметка. Но е убедена че всеки може да прави това, което и тя – иска се просто малко състрадание към нуждаещи се около нас. И да направиш първата крачка.\n\r\n ", "date": "2018.12.16", "title": "Безработната Вероника: Да имаме състрадание към нуждаещите се!"}
{"url": "https://www.dnes.bg/stranata/2018/12/16/zaradi-snega-ptp-ta-blokirani-pytishta-zakysali-kamioni.396685", "text": "Усложнена е пътната обстановка в страната, силен снеговалеж има в  Кюстендил, Пазарджик,  София,  както и в района на проход \"Предел\",  Юндола, Попови ливади, Сатовча и Добринище /обл. Благоевград/; Враца и  Леденика /обл. Враца/; Ловеч, Троян, Ябланица, Априлци, Шипково,  \"Троянски\" проход /обл. Ловеч/; Берковица /обл. Монтана/, Видин, прохода  \"Шипка\". Това съобщиха от МВР по информация към 13.30 часа на ГД  \"Национална полиция\".\r\nНа места има закъсали товарни автомобили. Създадена е организация за  изтеглянето им, така че да не пречат и да затрудняват движението.\n\r\nЗа снегопочистване, временно е ограничено движението на МПС над 12 т  по посока:  АМ \"Струма\" от пътен възел \"Бобошево\" в посока София; АМ  \"Люлин\" в посока изход София - водачите изчакват на място от 5-ти км при  пътен възел. \"Мало Бучино\"; път Кюстендил - ГКПП \"Гюешево\"; път ГКПП  \"Калотина\" - Сливница.\r\n                    \n                    \n                Поради катастрофирал товарен камион, временно е ограничено  движението в изпреварващата лента при км 221 на АМ \"Тракия\" и то се   осъществява в активната лента.\r\nВременно се ограничава движението по пътя Видин-Монтана по  околовръстния път на гр.Монтана при км 10+590 поради изтеглянето на  аварирал товарен камион. Водачите изчакват на място.\r\nПътна полиция отправя апел към водачите да не предприемат пътуване, ако не е крайно наложително, заради обилния снеговалеж.\r\nМеждувременно стана ясно, че е възстановено движението по АМ \"Тракия\" при км 221 в посока Бургас, съобщиха от АПИ. Временно се ограничава движението на МПС над 12 тона през прохода Предела поради обилен снеговалеж.\r\nВременно се ограничава движението на МПС над 12 тона по пътя Благоевград - Станке Лисичково поради обилен снеговалеж. Временно се ограничава движението на МПС над 12 тона по пътя Своге - София, поради обилен снеговалеж и за снегопочистване.\r\n\r\n \r\n ", "date": "2018.12.16", "title": "Заради снега: ПТП-та, блокирани пътища, закъсали камиони..."}
{"url": "https://www.dnes.bg/stranata/2018/12/16/ad-v-tunelite-na-am-hemus-koli-zakleshteni-nad-chas-i-polovina.396707", "text": "Стотици автомобили са заклещени в  капан в тунелите на АМ \"Хемус\", предаде . Колите стоят неподвижно вече час и половина. Хората слизат от автомобилите и се питат какво се случва.\n\r\nНай-тежко е положението във втория тунел след Ботевград в посока София. Болни хора и бременни жени вече са изпаднали в истерия, сигнализират ни попаднали в задръстването. Много от колите са с включени двигатели, което прави дишането не възможно.\r\nОт двете страни на тунела има полицаи, които се опитват да регулират движението, което е затруднено заради снеговалежа. Хората се опитват да се свържат с АПИ и други институции, но без успех.", "date": "2018.12.16", "title": "Ад в тунелите на АМ \"Хемус\": Коли, заклещени над час и половина!"}
{"url": "https://www.dnes.bg/stranata/2018/12/16/api-globiava-pytnopoddyrjashta-firma-po-struma.396700", "text": "Шофьорите да се въздържат от пътуване по АМ \"Струма\" в участъка София - Благоевград поради обилен снеговалеж. В отсечката е ограничено движението на тежкотоварни МПС над 12 т поради снегопочистване, посочват в съобщение от Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ.\r\nВ агенцията целогодишно работи Ситуационен център, който събира и обобщава данните за състоянието на републиканските пътища.Агенция \"Пътна инфраструктура\" ще санкционира пътноподдържащата фирма на АМ \"Струма\", отговорна за снегопочистването на магистралния участък на територията на област Кюстендил.\r\n                    \n                    \n                Причината е констатирано закъснение при снегопочистващите дейности днес, съобщиха от агенцията.\r\nЗа по-бързото почистване на отсечката при снеговалежа е осигурена почистваща техника от други пътноподдържащи дружества.\r\n ", "date": "2018.12.16", "title": "АПИ глобява пътноподдържаща фирма по \"Струма\""}
{"url": "https://www.dnes.bg/muzika/2018/12/16/divna-za-ada-na-pytia-chuvstvah-che-ne-zaslujavam-da-sym-jiva.396701", "text": "\"Чувствах, че не заслужавам да бъда тук и сега, да съм жива\", разказа певицата Дивна в първото си интервю след жестоката катастрофа преди 9 месеца, при която сериозно пострада нейната приятелка – манекенката Кристин.\n\n\r\n\"Нямаше ограничение на скоростта, имаше видимост. Помня удара, помня моментите след това. Запитах се: \"Това ли е? Така ли ще приключи всичко\" разказва още Дивна пред Нова тв. \"Попитах я добре ли е. Обадих се на тел. 112. После тя започна да пищи – болеше я много\".\n\r\nДивна разказва, че около час са чакали линейка. \r\n\"В главата ми зазвуча песента на Орлин Горанов \"Светът е за двама\". Започнах да й пея: \"Не заспивай, когато умират звезди, не заспивай, светът е за двама\", разказва певицата. \"Когато я качиха на линейката, рухнах\".\r\n                    \n                    \n                Оздравяването на Кристин е като рестарт и на нейния живот. Знае, че миналото не може да се изтрие като с гума и че цял живот ще има спомен от катастрофата. \r\n\"Душата ми беше безмълвна, чувах само шум в ушите. Но музиката лекува, отново намерих себе си. Категорично реших, че искам да живея\", убедена е Дивна.\r\n \r\n ", "date": "2018.12.16", "title": "Дивна за ада на пътя: Чувствах, че не заслужавам да съм жива!"}
{"url": "https://www.dnes.bg/notifikacii/2018/12/16/salome-zurabishvili-poloji-kletva-prezident-na-gruziia.396691", "text": "Избраната за президент на Грузия Саломе Зурабишвили встъпи днес в длъжност, предаде ТАСС. Церемонията по поемането на поста държавен глава, която се предаваше пряко по няколко телевизии в страната, бе в царския комплекс \"Батонис цихе\" - някогашна резиденция на цар Ираклий II (1720-1798).\n\r\n66-годишната Зурабишвили положи клетва. На церемонията присъстваха 18000 метни и чуждестранни гости, включително делегации от 55 страни. Франция бе представена от бившия президент Никола Саркози.\r\nЦеремонията се проведе в присъствието на властите на страната, представители на опозицията и духовенството.\r\nНа 28 ноември в Грузия се състоя вторият тур от президентските избори, в който участваха независимите кандидати Саломе Зурабишвили, подкрепена от управляващата партия \"Грузинска мечта\", и Григол Вашадзе, издигнат от основната опозиционна сила - \"Единно национално движение\". Саломе Зурабишвили спечели с 59,52 процента.\r\n                \n                Новата президентка на Грузия Саломе Зурабишвили призова големия съсед и съперник на страната, Русия, да спазва международното право, предаде ДПА.\r\nВ първата си реч след встъпването си в длъжност Зурабишвили разкритикува Москва, че признава отцепилите се от Грузия региони за независими държави.\r\n\"Абхазия и Южна Осетия са окупирани от Русия. Това е неприемливо. Ние няма да го приемем\", каза тя.\r\nГрузия смята отцепническите региони за част от своята територия, въпреки че няма фактически контрол нито върху Абхазия, нито върху Южна Осетия след войната с Русия през 2008 г. Зурабишвили обеща днес, че Грузия ще продължи да се опитва да стане член на Европейския съюз и НАТО.", "date": "2018.12.16", "title": "Саломе Зурабишвили положи клетва: Президент на Грузия"}
{"url": "https://www.dnes.bg/eu/2018/12/16/zaradi-brexit-bleyr-nareche-bezotgovorna-mei.396693", "text": "Британската министър-председателка Тереза Мей обвини днес бившия премиер лейбърист Тони Блеър, че се опитва да подкопае Брекзита, призовавайки за втори референдум, а Блеър от своя страна я обвини, че е \"безотговорна\", предаде Франс прес.\n\n\n\n\r\n\"Да отиде Тони Блеър в Брюксел и да се опитва да подкопае нашите преговори, призовавайки за втори референдум, това е оскърбление към поста, който е заемал и към народа, на който е служил\", гневно изтъква Тереза Мей в изявление, изпратено снощи до медиите, предаде БТА.\r\n\"Ние не можем, както той би сторил, да абдикираме от отговорността за такова решение\", допълва министър-председателката, която многократно е отхвърляла възможността за нов референдум за Брекзита, подкрепяна от много опозиционни партии, част от лейбъристите и различни видни личности.\r\n                    \n                    \n                \"Безотговорно е това да се опитваш да убедиш насила депутатите да приемат споразумение, което намират за определено лошо, заплашвайки с напускане на Европейския съюз без споразумение, ако те не следват линията\", отвърна Тони Блеър в Туитъра на неговата група за размисъл, Тони блеър инститют (Tony Blair Institute).\r\nСпоред Блеър нито парламентът, нито народът ще се обединят зад споразумението на министър-председателката. Той препоръчва парламентът да гласува по различни опции, сред които и договореното от Тереза Мей споразумение. \"Ако (депутатите) не могат да постигнат съгласие, логично е отново да се даде думата на народа\", аргументира се Тони Блеър.\r\nСпоред някои британски медии неколцина членове на правителството, сред които вторият човек в кабинета, канцлерът на херцогство Ланкастър Дейвид Лидингтън, действат задкулисно за втори референдум.\r\nНачалникът на кабинета на Мей, Гавин Баруел,опроверга днес в Туитър тези слухове, докато Дейвид Лидингтън припомни изявлението си в парламента във вторник, когато заяви, че резултатът от втори референдум \"със сигурност би бил източник за разделения и не би могъл да гарантира окончателен край на дебата\".\r\nМинистърът на външните работи Джереми Хънт също предупреди за опасност от разделения при евентуален втори референдум днес в интервю за в. \"Сънди таймс\". Той намекна също така, че е много заинтересован от премиерския пост, след като Тереза Мей обяви, че ще напусне преди следващите парламентарни избори, предвидени за 2022 година.", "date": "2018.12.16", "title": "Заради Brexit: Блеър нарече \"безотговорна\" Мей "}
{"url": "https://www.dnes.bg/akoshtete-vqrvaite/2018/12/16/jelezen-kremyl-s-krystove-syrp-i-chuk-udivliava-holandcite.396573", "text": "Холандците се славят със своето иновативно мислене и разкрепостеност. Те не се спират пред нищо, търсейки изява на причудливите си идеи.\r\nТочно такъв пример намираме в град Винкел. Тук от сръчните ръце на местен майстор – леяр на метални листове, се е родил нов \"руски\" Кремъл.\r\nИмитацията бързо набира популярност сред местното население и в момента хората му се радват като туристическа атракция.\r\nХер Лигуотер споделя, че се е вдъхновил от руските приказки и архитектура за създаването на причудливия Кремъл. Туристическият комплекс има множество кули с типични руски куполи, арки, сводове, кръстове и... сърп и чук! Интересно е, че на тази \"руска\" земя живеят и римски и гръцки богове, какво общо имат те с Русия – не става ясно.\r\n                    \n                    \n                Централната сграда на комплекса има размери с ширина 13,5 метра, дължина – 15, 5 метра и височина 10 метра. Има и малка часовникова кула, която е достъпна за сватбени церемонии.\r\nЛигуотер не е от майсторите, които се притесняват от детайлите. Всеки лукообразен купол е увенчан със собствена емблема – звезда, кръст или сърп и чук. Тук заедно живеят Свети Георги с дракона, Орфей и  Бакхус. \n\r\nХоландският Кремъл е открит за посетители всекидневно.\r\n", "date": "2018.12.16", "title": "Железен Кремъл с кръстове, сърп и чук... удивлява холандците "}
{"url": "https://www.dnes.bg/stranata/2018/12/16/mvr-izdirva-zahari-chernev-za-blysnatiia-policai-snoshti.396686", "text": "23-годишният Захари Чернев е издирваният водач блъснал полицай в София. СДВР търси съдействието на гражданите за установяване местонахождението му, предаде БТА. \n\r\nСпоред събраните до момента данни, 23-годишният е мъжът, блъснал с колата си и ранил тежко униформен служител, съобщиха от пресцентъра на МВР.\r\nГражданите, които имат допълнителна информация, свързана с извършителя на престъплението, могат да сигнализират при гарантирана анонимност на тел 112 или в най-близкото поделение на МВР.\r\nПострадалият снощи 39-годишен полицай е в тежко състояние с фрактура на бедрена кост, счупени три ребра и други наранявания, информираха от болница \"Св. Анна\".", "date": "2018.12.16", "title": "МВР издирва Захари Чернев за блъснатия полицай снощи"}
{"url": "https://www.dnes.bg/zvezdi/2018/12/16/lindzi-si-iska-prikazkata-v-princesite-na-disni.396561", "text": "Линдзи Лоън разкрива пред широка публика принцесата в себе си за дигиталната корица на списание Paper Magazine.\r\nЗимното издание за 2018 представя певицата като Снежанка, Пепеляшка и други известни принцеси на Дисни.\r\nЗа да създаде образите, певицата е облечена в рокли на Saint Laurent, а в допълнение за Снежанка, тя държи червена ябълка и е с тематично червило на устните.\r\nЛиндзи като Ариел и Аурора е заснета от фотографа Джеф Барк, а певицата е буквално неузнаваема в тези си роли.\r\nВсички кадри от фотосесията на Линдзи можете да видите в галерията на ", "date": "2018.12.16", "title": "Линдзи си иска приказката: В принцесите на Дисни"}
{"url": "https://www.dnes.bg/obshtestvo/2018/12/16/dimityr-conev-za-chestta-na-familiiata.396586", "text": "В неделя, във \"Фамилно\" си говорим за една българска фамилия, която е известна с големите си мъже - известни, надарени, талантливи, всеки в своята област, в която се развива.\r\nТази фамилия е обречена на успех, символ на престиж и най-вече обградена с невероятната любов на публиката. Ще си говорим за Димитър Цонев, емблематичният телевизионен водещ, син на легендарния актьор Коста Цонев, племенник на писателя Васил Цонев, известен с псевдонима си Дон Базилио.\r\nЗа Митко, както го наричаха всички, ще си говорим със съпругата му Мариана, която отвори любезно за нас дома си и ни допусна до най-личното пространство в него.\r\nВ рубриката за здравословно храненe Асен Манасиев ще ни заведе във Венецуела. Страната е федерална президентска република, състояща се от 23 щата. Хората във Венецуела не сядат на масата без арепас. Тези царевични питки служат и за предястие, което си поръчват в ресторантите, гарнирано с пържени банани. Използват зелени банани, които издържат на термична обработка. В тази страна обожават да смесват сладко и солено. Вижте видеото!\r\n                    \n                    \n                Предаването започва в 10.30 ч. по телевизия \r\n ", "date": "2018.12.16", "title": "Димитър Цонев – за честта на фамилията "}
{"url": "https://www.dnes.bg/notifikacii/2018/12/16/strelecyt-v-strasburg-imal-27-prisydi-v-tri-dyrjavi.396663", "text": "Мъжът, за когото беше съобщено, че е бащата на 29-годишния заподозрян за тазседмичното нападение срещу коледния базар в Страсбург, заяви, че синът му е подкрепял идеологията на групировката \"Ислямска държава\", предаде Асошиейтед прес. \n\n Снощи френският обществен телевизионен канал \"Франс 2\" излъчи интервю с бащата, Абделкрим Шекат, два дни след като синът беше ликвидиран при престрелка с трима полицейски служители в квартала в Страсбург, в който е отраснал като дете. Това стана след голяма операция по издирването му. В резултат на атаката във вторник вечер срещу базара загинаха четирима души, а дузина бяха ранени.\n                \n                \r\nКоледният базар в Страсбург, седалището на Европейския парламент, е най-големият във Франция. В петък той отново беше отворен, след като преди това беше затворен за времето, през което траеше операцията по издирването на заподозрения.\n\r\nБащата каза, че за последно видял сина си, Шериф Шекат, три дни преди нападението, но не могъл да се свърже с него, докато се укривал.\n\r\nТой призна, че синът му подкрепял групировката \"Ислямска държава\".\n\r\n\"Той казваше например, че Даеш се бие за справедлива кауза и всякакви такива неща\", каза бащата.\n\r\nИнтервюто, което отначало се взема навън, след това продължава за кратко на закрито с майката на Шериф Шекат, Руаджа Руаг, която изрази шок и тъга заради смъртните случаи. \"Франс 2\" посочи, че Руаг и Абделкрим Шекат са разведени от дълго време.\n\r\nАбделкрим Шекат, френски гражданин от алжирски произход, добави, че преди се е опитвал да убеди сина си да не подкрепя \"Ислямска държава\" с думите към него: \"Ти не виждаш зверствата, които те извършват\". Синът отговорил, че \"това не са те\".\n\r\nМалко след смъртта на Шериф Шекат информационната агенция на групировката \"Ислямска държава\" Амак разпространи съобщение, че той е \"войник\" на групировката. Френският министър на вътрешните работи Кристоф Кастанер отхвърли това твърдение и го определи като \"напълно опортюнистично\".\n\r\nБащата, майката и двама от братята му бяха сред общо седем души, задържани за разпит. Френските медии съобщиха, че роднините са били освободени. Другите трима, които все още са в ареста, нямат роднинска връзка с Шекат, но са близки до него. \n\r\nШекат-младши е бил в списъка за наблюдение на френското разузнаване за радикализъм и има 27 присъди за криминални деяния - първата на 13-годишна възраст - основно във Франция, но и в Германия и Швейцария. \r\nРазследването се опитва да установи дали той е имал съучастници и логистична подкрепа.\n\r\nБащата каза, че отишъл в полицията доброволно и по подозрение същата вечер когато синът предприел безразборната атака с огнестрелно оръжие и нож.\n\r\nТой заяви, че казал на полицията следното: \"Ако някога откриете Шериф, кажете ми. Аз ще отида при него и ще се опитам да го убедя да се предаде\".\n\r\nБащата добавя, че ако синът му му беше казал за намерението си да убива, е щял да заклейми Шериф и той е нямало да убие, нито да бъде убит.", "date": "2018.12.16", "title": "Стрелецът в Страсбург имал 27 присъди в три държави"}
{"url": "https://www.dnes.bg/notifikacii/2018/12/16/parlamentyt-antierotichno-miasto-no-ne-i-za-italianski-deputat.396664", "text": "Депутат от Лигата и негова колежка от движението \"5 звезди\" скрепили още по-здраво съюза между управляващите партии в Италия, правейки секс на мивката в парламентарна тоалетна в началото на месеца.\n\r\nТова разкриха италиански медии, позовавайки се на свидетели на случката, които я заснели на видеоклип, пише \"\n\r\nВъпреки че никой не публикува имената на замесените, те се знаели от всички в парламента.\n\r\n\"Аз съм правил поне 300 пъти секс в парламента. По принцип това е антиеротично място, но когато някой има определена роля, може да разполага с големи пространства\", призна депутатът от \"Форца Италия\" Виторио Сгарби, бивш зам.-министър на културата и един от най-добрите изкуствоведи в Италия.\n                \n                \r\nВ интервю за \"Радио 24\" известният с ексцентричните си изяви депутат разказа, че когато разполагал със стаите на председател на комисията за култура в Камарата на депутатите, правел каквото си иска.\n\r\n\"Има прекрасни тоалетни. Най-лошата е тази на комисията за правосъдие, защото коридорът пред нея е много оживен. На третия етаж обаче е винаги празно\", казва Сгарби, който твърди, че може да напише пътеводител за местатa за секс в парламента. На петия етаж имало скривалища, от които се откривала и прелестна панорама.\n\r\nСгарби признава, че е правил секс в парламента най-вече с гостенки отвън, които го посещавали. Сред тях били актрисите Деметра Хемптън и Ева Грималди, а също и бившата порнозвезда Мили д’Абрачо. Сред секспартньорките му в парламента били и две депутатки, на които обаче не разкри имената.\n\r\nСексът е често явление и в Европарламента, признава Сгарби.\r\n\"Имаше съвсем празни офиси, където можеше дори да се спи. Ако можеш да спиш в Европарламента, то тогава защо трябва да го правиш сам?\", коментира депутатът, който е бил 2 години в ЕП.", "date": "2018.12.16", "title": "Парламентът – антиеротично място, но не и за италиански депутат "}
{"url": "https://www.dnes.bg/rusia/2018/12/16/cenzura-li-ruskiiat-parlament-obiavi-konkurs-za-rap-pesen.396665", "text": "Руският парламент обяви конкурс за рап песен.\r\nНовината дойде в момент, в който спектаклите на няколко изпълнители бяха отменени след предупреждения от властите, че тяхната музика популяризира \"погрешни ценности\", съобщи Нова тв.  \r\nКато символичен жест на помирение Държавната Дума обяви музикален конкурс, но постави условие - темата да бъде за пътуване из Русия.\r\nВ началото на годината американският композитор и носител на \"Оскар\" Ранди Нюман спечели \"Грами\" за песента си \"Путин\", а американската рап група A.M.G. продължава да трупа милиони фенове с парчето \"Ходя тежко като Путин\".\r\n ", "date": "2018.12.16", "title": "Цензура ли? Руският парламент обяви конкурс за рап песен!"}
{"url": "https://www.dnes.bg/notifikacii/2018/12/16/osma-jertva-na-bunta-na-jyltite-jiletki-vyv-franciia.396666", "text": "Френският министър на вътрешните работи Кристоф Кастанер заяви в Туитър вчера, че е загинал осми човек от началото на протестите във Франция, предаде БТА като цитира Асошиейтед прес. \n По думите му смъртният случай е от петък вечерта. \r\nМинистърът добавя, че всички кръгови кръстовища във Франция - на някои от които ден и нощ има протестиращи - \"трябва да бъдат освободени\".\r\nВ публикацията в Туитър не се дават подробности за смъртния случай, но тя подсказва, че той е от някое от кръговите кръстовища, с каквито е осеяна френската провинция и където станаха и по-голямата част от смъртните случаи изобщо.\r\nСъобщението за нов смъртен случай беше направено след ден на демонстрации в цяла Франция за пета поредна събота, но този път броят на протестиращите беше драстично по-малък, отбелязва Асошиейтед прес.", "date": "2018.12.16", "title": "Осма жертва на бунта на \"жълтите жилетки\" във Франция"}
{"url": "https://www.dnes.bg/rusia/2018/12/16/ruskata-fabrika-za-trolove-na-pylni-oboroti-mishenata-e-makron.396667", "text": "В началото на декември американски и британски медии съобщиха за опити на руски интернет-тролове да повлияят на вълната от протести, заляла Франция. Твърди се, че те са разпространявали дезинформации, в т.ч. фалшиви снимки от протестите, пише .\n\r\nВ потвърждение на тези твърдения идват информации от инициативата \"Алианс за гарантиране на демокрацията\" на американската неправителствена организация German Marshall Fund (GMF), която наблюдава в Туитър потребителски профили, за които се предполага, че са под руско влияние. Наблюденията показват, че в продължение на една седмица протестите на \"жълтите жилетки\" (#giletsjaunes) са били водещата тема в тези акаунти. Данните са от дашборд, позволяващ в реално време да се следи активността на 600 избрани акаунта в Туитър, вкл. хаштагове, тематични публикации и източници. Засега обаче не е съвсем ясно чии са въпросните профили.\n                    \n                    \n                \r\nОт страницата на друг проект, наречен \"Хамилтън 68\", научаваме, че става дума за три определени групи: акаунти, които са открито проруски или имат връзки с руското правителство; други, управлявани от така наречените фабрики за тролове в и извън Русия; а третата група включва профили на потребители от цял свят, които тиражират допълнително теми, свързани с Русия. Най-често източниците на публикациите в тези профили са руските RT и Sputniknews. Целта е да се задържа вниманието върху определени теми и проблеми, да се дискредитира Западът, а либералната демокрация да бъде представяне изцяло в негативна светлина\", казва за ДВ експертът по социалните медии в GMF Брет Шафнър. Активността във въпросните профили е насочена предимно към англоезичната публика, следователно тяхното влияние върху протестите във Франция е сравнително слабо, допълва той. \n\r\nМаксим Одине, експертка за Русия във Френския институт за международни отношения (IFRI), потвърждава това: \"Руските действия не трябва да се възприемат като инструмент за мобилизиране на нови активисти за \"жълтите жилетки \" или пък като средство за подбуждане към насилие. Те имат за цел по-скоро да засилят поляризацията на обществото, създавайки впечатлението за една дълбоко разединена страна на ръба на гражданската война\", казва тя. \n\r\nПо същия начин вижда нещата и руската политическа наблюдателка, живееща във Франция, Татяна Становая. Според нея Русия използва слабостта на френския президент Еманюел Макрон, за да разпространява \"тезата за упадъка на Европа, кризата на демокрацията и надигащите се настроения срещу естаблишмънта”. Тя обаче не смята, че засега това оказва голямо влияние.\n\r\n\"Не протестиращите, а президентът Макрон е основната цел на руската активност в социалните мрежи\", казва Бен Нимо, експерт по информационна сигурност в американския мозъчен тръст Атлантически съвет. В края на ноември Нимо детайлно описа в свой доклад за Атлантическия съвет предполагаемата \"френска операция\" на руските интернет-тролове. Заедно със свои колеги той е успял да възстанови части от блокираните профили. Повечето са на английски, но дванайсет акаунта в Инстаграм са на френски език. Те са имали около 76 000 последователи, в т.ч. 12 400 от Франция, по информация на Фейсбук. Повечето от тях са създадени в средата на 2017 година.\n\r\nОт Фейсбук не казват кой стои зад тези профили, но не изключват това да е \"Internet Research Agency (фирмата от Санкт Петербург, добила популярност в западните медии като \"руската фабрика за тролове\" - бел.ред.). \"Не можем обаче да твърдим това със сигурност\", уточняват от Фейсбук. \n\r\nСравнително малкият брой на въпросните профили Нимо обяснява с това, че възможностите на руските тролове на френски език са ограничени, и че \"операцията\" вероятно е още в началото си. В САЩ Русия започна своята онлайн дейност около 2,5 години преди президентските избори през 2016 г., припомня експертът на Атлантическия съвет. Ето защо такива случаи трябва да се разглеждат в по-широк контекст. \"В случая не говорим само за \"жълтите жилетки\", защото подобна операция обикновено има дългосрочна цел\", казва Нимо. А в случая целта е Макрон, добавя той.\r\n", "date": "2018.12.16", "title": "Руската \"фабрика за тролове\" – на пълни обороти, мишената е Макрон "}
{"url": "https://www.dnes.bg/stranata/2018/12/16/aifelovata-kula-sagrada-familiia-kremyl-park-evropa-v-burgas.396660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нова туристическа атракция с миниатюри ще има в Бургас. Гостите на морския град ще могат да разгледат историческите и културните забележителности на Европа, събрани на едно място. Атракционът ще бъде изграден на цели 12 декара.\r\nВ бъдещия парк ще бъдат разположени 24 макета върху стилизирана карта на Стария континент, а границите на държавите ще бъдат очертани със зелени алеи и стилизирани водни площи, разказва Bulgaria ON AIR.\r\nМакетите ще бъдат с височина 3 метра, но има и изключения. Символът на Париж - Айфеловата кула, ще бъде висока цели 6 метра.\r\nМясто в парк \"Европа\" ще намерят и забележителности от нашата страна. България е представена с Рилския манастир и храм-паметникът \"Александър Невски\".\r\nБургазлии могат да дават предложения кои други символи на Европа искат да видят в бъдещия парк, а общината ще търси европейско финансиране.", "date": "2018.12.16", "title": "Айфеловата кула, Саграда Фамилия, Кремъл... Парк \"Европа\" в Бургас!"}
{"url": "https://www.dnes.bg/eu/2018/12/16/iunker-pak-iznenada-razroshi-kosata-na-sytrudnichka.396668", "text": "Председателят на Европейската комисия Жан-Клод Юнкер отново изненада с любопитни жестове. При пристигането си за последната среща на върха на евролидерите в Брюксел, той разроши косата на една от сътрудничките си, съобщи . \n\r\nСекунди след това, поздравявайки друга служителка, той изимитира човек, на когото му е студено. \n В началото на една от пресконференциите, Юнкер рязко хвърли папка на земята. Не стана ясно дали причината за това е било раздразнението му около преговорите за Brexit.\n                    \n                    \n                \r\nНа 12 юли той отново влезе в новините със странното си поведение. \r\n \r\nНа сращата върха на НАТО Юнкер беше забелязан да се спъва, да ходи трудно и да губи равновесие няколко пъти преди празничната вечеря.\n\r\nТой се препъваше и залиташе до такава степен, че лидери, сред които президентите на Финландия и Украйна, трябваше да го поддържат да не падне. Холандският министър-председател Марк Рюте също се включи да го прикрепя.\n\r\nЮнкер обясни, че страда от ишиас, който понякога нарушава движенията му.\n\r\n ", "date": "2018.12.16", "title": "Юнкер пак изненада, разроши косата на сътрудничка "}
{"url": "https://www.dnes.bg/index/2018/12/16/receptata-dnes-medenki.396560", "text": "\r\n1 ч. ч. = 240 мл\r\n2 яйца\r\n1 ч. ч. захар\r\n3/4 ч. ч. олио\r\n3 пълни с. л. мед\r\n1 с. л. канела (може да се добавят и готови смеси от подправки за меденки)\r\n1 к. л. сода\r\nоколо 3 ч. ч. брашно\r\nНачин на приготвяне вижте в ", "date": "2018.12.16", "title": "Рецептата Dnes: Меденки"}
{"url": "https://www.dnes.bg/obshtestvo/2018/12/16/pikyt-na-gripa-nablijava-chakame-go-prez-ianuari.396669", "text": "Пикът на грипа у нас се очаква да бъде през януари, съобщи проф. Тодор Кантарджиев, директор на Центъра по заразни и паразитни болести, пред Нова тв. \n\n\r\nСъщевременно става ясно, че в България процентът на ваксинирани е много нисък. \n\r\nПрез 2018 г. това са 0,02% от хората, показват данните на Националния център за обществено здраве и анализи.\n\r\nСпоред Евростат пък през 2016-та година едва 0.2 % от хората над 65 години у нас са си сложили противогрипна ваксина. За сравнение възрастните хора във Великобритания, ползвали ваксина, са 70%, в Холандия са 68%, в Италия и Германия – 60%. Страната ни е с най-висок дял на лекувани от респираторни заболявания  - 3 000 на всеки 100 000 души. С най-нисък са Гърция и Португалия - 500 на 100 000 души. \n                    \n                    \n                \r\n \"Процентът на ваксинираните е смешно нисък. Тази година ваксините свършиха още през октомври. След това бяха внесени още 7000 ваксини. Доказано е, че ваксината против грип прави две неща. Първо, според американски учени, ако се ваксинираш, вероятността да се разболееш този сезон е 2 пъти по-малка\", заяви проф. Кантарджиев. \n\r\nТой уточни, че ваксината не е 100-процентова защита и допълни, че противогрипната ваксина намалява вероятността да се разболееш от грип или ти помага да го изкараш по-леко.\n\r\n\"Ваксините са две групи. Едните са с живи микроби, които трябва да се използват само при напълно здрави деца. \r\nДругите са с части от микроби и са многократно по-безвредни. Има ваксини обаче, без които човекът не може. Такива са за предпазване от детски паралич, дифтерия, тетанус, хепатит. Те са абсолютно безвредни\", каза още проф. Кантарджиев.", "date": "2018.12.16", "title": "Пикът на грипа наближава, чакаме го през януари "}
{"url": "https://www.dnes.bg/stranata/2018/12/16/uvolniha-lekar-s-priz-zaradi-trudniia-mu-harakter.396671", "text": "Тази седмица отличеният за най-добър лекар за 2018 г. в Югозапада д-р Георги Алексиев беше освободен от работа в болницата в Сандански.\n\r\nСамо за два дни той събра подкрепата на десетки колеги и пациенти във \"Фейсбук\", а днес в Сандански е планиран и протест срещу решението д-р Алексиев да бъде уволнен.\n\r\nОсновният мотив за недоволството на гражданите е, че Алексиев е добър специалист, спасил много животи, и е необходимо – в интерес на хората, той да продължи да практикува.\n\r\n\"Преди 8 години бях прострелян в сърцето. Д-р Алексиев ме дари с втори живот, за което аз съм много благодарен. Тук сме да го подкрепим за това, че той създаде един прекрасен екип за тези години, в които работи тук – в хирургичното отделение на град Сандански. Другото, което искам да кажа е, че не може да се постъпва така с един такъв професионалист – лекар на годината за 2018 г. Сигурно няма друга държава, в която един такъв лекар може да бъде уволнен\", каза Илия Апостолов, който е сред протестиращите пред bTV.\n                    \n                    \n                \r\nУправителят на болницата в Сандански д-р Томов освободил Алексиев заради \"трудния му характер и лошо отношение към пациенти\". \n\r\nСпоред самия Алексиев обаче подобен мотив не може да бъде основание за уволнение.\n\r\n\"Аз го попитах дали това е свързано с професионалните ми задължения, той ми каза на мен, а след това и в общинския съвет, че като професионалист към мен няма никакви претенции, дори си е поверил сам живота два пъти в ръцете ми. Майка му също съм оперирал, така че като професионалист той няма забележки. Това, че съм по-груб в изразите, карам се с персонала – аз, когато съм го правил това нещо, пак е било в естеството на работата, защото хирургията е взимане на решения. За да вземеш едно решение – човек да живее или не, трябва да си смел. В тези моменти човек може малко да изпуска и нервите си. Но това не може да бъде основание да се освободи доказал се специалист, независимо дали става дума за мен. В нормална европейска държава това не би се случило никога\", възрази Алексиев.\n\r\nПротестът срещу уволнението му е насрочен за днес.", "date": "2018.12.16", "title": "Уволниха лекар с приз заради \"трудния му характер\""}
{"url": "https://www.dnes.bg/kino/2018/12/16/kompromisi-v-liubovta-s-natrapchivi-ritmi.396539", "text": "След режисьорския си дебют \"Пепел и кръв\" актрисата Фани Ардан отново повежда кинопроцеса, за да изследва цената на любовта и саможертвата.\r\nВ \"Натрапчиви ритми\" Ардан ни доближава до романса на младата виончелистка Маргерита с амбициозен архитект. Любовта им е силна. До толкова, че героинята се отказва от кариерата си на музикант в името на идеята да е до партньора си. Нодали това е правилното решение...\r\nАрдан показва какви са трудностите в една връзка, когато двама души се развиват в \"неравномерен такт\". Всеки от персонажите носи своята истина и сложност. Режисьорът Ардан ги наблюдава отблизо, дълбаейки в човешките отношения.\r\nДо къде трябва да спрат компромисите в една връзка показват актьорите Азия Ардженто, Франко Неро, Нуно Лопес и Жерар Депардийо.\r\nГледайте \"Натрапчиви ритми\" на 16-и декември от 23.00 часа по телевизия .", "date": "2018.12.16", "title": "Компромиси в любовта с \"Натрапчиви ритми\""}
{"url": "https://www.dnes.bg/balkani/2018/12/16/avtobus-se-peobyrna-v-syrbiia-trima-zaginaha.396672", "text": "Автобус се е подхлъзнал на пътното платно и се е преобърнал в заснежена Сърбия, при което са загинали трима души. Тридесет и двама души са ранени, от които четирима са в сериозно състояние, предаде Асошиейтед прес, цитирана от БТА.\r\nТрагедията се разиграла на магистрала в Южна Сърбия близо до град Лесковац.\r\nСпоред полицията автобусът е бил с македонски регистрационни номера.\r\nСърбия от вчера е покрита със сняг, което забави трафика по пътищата и доведе до редица инциденти.", "date": "2018.12.16", "title": "Автобус се пеобърна в Сърбия, трима загинаха"}
{"url": "https://www.dnes.bg/temida/2018/12/16/spirat-kolite-krai-svoge-za-razsledvaneto-na-pytniia-ad.396673", "text": "Заради разследването на Национална следствена служба на пътния ад с преобърнатия автобус, който отне живота на 21 пътници, утре от 11.00 часа. до 13.00 часа се ограничава движението по пътя Своге - София при Своге от км 54+220 до км 54+690, съобщиха от пресцентъра на АПИ. \n\n Катастрофата стана в средата на август. Шофьорът на превозното средство е с обвинение за случая, но инцидентът все още се разследва.\n\r\nОт АПИ насочват пътуващите към обходни маршрути: движението на тежкотоварните автомобили над 12 т посока северна България преминава по АМ \"Хемус\", отнася се за автобусите. \n\r\nОт София за Своге: път София - Костинброд - път Своге - Бучин проход.\r\nСофийски околовръстен път /СОП - Костинброд - Бучин проход - Своге - Ребърково/;\r\nСофийски околовръстен път - Нови Искър - до отклонението по Своге - София до с.Редина се движат всички автомобили;\n                    \n                    \n                \r\nПосока София: всички тежкотоварни автомобили над 12 т не преминават по пътя Своге - София, а се отклоняват по Видин - София на с.Ребърково посока Ботевград;\r\nАвтобусите пътуващи по пътя Видин - София от Враца към София се качват на АМ \"Хемус\" при Ботевград;\r\nЗа пътуващите посока София от Враца, поради пълното затваряне на участъка от км 54+220 до км 54+690 на път Своге - София, се въвеждат обходни маршрути както следва: транзитно движение посока Своге през пътя Мездра - Ботевград - София се забранява за тежкотоварните автомобили над 12 т; автобусите за посока София могат да преминават по АМ \"Хемус\";\r\nЛекотоварното движение до Своге се движи по пътя Своге - София, след което се отбива по пътя Своге - Искрец - Бучин проход и път София - Костинброд;\r\nЛокалното движение ще е на пропускателен режим от екипи на Пътна полиция-Мездра при с.Ребърково\r\n ", "date": "2018.12.16", "title": "Спират колите край Своге за разследването на пътния ад "}
{"url": "https://www.dnes.bg/football/2018/12/16/ronaldo-zabi-poredniia-gol-5000-za-iuventus.396674", "text": "Петкратният носител на Златната топка Кристиано Роналдо продължава да записва името си в историята на Ювентус.\n\r\nПортугалският ас вече счупи няколко голови рекорда още в първите си месеци с \"черно-белия\" екип. Той донесе и снощната победа с 1:0 над градския съперник Торино, след като се разписа от дузпа.\n\r\nТака Роналдо имаше щастието да забие попадение №5000 за италианския хегемон в Серия \"А\". Никой друг отбор няма толкова много голове в едно от най-силните първенства в света. След Юве е Интер (4863), Милан (4645), Рома (4182) и др.\n\r\nПо този повод Кристиано заяви: \"Щастлив съм, но победата е най-важна. Беше труден мач на неравномерен терен. Играхме по-добре и имахме повече възможности за гол\".\n                    \n                    \n                \r\nСлед 16 кръга шампионите са убедителен лидер с 46 точки от 15 успеха и 1 равенство. В следващия кръг, на 22 декември, Юве приема Рома.\r\n!", "date": "2018.12.16", "title": "Роналдо заби поредния гол - №5000 за \"Ювентус\""}
{"url": "https://www.dnes.bg/politika/2018/12/16/cvetanov-vs-radev-izbori-li-a-koi-finansira-kampaniiata-mu.396675", "text": "Шефът на депутатите от ГЕРБ Цветан Цветанов атакува президента Румен Радев за начина на финансиране на предизборната му кампания. \n\n Повод за това станаха критиките на държавния глава към управляващите, които отказаха  да реформират изборната система, като въведат модерни способи на гласуване - електронен и машинен вот. \n\r\nДържавният глава определи като \"повърхностни\" доводите им срещу машинното гласуване и предупреди, че вложените средства и усилия в подготовката на е-вота не бива да остават без резултат.\n\r\nСпоред Цветанов обаче ако президентът иска да говори за избори и Изборен кодекс, първо трябва каже как е финансирана кампанията му. \n                    \n                    \n                \r\nЦветанов настоя, че Радев трябва да отговори на съмненията, че социално слаби са финансирали кампанията. \n\r\n\"Как е възможно един социално слаб човек, който трудно може да поеме своите собствени разходи, да отдели 400 лв. за кандидат-президентската кампания на Радев?\", попита той.\n\r\nСпоред него прозрачността е изключително важна за всеки изборен процес. \n\r\nПо думите му всички тези съмнения за непрозрачно финансиране обаче пораждат въпроса дали може да се говори за определени зависимости. \n\r\n\"Затова е редно всеки, който иска да вземе ролята на ментор в обществото, първо да отговори на всички тези подозрения\", подчерта той. \n\r\nЦветан Цветанов разкритикува още Радев, че не изпълнява основната си функция на обединител и не допринася за осъществяването на пълноценен и градивен диалог между партиите и институциите, а даже напротив. \n\r\n\"Трудно ми е да си представя как би изглеждал един КСНС, на който Радев ще трябва да събере представителите на всички онези институции, които той ежедневно напада\", коментира той.", "date": "2018.12.16", "title": "Цветанов vs. Радев: Избори ли? А кой финансира кампанията му?!"}
{"url": "https://www.dnes.bg/notifikacii/2018/12/16/11-skok-na-cenite-v-zimnite-ni-kurorti-no-30-poveche-turisti.396661", "text": "Очаква се силен ски сезон в българските зимни курорти. Той вече е официално открит в Банско и Пампорово, а в Боровец работят част от пистите, като отварянето на цялата ски зона предстои. Зимните курорти ще посрещнат около 285 хиляди българи, а чужденците ще са по-малко. \n\n\r\nСпоред оценките на експертите, най-много чужди туристи ще привлече районът около Банско. Около 62 хиляди се очаква да са посещенията в Пампорово, а в Боровец – около 35 хиляди. \n\r\nС отварянето на част от пистите в Боровец най-нетърпеливите туристи вече са в курорта. Лариса идва от Дубай. Споделя, че и в пустинята има писти, но са по-малки, а нашите им харесват повече. \n                \n                \r\nСъвсем скоро се очаква да заработи и обновен шестседалков лифт по съществуваща вече линия, който тръгва от центъра на курорта.\n\r\n\"Има капацитет три пъти по голям от миналата година, като капацитетът е 3000 човека на час – два пъти по-бързо се качваш до горе\", каза Адриана Ангелова, представител на ски зоната пред bTV. \n\r\nС обновяването на съоръженията хотелиерите очакват и повече гости.\r\n  \r\n\"Имаме  ръст на предварителните записвания с около 10% и за наша голяма радост, в курорта най-голям ръст бележи вътрешният пазар с 30%\", посочи Благовестка Томова, Съюз на хотелиерите и собствениците в Боровец.\n\r\nВ Пампорово и Боровец цените на дневните лифт карти са по 58 лв., а в Банско – 65 лв. \n\r\nОбщото пъскъпване на туристическия пакет е между 7% и 11%, пресмятат експертите.\n\r\nВ по-малките курорти като Чепеларе, например, цените са по-ниски. Нощувките варират от 20 до 50 лв. на човек. \r\n \r\nСезонът в Чепеларе започва следващата събота с безплатен лифт. ", "date": "2018.12.16", "title": "11% скок на цените в зимните ни курорти, но... 30% повече туристи"}
{"url": "https://www.dnes.bg/stranata/2018/12/16/sniag-i-poledici-v-nedelia-jylt-kod-za-opasno-vreme-v-shest-oblasti.396662", "text": "Жълт код за сняг и поледици е в сила за шест области на страната за 16 декември, предупреждават от Националния институт по метеорология и хидрология (НИМХ). Областите с предупреждение за снеговалежи са София, Перник и Кюстендил.\n\r\nВ тези райони се очаква образуване на снежна покривка. В областите Видин, Враца и Монтана жълтият код е за сняг и поледици. По поречието на река Дунав също има условия за поледици.\n\r\nВ неделя ще бъде предимно облачно с валежи от дъжд, прогнозират . \n\r\nВ Северозападна и високите полета на Западна България в сутрешните часове също ще е дъжд, но още преди обяд ще го обърне на сняг. \n                    \n                    \n                \r\nВятърът постепенно ще се ориентира от запад, най-късно в Източна България, където през деня все още ще е от изток-югоизток – до умерен. Температурите в Северозападна България ще са почти без дневен ход – около 0°; в останалите райони максималните ще бъдат между 5° и 10°, на места в югоизточните райони и по-високи. \n\r\nНад Черноморието ще бъде облачно със слаби валежи от дъжд. Ще духа до умерен източен вятър. Максимални температури между 9° и 12°. Температурата на морската вода е 8-9°. Вълнението на морето ще е 3-4 бала.\n\r\nНад планините ще бъде облачно с превалявания от сняг, в масивите от Източна България – от дъжд. Ще духа умерен и силен юг-югозападен вятър, който привечер ще започне да се ориентира от запад-северозапад и ще отслабне. \n\r\nМаксимална температура на височина 1200 метра – около 5°, на 2000 метра – около минус 1°.", "date": "2018.12.16", "title": "Сняг и поледици в неделя, жълт код за опасно време в шест области "}
{"url": "https://www.dnes.bg/notifikacii/2018/12/16/bylgarinyt-po-koleda-finansovo-pritisnat-tegli-byrzi-krediti.396670", "text": "И тази година най-предпочитаните подаръци са смартфоните, бялата и черната техника, козметиката и бижутата, съобщава БНТ. Търговските центрове предлагат намаления на голяма част от артикулите. Повечето хора вече са направили разчет на бюджета.\n\r\nФинансистът Светозар Гледачев смята, че българинът е финансово неинтелигентен и препоръчва да внимаваме с разходите по празниците.\r\n\"Който не може да си позволи, няма смисъл да се напъва да направи героични усилия, защото този подарък е само една мимолетна радост. Нека да има някакви подаръци, но не надхвърляйте възможностите си. А в момента българинът прави точно това\", коментира той.\n\r\nНаблюденията показват, че много хора дори теглят потребителски или бързи кредити, за да зарадват с подарък близките си. \n                \n                \r\nПо Коледа ръстът на този вид задължения се увеличава с над 10%.\n\r\n\"Важното е отношението. Коледа е духовен празник\",  твърди Гледачев.\r\n\"Парите, които ще изхарчете за безсмислени подаръци, може да направите по някакъв начин да решите вашите житейски проблеми, да инвестирате или в образование на вас, на децата ви или в нещо друго, нещо смислено\", допълни той.\n\r\nФинансистите напомнят, че веднага след нова година също ни очакват големи разходи, които трябва да сме готови да поемем.", "date": "2018.12.16", "title": "Българинът по Коледа – финансово притиснат, тегли бързи кредити"}
{"url": "https://www.dnes.bg/politika/2018/12/16/oshte-malko-i-sme-v-shengen-no-samo-po-vyzduh.396676", "text": "\"Убеден съм, че това което е като прогноза, в мандата на настоящата Европейска комисия и на Европейския парламент, България ще се присъедини към Шенгенското пространство, може би на две стъпки. Първата стъпка ще бъде само за въздушното пространство на Шенген. Това ще бъде достатъчно силен аргумент за усилията, които полага българското правителство през последните години\". Това каза на брифинг за журналисти в Банско зам.-шефът на ГЕРБ Цветан Цветанов. \n\n Според него е важно е да се отбележи, че всички български евродепутати застанаха твърдо зад приемането ни в Шенгенското пространство, защото не рядко, когато има подобни каузи се получава противопоставяне на национално ниво.\n                    \n                    \n                \r\n\"Трябва да поздравим колегите от ПЕС, либералите, както и Сергей Станишев, въпреки че сме имали много различни мнения, но когато един българин се издига и му се дава възможност да представлява страната или политическото семейство, в което е на ръководни позиции, това трябва да бъде толерирано\", подчерта Цветанов, цитиран от БТА.\n\r\nБългарският еврокомисар Мария Габриел беше преизбрана за зам.-председател на Жени ЕНП, което означава, че все повече български политици заемат важни и отговорни позиции в европейските структури. Като българи трябва да признаваме тези успехи и да се консолидираме и изграждаме капацитет, който да отстоява националните и европейските интереси в региона, в който живеем.\n\r\nВ качеството си на член на УС на Европол, който отговаря за координацията между европейските и национални служби, Цветан Цветанов коментира и необходимите промени в политиката по сигурността, записани в новата тригодишна програма, обезпечена с финансов ресурс от 136 милиона евро.\r\nЦветанов съобщи, че вече е приета многогодишната програма на Европол в първоначален вариант. Това е станало на последното за годината заседание на Управителния съвет на организацията. Окончателният вариант за периода 2020-2021 г. ще бъде готов в следващите два-три месеца. \n\r\nНачертаните мерки са споделяне и защита на информация и същевременно по-голяма координация между всички служби, които са на територията на Европейския съюз и извън нея. За 2019 г. бюджетът на Европол е увеличен с 16 милиона евро. Функциите и задълженията на Европол се увеличават ежедневно. В момента се обмисля как чрез националните информационни бази данни и информационните системи, които са изградени в Европол, да се прави кръстосан анализ и всяка информация, която постъпва да бъде обработвана автоматизирано, а не да се прави на основата на отделни задания. Това е надграждане и повишаване на капацитета. С новия бюджет на Европол се предвиждат допълнително 15 нови работни места, посочи Цветанов.", "date": "2018.12.16", "title": "Още малко и сме в Шенген, но само по въздух"}
{"url": "https://www.dnes.bg/notifikacii/2018/12/16/shofior-ne-spria-za-proverka-blysna-i-rani-tejko-policai.396677", "text": "Мъж блъсна с автомобил и рани тежко полицейски служител, съобщава МВР.\r\nИнцидентът е станал снощи около 23 ч., когато униформени са се опитали да спрат за проверка мъжа.\r\nШофьорът извършил маневра на заден ход, симулирайки намерение за спиране и ударил паркиран лек автомобил. След това рязко потеглил напред, блъснал един от униформените и успял да избяга.\r\nНа място веднага били съсредоточени допълнителни полицейски екипи.\r\nПострадалият столичен полицай  е откаран в болница и настанен за лечение с множество травми.\r\nКолата е открита изоставена в района на \"Студентски град“, издирването на шофьора продължава.", "date": "2018.12.16", "title": "Шофьор не спря за проверка, блъсна и рани тежко полицай"}
{"url": "https://www.dnes.bg/sofia/2018/12/16/snejna-vielica-v-sofiia-nad-160-snegorina-pypliat-po-ulicite.396678", "text": "Във връзка с валежите от сняг в София започнаха обработки със смеси срещу заледяване. На терен са над 160 снегопочистващи машини, съобщиха от Столичната община.\r\nВ момента се обработват общински пътища в районите Панчарево, Нови Искър, Овча купел, Кремиковци и Банкя. \r\nОбработват се и опасни и стръмни участъци, улици и булеварди, по които се движи градски транспорт.\r\nОбществения транспорт към момента се движи навсякъде по обичайните си маршрути.\r\nОт Общината напомнят на шофьорите да използват автомобилите си само добре оборудвани за движение при зимни условия и да шофират внимателно. Очаква се снеговалежите да продължат през деня. ", "date": "2018.12.16", "title": "Снежна виелица в София, над 160 снегорина пъплят по улиците"}
{"url": "https://www.dnes.bg/politika/2018/12/16/radev-poiska-da-ima-posolstvo-na-iordaniia-v-sofiia.396679", "text": "В днешния динамичен и глобален свят свързаността се измерва с контактите между хората, а нашите сънародници, живеещи в Йордания, и йорданците, завършили български университети, са живата връзка между двете страни. Това заяви държавният глава Румен Радев на среща в Аман с представители на българската общност в Йордания, цитиран от прессекретариата на \"Дондуков\" 2. \n\r\nПрезидентът подчерта, че откриването на посолство на Кралство Йордания в България ще укрепи още повече отношенията между двете приятелски държави и ще насърчи диалога между хората и бизнеса. \r\n \r\nРаботим за задълбочаване на диалога между България и Йордания на най-високо ниво, защото от това зависи да се развиват всички останали сфери от взаимен интерес, заяви президентът. Той изрази надежда, че тази визита ще даде прагматични резултати с оглед на икономическия форум, организиран в рамките на посещението в Аман, с участието на представители на 30 български компании и институциите, насърчаващи  връзките между бизнеса.\r\n \r\n\"Както България, така и ЕС отчитат големите усилия на Хашемитското кралство да гради сигурност, мир и стабилност в региона. Вие носите на плещите си голям морален товар“, заяви още президентът и допълни, че страната ни подкрепя мирните и конструктивни инициативи на Йордания за стабилизиране на региона. По думите на българския държавен глава, благодарение на балансираната си политика страната се е оформила като остров на стабилност в Близкия Изток.\r\n \r\nПрезидентът посочи, че концентрацията на голям брой бежанци в Йордания натоварва образователната, социалната система и финансите на държавата. „В лицето на България имате верен приятел и страната ни прави всичко според възможностите си да помага, а по линия на ЕС и ООН подкрепя мирните инициативи на Кралството“, каза Румен Радев.\r\n \r\nВ срещата участваха представители на Клуба на завършилите в България йордански граждани, представители на българската общност в Йорданския университет, наши сънародници, които живеят и работят в Йордания. Те поискаха да бъде създадено неделно училище в Аман за децата на българската общност, както и да бъде улеснено придобиването на българско гражданство за децата от смесени семейства и за хората, които са работили в България. Президентът покани повече йордански младежи да следват в българските висши училища.", "date": "2018.12.16", "title": "Радев поиска да има посолство на Йордания в София"}
{"url": "https://www.dnes.bg/football/2018/12/16/sydbata-na-cska-spohodi-i-levski-nesystoiatelnost.396680", "text": "\"Левски\" стремглаво е тръгнал по пътя на ЦСКА и съвсем скоро може да загуби професионалния си статус. \n\r\nСобствениците на фирма \"Титан 77\" ООД - близнаците Юлиан и Емил Ботеви, са поискали \"сините\" да бъдат обявени в несъстоятелност, пише Спортал.\n\r\nДелото е образувано на 13 ноември 2018 г.\n\r\nАко това се случи, за 26-кратния шампион на България следват черни дни по подобие на големия съперник. \n\r\nСпоред разпоредбите в България, след дата на несъстоятелност нямаш право да плащаш на никого освен на държавата, да даваш заплати и да покриваш разходи за неотложни нужди като ток и вода. \n\r\nГубиш и членството си в БФС.\n\r\n вече обяви,че дълговете на Левски са над 20 млн. евро и на \"Герена\" са тръгнали смело към фалит. Нашата медия съобщи още, че от началото на 2018 г. собственикът на \"сините\" Спас Русев е пръснал сериозни милиони. Не е тайна, че в клуба боравят с голям бюджет, като в България единствено Лудогорец може да си позволи по-висок.", "date": "2018.12.16", "title": "Съдбата на ЦСКА споходи и \"Левски\" – несъстоятелност!?"}
{"url": "https://www.dnes.bg/akoshtete-vqrvaite/2018/12/16/opasen-navik-kitaec-v-bolnica-mirisal-chorapite-si.396681", "text": "Китаец имал навика редовно да помирисва мръсните си чорапи, но това му струвало скъпо, тъй като попаднал в болница с белодробна инфекция, пише в. \"Мирър\", цитиран от БТА.\r\nМедиците обясняват заразяването с факта, че потните крака на пациента образували добра среда за гъбични организми.\r\nТехните спори преминали от чорапите в белите дробове на пациента, когато той ги подушвал, предизвиквайки инфекция.\r\nПациентът се оказал от град Джанджоу в Югоизточен Китай. Той имал вредния навик да нюха зловонните си чорапи в края на всеки свой работен ден.\r\nУ дома той си сменял работните дрехи с чисти, но чорапите - много по-рядко. \r\nИменно това предизвикало гъбичната инфекция.\r\nСтранният китаец бил приет по спешност в болница, където рентгенови снимки безпогрешно установили остра белодробна инфекция.", "date": "2018.12.16", "title": "Опасен навик! Китаец в болница – мирисал чорапите си"}
{"url": "https://www.dnes.bg/akoshtete-vqrvaite/2018/12/16/myjete-syshto-plachat-kakvo-gi-razstroiva-spored-zodiiata.396570", "text": "Хората имат нужда да поплачат, за да излеят мъката си, когато са наранени или предадени, когато им се случва нещо драматично. Това може да ги успокои, поне до някаква степен. Това се приема за нещо съвсем нормално за жените, както и за най-емоционалните зодии - водните знаци Рак, Риби и Скорпион.\r\nМъжете обаче опитват да изглеждат по-силни, да се справят с нещата по мъжки и да не показват слабост. Но има някои неща, към които не могат да останат равнодушни. Ето какво може да разплаче мъжете от всяка зодия. \r\n\r\n\r\nЩе се разплаче, когато е разочарован от хората, които обича. Ако са го предали хора, за които той е давал всичко и на които е помагал, той ще се чувства разбит. Много е лоялен и не може да приеме такава постъпка, болката, която ще изпитва, не може да бъде описана с думи.\r\n \r\n\r\n \r\nЗемни знаци са, сериозни и стабилни, такива, които държат на принципите си. Трудно ще го пречупите, но все пак Телецът може да се разплаче, когато почувства някаква несигурност. Например, когато си помисли, че може да загуби любим човек - любовта на живота му, родител, роднина, дете, близък приятел и т.н.\r\n \r\n\r\n \r\nБлизнаците ще се разчувстват, когато някой не ги включи в плановете си, забрави за тях, не ги покани на дадено събитие, парти, пътуване, на което присъстват всички други приятели и близки. Тази изолираност може да го побърка.\r\n \r\n", "date": "2018.12.16", "title": "Мъжете също плачат: Какво ги разстройва според зодията?"}
{"url": "https://www.dnes.bg/notifikacii/2018/12/16/bylgariia-destinaciia-za-bedni-turisti-rai-za-germanskite-strugari.396682", "text": "България е инвестиционна дестинация за нискодоходната икономика в света, смята председателят на БСК Радосвет Радев.\n\r\nКато пример той посочи туризма, който, според него, е за бедни хора. \n\r\nИменно това била и причината заплатите да са такива, каквито са.\n\n\n\r\nТой смята, че при ниската цена на услугата \"ол инклузив\" не може да има високи заплати в обслужващия туризма сектор. \n\r\nВ Испания минималната заплата щяла да стане стане 1090 евро и толкова най-малко трябва да получи една камериерка. \n\r\nВ нашите курорти получава 600-700 лв\n\r\nЗатова немските стругари примерно карат ваканциите си у нас, коментира Радев\n                \n                \r\n\"Не приемам да бъде обвиняван българският предприемач за ниските заплати, защото е много алчен. Такъв е бизнесът – с ниска добавена стойност\", заяви той.\n\r\nШефът на БСК коментира още, че младите хора трябва по-сериозно да се отнесат към намирането на работа.\n\r\n\"Ако не са намерили добрата професия – да учат. Не вярвам в момента в тази ситуация, в която е България, да няма място за ентусиазиран амбициран млад човек. Няма сектор, в който да има излишък от хора – навсякъде има дефицити\" заяви Радев пред Нова тв.\n\r\n\"Младите хора не искат да бъдат предприемачи - за тях това е работа за \"луди\" хора, които рискуват парите и здравето си. Искат спокойна, добре платена работа, по възможност в чужда компания. Други чакат на парите на родителите си - гастарбайтери, а в България във всеки сектор има дефицит на работна ръка\", каза Радев. \n\r\nДва милиона българи се чувстват и живеят зле, предимно нашите родители, смята предприемачът.", "date": "2018.12.16", "title": "България – дестинация за бедни туристи. Рай за германските стругари "}
{"url": "https://www.dnes.bg/notifikacii/2018/12/16/tam-kydeto-birata-e-po-evtina-ot-vodata-nikoi-ne-posiaga-na-cheshkoto-pivo.396574", "text": "\r\nВ Чехия пиенето на бира вечер след работа е традиция, която дори не излиза скъпо. На места малката бира излиза по-евтино, отколкото безалкохолните напитки.\r\nЦените на бирата са по вкуса на клиентите. Малката бира струва около 1,10 евро и само водата от чешмата е по-евтина.\r\n\"Всяко правителство, което реши да вдигне цената на бирата, ще падне от власт. Може и да звучи малко изтъркано, но ние чехите сме сред най-големите консуматори на бира\", посочва пред  Милан Вимер, директор на пивоварна \"Хостивар\".\r\n                \n                Андрей Бабиш определено знае това. Още в предизборните си обещания той обеща да намали данъка върху бирата и е напът да изпълни общеанието си.\r\nОт СЗО обаче алармират, че и сега бирата в Чехия е прекалено евтина.\r\nВъпреки това пълномощничката за борба срещу зависимостите не вижда смисъл да критикува проектозаконите за сваляне на данъците, защото среща твърде силен отпор.\r\n", "date": "2018.12.16", "title": "Там, където бирата е по-евтина от водата: Никой не посяга на чешкото пиво! "}
{"url": "https://www.dnes.bg/snimka-na-denia/2018/12/16/vyv-vihyra-na-zimata-sedmicata-zapochva-sys-sniag.396683", "text": "И през следващото денонощие ще се задържи облачно. В Западна България валежите ще спират и облачността временно ще намалее.\n\r\nВ сутрешните часове и през деня слаби валежи от сняг ще има в централните райони на Дунавската равнина, а слаб дъжд на много места в Централна Южна и Източна България, . \n\r\nВятърът постепенно ще се ориентира от север, в Източна България - от североизток и ще е слаб до умерен. \n\r\nМинималните температури ще са от минус 5 до 0 градуса, в Югоизточна България до 5 градуса. Максималните температури ще са между 0 и 5 градуса, по морския бряг до 10 градуса.\n                \n                \r\nАтмосферното налягане ще се повишава и ще е близко до средното за месеца.\n\r\nПо Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10 и 12 градуса. Температурата на морската вода е около 9 градуса. Вълнението на морето ще е 3-4 бала.\n\r\nВ планините ще бъде облачно с превалявания от сняг, в масивите от Източна България - от дъжд. \n\r\nЩе духа умерен вятър от юг-югоизток. Максимална температура на височина 1200 метра - около 3 градуса, на 2000 метра - около минус 3 градуса.", "date": "2018.12.16", "title": "Във вихъра на зимата: Седмицата започва със сняг "}
{"url": "https://www.dnes.bg/sofia/2018/12/16/pak-vandalizym-na-grafa-izkyrtiha-ogranichiteli.396684", "text": "Вандали са изкъртили няколко от новите ограничители покрай трамвайното трасе на ул. \"Граф Игнатиев\" в София, съобщиха от Столичната община. \n\r\nВероятно това се е случило снощи.\r\nДнес строителите са установили, че един от ограничителите е бил изтръгнат заедно с паветата около него, а друг е счупен. \r\nЗаради натрупалия сняг не е ясно дали само два от ограничителите са изпочупени.\r\nМонтирането на общо 500-те ограничители във формата на призма започна в петък.\r\nТе са от гранит и се лепят за настилките.", "date": "2018.12.16", "title": "Пак вандализъм на \"Графа\", изкъртиха ограничители"}
