{"url": "https://www.dnes.bg/mish-mash/2019/06/23/arestuvaha-myj-v-indiia-spal-s-jena-ot-tinder-no-ne-i-obeshtal-brak.414128", "text": "Това е приказка, толкова стара, колкото Tinder - срещаш някого в приложение за срещи, пишете си, излизате на по питие, после може би спите заедно и на сутринта се събуждаш и осъзнаваш, че човекът, с когото си бил, е изчезнал от лицето на земята.\r\n29-годишният Рама Реди бил поредния човек, който използва Tinder, но този развой на събитията му коствало свободата.\r\nТой работил за частна технологична компания в Бенгалуру, Индия. Благодарение на приложението, се свързал със своя колежка от друг отдел. Двамата си пишели цял месец преди да излязат на среща, а после да се приберат заедно.\r\nНо точно след като спали заедно, жената попитала Рама дали ще се омъжи за нея. Той, разбира се, отказал, защото не просто се познавали от прекалено скоро, но и \"не бил готов за тази стъпка“. Тя го попитала още няколко пъти и той бил принуден да я блокира във всички социални мрежи. Това я докарало до ръба на нервна криза, за това решила да си отмъсти.\r\n                    \n                    \n                В Индия, сексът без обещание за брак, се смята за изнасилване. И ето тук Рама стъпил на криво. Жената се оплакала в полицията, а той бил хвърлен в затвора веднага.\r\n\"Точно на следващия ден, след като спахме заедно, той се раздели с мен. Почувствах се толкова отвратена и използвана. Той се държеше добре, но не искаше нищо повече от физически контакт“, разказва жената пред местен вестник.\r\n\"Този тип инциденти не трябва да бъдат повтаряни с други хора, които използват приложения за срещи. Жените не трябва да бъдат използвани като източник на физически удоволствия“, допълва тя. \r\n ", "date": "2019.06.23", "title": "Арестуваха мъж в Индия – спал с жена от Tinder, но не й обещал брак"}
{"url": "https://www.dnes.bg/index/2019/06/23/malkata-bylgariia-v-istanbul-si-izbra-kmet-ot-opozicionna-partiia.414272", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИстанбулският квартал \"Авджълар\" e заселен предимно с българи. На изборите на 31 март жителите му също избраха кмет от опозиционната на Ердоган партия. \n\n\nKварталът е наричан “Малката България” заради българските изселници, съставляващи около една трета от 500 000 души население. На местните избори на 31 март жителите на квартала, със значително мнозинство от 52% избраха за кмет Туран Ханчерли от основната опозиционна Народнорепубликанска партия. Кметът е с ампутирани ръце и е първият с увреждания в 82 милионна Турция, разказва историята му екип на Bulgaria ON AIR.\n                \n                \r\nСред първите, които посетиха новоизбрания кмет в края на март, са група от Дружеството за култура и сътрудничество на балканските турци в \"Авджълар\", начело с председателя и Ефраим Камбероглу – шампион на България по свободна борба в миналото.\r\n\n\r\nТрагичен инцидент в младежка възраст бележи съдбата на 44-годишния кмет. Докато пътува за изпит в Юридическия факултет като студент, претърпява катастрофа, в която губи двете си ръце, но никога не се предава.\n\r\n\"Бях на 18 години, ръцете ми вече ги нямаше, но съзнавах, че може да останеш без ръце, но нали умът ти стои на мястото си, а той е по-силен от мускулите, които вече ги нямаш. Тази мисъл се превърна в моя пътеводна звезда\", казва той.\n\r\nСпоред статистиките в Турция има над 8 млн. души с увреждания, а Туран е убеден, че проблемите им трябва да бъдат приоритет.\n\r\n ", "date": "2019.06.23", "title": "\"Малката България\" в Истанбул си избра кмет от опозиционна партия"}
{"url": "https://www.dnes.bg/index/2019/06/23/pyrvite-danni-sochat-erdogan-pak-zagubi-istanbul.414276", "text": "Кандидатът на опозицията за кмет на Истанбул Екрем Имамоглу е получил 53,76 процента подкрепа, а кандидатът на ПСР Бинали Йълдъръм - 45,32 процента при преброени 96,32 процента от бюлетините, съобщава телевизия НТВ, цитирана от БТА. \n\nСпоред турския вестник \"Yeni Safak\" изборната активност е достигнала 84,4%, което е с един процент повече от изборите на 31 март.\r\nВотът се състоя близо три месеца след местните избори на 31 март, спечелени в Истанбул от Екрем Имамоглу от основната опозиционна Народнорепубликанска партия (НРП). Той победи с много малка разлика кандидата на управляващата Партия на справедливостта и развитието (ПСР) Бинали Йълдъръм, който е бивш премиер и близък сътрудник на президента Реджеп Тайип Ердоган.\r\nСлед седмици на възражения от страна на управляващата партия за резултатите от вота в Истанбул, Висшата избирателна комисия анулира изборите за кмет и насрочи повторение на 23 юни.", "date": "2019.06.23", "title": "Първите данни сочат: Ердоган пак загуби Истанбул"}
{"url": "https://www.dnes.bg/sofia/2019/06/23/sled-signal-ot-bulgaria-on-air-pochistvat-ezeroto-v-pancharevo.414266", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпешни мерки ще бъдат предприети за почистването на езерото в Панчарево до края на годината. Дотук се стигна след като  за нарастващия проблем с чистотата на езерото.\n\r\nДо края на годината трябва да се направи проект за частичното почистване на Панчаревското езеро от наноси и водорасли, пише в доклад до министъра на земеделието. Той е изготвен от междуведомствена комисия, създадена, за да намери решение с чистотата на водоема край София.\n\r\nПрез пролетта по инициатива на Сдружението беше почистена бреговата ивица около гребната база. Тогава и спортистите от кану-каяка също се включиха и с лодките си извадиха боклуци и водорасли.\n                    \n                    \n                \r\nВ писмо от Министерството на земеделието е посочено, че преди 30 години на реките, които се вливат в езерото, е имало баражи. Техническите съоръжения са предпазвали язовира от замърсяване.\n\r\nВ понеделник представители на \"Сдружението за развитие на Панчарево и Кокаляне\" са поканени в Областната управа да подпишат протокола, който е изготвила междуведомствената група.\n\r\n ", "date": "2019.06.23", "title": "След сигнал от Bulgaria On Air: Почистват езерото в Панчарево"}
{"url": "https://www.dnes.bg/balkani/2019/06/23/iyldyrym-prizna-zagubata-pojela-uspeh-na-pobeditelia.414277", "text": "Кандидатът за кмет на Истанбул на управляващата в Турция Партия ПСР - Бинали Йълдъръм - призна загубата на изборите от своя опонент Екрем Имамоглу, предава БТА. \n\n\"Поздравявам го и му желая успех\", заяви Йълдъръм.\r\nПървите резултати от преведените днес повторни избори за кмет на Истанбул сочат, че кандидатът на основната опозиционна Народнорепубликанска партия /НРП/ Екрем Имамоглу води с 53,76 процента, докато Йълдъръм взима 45,3 % при 96,3 % преброени бюлетини. \r\nТова е втори вот в рамките само на няколко месеца след като ПСР отказа да приеме резултатите на проведените на 31 март избори.\r\nСлед седмици възражения Висшата избирателна комисия анулира изборите за кмет и насрочи повторение на 23 юни.\r\n ", "date": "2019.06.23", "title": "Йълдъръм призна загубата, пожела успех на победителя"}
{"url": "https://www.dnes.bg/rusia/2019/06/23/trymp-i-putin-shte-obsyjdat-ruskata-namesa-v-predstoiashtite-us-izbori.414274", "text": "На срещата на високо равнище на Г-20 в Япония следващата седмица, американският президент Доналд Тръмп може да обсъди с руския си колега Владимир Путин темата за вероятна руска намеса в предстоящите през 2020 г. президентски избори в САЩ, предадоха Ройтерс и ТАСС.\r\n\"Възможно е\", каза Тръмп в интервю за телевизия Ен Би Си, излъчено днес.\n\n\n\r\n\"Ако искате да го направя, ще го направя\", добави той в отговор на въпрос дали ще предупреди руския си колега, че евентуална намеса на Москва в американските избори е недопустима, предава БТА.\r\nМалко по-рано днес пък руският президент коментира обтегнатите отношения между двете суперсили като каза, че Москва ще изчака Вашингтон да поднови диалога. \r\n\"Нека те да решат дали искат, или не искат да развиват отношенията си с Русия. Ако искат диалог, ние сме отворени за това, ако ли не, ще ги изчакаме да узреят\", изтъкна Путин.\r\n ", "date": "2019.06.23", "title": "Тръмп и Путин ще обсъждат руската намеса в предстоящите US избори "}
{"url": "https://www.dnes.bg/notifikacii/2019/06/23/ansambylyt-ni-sys-srebyren-medal-ot-mnogoboia-v-minsk.414279", "text": "Ансамбълът на България спечели сребърен медал в многобоя на Европейските игри в Минск. Нашите момичета бяха победени само с 50 хилядни от представителките на домакините от Беларус. Трети в многобоя е ансамбълът на Русия.\n\r\nВ съчетанието с 5 топки нашите спечелиха сребърен медал, а на обръч и бухалки се класираха на трето място. Нашите, които играха в състав Ерика Зафирова, Лаура Тратс, Мадлен Радуканова, Симона Дянкова и Стефани Кирякова, получиха 26.800 за съчетанието с 5 топки и 25.750 за съчетанието с обръчи и бухалки.\n\r\nШампионки станаха гимнастичките от Беларус, които завършиха на върха с резултат от 52,600 точки. Трети е отборът на Русия, който остана с резултат 51,700 точки. Рускините получиха резултат от 27,300 точки, а в съчетанието с обръчи и бухалки бяха оценени 24,400 точки.\r\n                \n                \n\r\nДжудистът Ивайло Иванов пък загуби финала в категория до 81 килограма на турнира по джудо на Европейските игри в Минск.\n\r\nБългаринът отстъпи в мача за златния медал на белгиеца Матиас Кас. Иванов бе равностоен, но малко преди края белгиецът реализира\"уадзари\" и завоюва златото.\n\r\nПреди това българският състезател достигна до финала след четири последователни победи.\r\nТурнирът по джудо в Минск е със статут на европейско първенство.\n\r\nПоследният български участник в турнира по джудо - Даниел Дичев, ще се състезава утре в категория до 100 килограма.", "date": "2019.06.23", "title": "Ансамбълът ни със сребърен медал от многобоя в Минск"}
{"url": "https://www.dnes.bg/index/2019/06/23/izkustvoved-ima-3-versii-za-falshivite-kartini.414271", "text": "Вече седмица не спират скандалите около изложбата в столична галерия, която се оказа пълна с експонати, които не са имитации, нито репродукции, а чисто плагиатство на други много известни произведения. \n\r\nСпоред художествения критик Филип Зидаров, син на Любен Зидаров, в арт средите се говори за три основни хипотези за шокиращата ситуация. \n\n\nПред bTV той каза, че теориите не са лично негови, а са му споделени от други хора. \n\r\nПървата хипотеза е, че колекционерът Х купува за жълти стотинки колекция, която знае, че не е автентична. Намира експерти, които знаят това, но издават сертификат, а след това въпросната колекция е препродадена на трето лице или институция за много повече пари. \n                \n                \r\nВтората хипотеза, разказва Зидаров, е, че колекционерът Х е недолюбван от другите в арт средите, защото е нов. Някой му спретва номер, като му пробутва фалшива колекция без знанието на експертите и той отпада от играта и пазара на произведения на изкуството. \n\r\nТретата версия, която според изкуствоведа е най-вероятна, е някой с колосално чувство за хумор да е създал цяла колекция, за да си направи шега с цел да насояи вниманието към състоянитео на пазара на изкуството. \n\r\n\"Всички знаем, че има фалшиви сертификати. Сюрреалистичността на пазара на изкуството е показателна за ситуацията, в която живеем\", коментира експертът. \n\r\nЗидаров отбеляза, че не може да си представи, че колегите му са направили тези оценки умишлено, а според него по-скоро става въпрос за непрофесионализъм. \"Сертификатът няма никаква юридическа стойност и експертът не може да бъде подведен под отговорност, защото това е просто негово мнение\", припомни той. \n\r\nНеговата препоръка е да се направи публичен сайт с всички произведения на изкуствата в музеите, на който да се правят проверки на картините и да се избягват подобни случаи.", "date": "2019.06.23", "title": "Изкуствовед: Има 3 версии за фалшивите картини"}
{"url": "https://www.dnes.bg/notifikacii/2019/06/23/masov-boi-mejdu-romi-zavyrshi-s-44-arestuvani.414280", "text": "44 души са задържани в районното управление на МВР в Карлово. Всички те са от село Розино, а причината е масов бой, съобщават от ОД на МВР - Пловдив. \r\nТе са представители на две ромски фамилии, които снощи са участвали в масово сбиване. \r\nС действията си полицейските служители са предотвратили разрастването на друго сбиване между двете враждуващи фамилии. При инцидентите няма сериозно пострадали. \r\nОбразувано е досъдебно производство. За осигуряване на обществения ред в селото са ангажирани служители от Районното управление в Карлово и сектор Специализирани полицейски сили. \r\nКъм момента обстановката е спокойна.\r\n ", "date": "2019.06.23", "title": "Масов бой между роми завърши с 44 арестувани"}
{"url": "https://www.dnes.bg/balkani/2019/06/23/samo-za-den-86-308-turisti-kacnaha-v-antaliia.414270", "text": "Турският курорт Анталия, който е на трето място в света по брой на посрещани туристи, е отбелязал в събота нов рекорд, съобщава турския \"Миллиет\", цитиран от БТА.\r\nОбщо 86 308 туристи са пристигнали със самолет в Анталия вчера, което представлява рекорд в историята на курорта, посочва вестникът, като се позовава на съобщение на валията на Анталия Мюнир Каралоглу.\r\nСпоред данни на администрацията на летището в Анталия от 1 януари тази година до 22 юни в курорта са пристигнали 4 943 637 чужди туристи. Това представлява увеличение със 17 процента спрямо броя на чуждите туристи, пристигнали в курорта през същия период на миналата година. \r\nСамо от началото на месеца в Анталия са пристигнали общо 1 643 844 туристи.", "date": "2019.06.23", "title": "Само за ден: 86 308 туристи кацнаха в Анталия"}
{"url": "https://www.dnes.bg/notifikacii/2019/06/23/osuetiha-opit-za-prevrat-v-etiopiia.414263", "text": "Етиопският премиер Абий Ахмед каза днес, че правителството му е осуетило опит за преврат в щата Амара, предава БТА. \n\r\nВ официално обръщение по националната телевизия Ахмед потвърди, че висш офицер, заедно с група военни, са се опитали да извършат преврат в Амара. Той добави, че има убити и ранени при осуетения опит за преврат. \n\r\nГоворителката на премиера Билене Сеюм уточни, че \"група убийци\", водена от шефа на службите за сигурност на Амара генерал Асаминев Тсиге, са нахлули на заседание на местната власт.\n\r\nПрезидентът на щата Амбачев Меконен и друг високопоставен представител са били тежко ранени и са починали от раните си. Няколко часа по-късно началникът на генералния щаб на етиопската армия генерал Сеаре Меконен е бил убит в дома си от своя телохранител. \n                \n                \r\nПремиерът осъди незаконните действия на въоръжените групировки и заяви, че опитът за преврат противоречи на конституцията и цели да подкопае трудно извоювания мир в региона. Той трябва да бъде осъден от всички жители на Етиопия, категоричен бе етиопският премиер.\n\r\nАхмара - щатът, в който се е провел опитът за метеж, е вторият по големите в африканската страна, която наброява около 100 милиона души. \n\r\nСлед като бе избран за премиер миналата година Абий Ахмед въведе политически и икономически реформи в Етиопия - изненадващо приемане на мирно споразумение с Еритрея, отваряне на някои държавни сектори за частни инвестиции и освобождаване на хиляди затворници, включително опозиционни дейци със смъртни присъди.\n\r\n ", "date": "2019.06.23", "title": "Осуетиха опит за преврат в Етиопия"}
{"url": "https://www.dnes.bg/rusia/2019/06/23/gruzinskite-aviolinii-ne-dyljali-nishto-na-rusiia.414264", "text": "Грузинските авиолинии не дължат нищо на Русия, заяви категорично основателят и собственик на компанията Тамаз Гаяшвили в интервю за грузинската агенция \"Интерпреснюз\", цитирано от БТА.\n\r\n\"Грузинската страна не е дължала и не дължи нищо на руските власти\", подчерта той, коментирайки решението на руското министерство на транспорта да спре полетите на грузинските авиолинии до Русия от 8 юли. \n\n\"Със своето решение руското министерство на транспорта спря въздушния трафик между Грузия и Русия, което е много лошо и вреди на първо място на руските граждани. Дори не говоря за финансовите загуби\", добави Гаяшвили.\n                    \n                    \n                \r\nПреди ден руското министерство на транспорта заяви, че от 8 юли се прекратяват полетите на грузинските авиолинии до Русия. \"Причината за спирането на полетите е необходимостта от гарантиране на достатъчно равнище на авиационна безопасност, както и наличието на просрочени задължения\" на грузинските компании, уточни министерството.\n\r\nГрузинските посолства в чужбина започнаха активно да канят чужденците да прекарат лятната си отпуска в републиката, след като Москва реши да прекъсне въздушния транспорт между Русия и Грузия, отбелязва ТАСС. Видеоклипове бяха публикувани на страниците на посолствата във Facebook.\r\n ", "date": "2019.06.23", "title": "Грузинските авиолинии не дължали нищо на Русия"}
{"url": "https://www.dnes.bg/balkani/2019/06/23/bitkata-za-istanbul-glasuvaneto-prikliuchi-chakat-se-pyrvite-rezultati.414269", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзбирателните секции за повторението на кметските избори в Истанбул затвориха и започва преброяването на гласовете, предаде агенция Ройтерс, цитирана от БТА. \n\r\nАгенцията отбелязва, че изборите се превърнаха в референдум за политиката на президента Реджеп Тайип Ердоган и демокрацията в Турция.\n\n\nГласуването на повторните избори, за които бяха регистрирани общо 10 560 963 избиратели с право на глас, започна в 8 ч. сутринта.\n\r\nВотът се състоя близо три месеца след местните избори на 31 март, спечелени в Истанбул от Екрем Имамоглу от основната опозиционна Народнорепубликанска партия (НРП). Той победи с много малка разлика кандидата на управляващата Партия на справедливостта и развитието (ПСР) Бинали Йълдъръм, който е бивш премиер и близък сътрудник на президента Реджеп Тайип Ердоган. \n                    \n                    \n                \r\nСлед седмици на възражения от страна на управляващата партия за резултатите от вота в Истанбул, Висшата избирателна комисия анулира изборите за кмет и насрочи повторение на 23 юни. \n\r\nВотът е от голямо значение за Турция, тъй като градът с население от над 15 милиона души, разположен на два континента, е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 милиарда долара.", "date": "2019.06.23", "title": "Битката за Истанбул: Гласуването приключи, чакат се първите резултати"}
{"url": "https://www.dnes.bg/mish-mash/2019/06/23/spekula-s-bira-trapist-monasite-onlain-za-da-se-boriat-s-cherniia-pazar.413752", "text": "\nМалкото абатство \"Свети Сикст\" във Фландрия е един от 14-те официални производители на  в света. Във , където се намира абатството, произвеждат една от . \n\r\nДа си я купи човек обаче не е чак толкова лесно. Една каса от прочутата бира на монасите струва около €45, или €1,80 на бутилка. Търсенето е огромно, а монасите са далновидни и не продават повече от две каси бира на един и същи човек. \n\r\nИма неписано правило - . В крайна сметка, те са предвидени за купувача. \n\r\nСъвсем до скоро да си купи човек бира от \"\" е почти носталгично занимание - трябва да се обади по телефона, за да заяви желание. След това пък. \n                    \n                    \n                \r\nЗа спекулантите обаче тези ограничения имат доста малко значение. Пренебрегвайки , спекуланти продават бирата онлайн. Нещо като черен пазар за бира трапист. \n\r\nМонасите били доста изненадано, когато открили, че бутилки с тяхното пиво се продават на доста надути цени в холандски супермаркет. Един магазин успял да се сдобие с \n\r\n, който по принцип струва около €1,8 се търгувал за\n\r\n\"Това наистина ни отвори очите. Беше като аларма, че проблемът е толкова сериозен, че една компания може да си купи такива количества. Наистина ни разстрои\", обяснява монахът Годфрид пред BBC. \n\r\nв родната на бирата трапист могат да бъдат и още по-високи, в отговор на голямото търсене. Не е никак случайон, защото според експерти, Една-единствена бутилка. \n\r\nМонасите траписти по правило Те не продават повече, отколкото им е нужно, за да покрият годишните си разходи. \n\r\nСега абатството се надява да \n\r\nНовата система за продажби ще стартира във вторник и клиентите ще трябва да се регистрират, давайки лична информация като адрес или пък... номер на колата им. \n\r\nс ще се сдобиват онези, които са чакали най-дълго от последната си поръчка. \n\r\n, абатът на \"Свети Сикст\" се надява, че така ще се отговори на нуждите на \"ентусиасите на Вестфлетерен\". \n\r\nВ света има само 14 члена на Според асоциацията, за да бъде една бира трапист, трябва да бъде направена в рамките на , от траписти, и.", "date": "2019.06.23", "title": "Спекула с бира трапист: Монасите онлайн, за да се борят с черния пазар"}
{"url": "https://www.dnes.bg/sofia/2019/06/23/pojar-goria-na-stochna-gara-v-sofiia.414265", "text": "\n\r\nСтари гуми от трактор пламнаха в неделния следобед в близост до колелото на Сточна гара, видя репортер на \"Булфото\". \r\nТри пожарни екипа потушиха пламъците, димът от които се забелязваше отдалеч. \r\nНяма опасност от обгазяване на района, успокоиха от пожарната.", "date": "2019.06.23", "title": "Пожар горя на Сточна гара в София"}
{"url": "https://www.dnes.bg/mish-mash/2019/06/23/osvejavane-na-terasata-za-liatoto-s-niakolko-lesni-stypki.414061", "text": "„Блазе му на този, който си има тераса. Аз ако разполагах с повече място, щях да си сложа маса и столчета, да си пия кафето сутрин...“. Сигурно сте чували подобни думи от близки и познати. В случай, че имате тераса, сигурно знаете, че не е толкова лесно да я освежите и подредите.\r\nИма и хора с малки или просторни тераси, които не ги използват за да прекарват там свободното си време. Те сушат прането си, държат си някакъв излишен багаж, отглеждат някое цвете, но нищо повече. Е, ако вие не сте от тях, сигурно търсите идеи как да направите това пространство по-уютно и приятно за горещите летни дни.\r\n \r\n                    \n                    \n                Каквато и тераса да имате, тя сигурно „се губи“ от множеството непотребни вещи, които сте складирали на нея. Когато решите да я „стегнете“ за сезона, първо почистете добре. Това означава да се разделите с всички обемни и непотребни предмети, които само заемат място и създават усещането за претрупаност.\r\nДобре е да минете хубаво с метлата и после да измиете добре терасата с вода и препарат. Почистете и стъклата на стаята към нея. Когато всичко заблести, може да помислите за освежаване.\r\n Ако не сте променяли цвета на терасата от години, боята на места е избеляла и се лющи, е хубаво да купите латекс или някакъв друг продукт, с който да реновирате това пространство. Едва ли ще струва толкова скъпо. Светложълто, розово, прасковено, бежово, са най-подходящите цветове, от които може да си изберете. Разбира се, ако имате по-нестандартен вкус, може да си поиграете и да направите терасата по-пъстра.\r\nВ случай, че запазите стария шкаф или дървена масичка, които ползвате, може да ги пребоядисате наново.\r\n Растенията създават усещане за уют и хлад в горещините. Помислете добре има ли достатъчно място, на което да разположите няколко цветя. Те може да са в кашпи, които висят на стената или да са на специална поставка.\r\n", "date": "2019.06.23", "title": "Освежаване на терасата за лятото - с няколко лесни стъпки"}
{"url": "https://www.dnes.bg/stranata/2019/06/23/izvadiha-trup-na-vyzrasten-myj-ot-ezero-krai-shumen.414254", "text": "Тяло на възрастен мъже бе извадено от езеро край Шумен днес по обяд. По тялото няма видими следи за насилствена смърт, съобщава Дарик нюз. \r\nКрай водата са открити дрехите му и останала бира. Къпането в езерото е забранено.\r\nУстановена е самоличността му - мъж на 72 години. Според полицията става въпрос за самоубийство.", "date": "2019.06.23", "title": "Извадиха труп на възрастен мъж от езеро край Шумен"}
{"url": "https://www.dnes.bg/stranata/2019/06/23/nova-jertva-na-pytia-sled-udar-mejdu-tir-i-bus.414255", "text": "Войната на пътя не стихва и взе поредната си жертва. \r\nТежка катастрофа е станала на международния път към ГКПП \"Лесово\", по първоначална информация са се ударили ТИР и микробус.\r\nИ двете превозни средства са с румънска регистрация, а при дара е загинала е жена, съобщава bTV.\r\nПътят е затворен, а полицаи отбиват движението по обходен маршрут през Ямбол и Елхово.\r\nОт полицията не дават повече подробности за инцидента и все още не е ясно колко души са пътували в микробуса.", "date": "2019.06.23", "title": "Нова жертва на пътя след удар между ТИР и бус"}
{"url": "https://www.dnes.bg/eu/2019/06/23/zadava-li-se-valutna-voina-mejdu-evropa-i-sasht.414104", "text": "След търговския конфликт идва и валутната война? Могъщата централна банка на САЩ - Управлението за федерален резерв (УФР) - и на Европа - Европейската централна банка (ЕЦБ) - се надпреварват в добронамереността си да подкрепят икономиките си с риск да влошат още повече отношенията между САЩ и Европа.\n\r\nПрезидентът на ЕЦБ Марио Драги разтърси пазарите във вторник, заявявайки, че \"ще бъдат необходими мерки за съживяване\", ако инфлацията в еврозоната остане слаба, отразявайки една вяла конюнктура.\n\r\nПрезидентът на УФР Джероум Пауел пък промени тона си, когато говори на пресконференцията, която бе очаквана с голямо внимание в сряда, споменавайки \"значително нарасналата\" несигурност пред първата световна икономика. Освен това посочи, че има \"повече аргументи\", за да бъде подкрепена икономиката.\n                    \n                    \n                \r\nПазарите веднага съзряха понижения на лихвите в близко време и това доведе до спад под 2% на доходността на 10-годишните държавни облигации на САЩ, пише Франс прес.\n\n\n\n\r\nИносказателните изявления на централните банки бяха допълнени от по-острия диалог между политическите ръководители от двете страни на Атлантика.\r\nДоналд Тръмп обвини президента на ЕЦБ, че се опитва с думите си \"да предизвика срив\" на европейската единна валута, а следователно да осигури \"несправедливо предимство\" на предприемачите от еврозоната.\n\r\nПредседателят на Европейската комисия Жан-Клод Юнкер пък се притече на помощ на \"Супер Марио\", както наричат Марио Драги заради решителните му изявления по време предишните кризи в еврозоната: \"Толкова несправедливо е да бъдат нападани централните банки, когато става дума за тяхната независимост\", заяви той, имайки предвид изявленията именно в този смисъл на президента на САЩ.\n\r\nАко се придържаме към учебниците по икономика, франкфуртската институция има много повече причини да се безпокои в сравнение с могъщата си американска посестрима: растежът в еврозоната се забавя, докато САЩ започнаха годината много устремно (растеж от 3,1% през първото тримесечие), въпреки някои сигнали за забавяне и въпреки въздействието на напрежението в търговските отношения най-вече c Китай, което продължава да бъде голяма въпросителна.\n\r\nБез да забравяме инфлацията, която така и не поема нагоре в еврозоната: \"Без съмнение именно това е болното място\", анализира Ерве Гуйеке от швейцарската банка Lombard Odier. И ако за общественото мнение липсата на промяна в потребителските цени е добре дошло, то икономистите се опасяват, че подобно явление може да се окаже началото на продължителна фаза на вяла конюнктура.\r\nЗа Доналд Тръмп, който току-що влезе в предизборна кампания за втори мандат на вота през 2020 година, поскъпването на долара, синоним на загуба на конкурентоспособността на американския износ, би била твърде лоша новина. \n\r\nПрезидентът на САЩ наистина в голяма степен възстанови търговската мощ на САЩ спрямо Китай, но също и в отношенията с европейците, които заплашва най-вече с евентуални унищожителни мита за автомобилната промишленост.\r\nИ той очаква УФР да му подаде ръка, за да може един от най-дългите цикли на растеж в съвременна американска история да може да продължи още.\r\n\n\r\nСтана известно, че Белият дом активно е проучвал през февруари възможността Джероум Пауел да бъде лишен от президентския пост на УФР и да стане отново обикновен член на управителния съвет.\n\r\nВсе повече политици вярват, че централните банки имат отговор на всички проблеми\", обяснява Брайън Култън, главен икономист на рейтинговата агенция Fitch. \"Поради тази причина се поражда напрежение\".\n\r\nУправителят на Banque de France Франсоа Вилроа, споменаван като вероятен наследник на Марио Драги във Франкфурт, предупреди, че централните банки не могат да действат като с \"вълшебна пръчица\", за да \"поправят щетите\" в икономиката като нанесените от протекционистките офанзиви на Доналд Тръмп.\n\r\nМарио Драги пък призова ръководителите на еврозоната \"по-бързо\" да си осигурят реална ударна сила за общия бюджет, за да не оставят ЕЦБ сама да се бори срещу насрещните икономически ветрове.\n\r\nТова си остава една все още далечна перспектива: в края на миналата седмица бе необходима една нощ на мъчителни преговори, за да успеят европейските финансови министри да \"родят\" крехко споразумение по принципа на евентуален бюджет на еврозоната. И то без да решат деликатния въпрос за финансирането на един такъв механизъм, който разделя страните на представители на Юга, привърженици на по-голяма солидарност, и на Севера, начело с Холандия, които пък настояват за строг бюджет. \r\n \r\n/БТА/\r\n ", "date": "2019.06.23", "title": "Задава ли се валутна война между Европа и САЩ?"}
{"url": "https://www.dnes.bg/index/2019/06/23/perfektna-figura-za-liatoto-sys-zdravoslovni-smutita.414062", "text": "Смутитата са перфектното решение, когато се опитвате да свалите килограми. Освен че освежават, те притъпяват и нездравословния глад, който се появява през деня и често ви кара да посегнете към нещо забранено.\r\nТези плодови сокове съдържат в себе си много основни хранителни вещества, а фактът, че се правят от плодове и зеленчуци, издига смутитата като една от най-важните напитки по време на отслабването. Все пак обаче не трябва да пускате всеки плод или зеленчук в блендера и да ги миксирате. Трябва да добавите точното количество от всяка съставка, за да направите вашата напитка здравословна и засищаща.\r\nПредлагаме ви пет лесни рецепти за смути, които можете да направите у дома.\r\n                \n                \r\nТиквата е богат източник на антиоксиданта бета-каротин. Това хранително вещество помага да се забави процесът на стареене. Чаша варена тиква съдържа около 3 грама фибри и 49 калории, което е добре за поддържане на теглото.\r\nСъставките за една чаша тиквено пюре са една чаша неподсладено бадемово мляко с ванилия, половин банан и щипка канела.\r\nНачин на приготвяне: Смесете всички съставки в блендера и сте готови. За вкус може да добавите и половин чаена лъжичка мед.\r\n\r\nТози вид смути е перфектно за начало на деня. Една чаша от зеленикавия сок ще повиши нивото на омега-3 мастни киселини в организма, както и ще ви зареди с важни витамини и минерали.\r\nЗа да направите такъв вид смути са ви нужни 1 чаша пресен спанак, половин резен авокадо, 1 чаша неподсладено бадемово мляко и 1 супена лъжица ленено семе.\r\nНачин на приготвяне – смесете всички съставки в блендера и сте готови с питието си за закуска.\r\n", "date": "2019.06.23", "title": "Перфектна фигура за лятото - със здравословни смутита"}
{"url": "https://www.dnes.bg/obshtestvo/2019/06/23/makedoniia-da-chestva-goce-delchev-provokaciia-ili-grub-hod.414082", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Провокация ли е от страна на честването на рождението на?\n\r\n\"Думата провокация е прекалено . Както каза нашият председател, проф. Ангел Димитров, това безспорно беше един грубоват ход да се види докъде е да приеме \". Това каза в предаването \"Видимо и невидимо\" , заместник-съпредседател на   с Република Северна Македония.\n\n\n\n\r\nПо повод обвиненията от страна на доста българи, че, историкът Наум Кайчев коментира, че това е създадена публична представа. \n                    \n                    \n                \r\n\"За една година, въпреки, в която работим - и политическа, и обществена, постигнахме с колегите от  разбиране по основни личности от нашата обща средновековна история – за светите братя, за техните ученици и това не е никак малко\", настоя Койчев.\n\r\nТой припомни колко различни мисления и различни посоки има в и . \n\r\n\"Въпросът е наистина да има , да се усеща, че макар и не толкова бързо, крачим в положителна посока\", допълни историкът. \n\r\nПовече по темата - в предаването \"\", неделя, 17.30 часа, по .", "date": "2019.06.23", "title": "Македония да чества Гоце Делчев: Провокация или груб ход?"}
{"url": "https://www.dnes.bg/stranata/2019/06/23/motocikletist-zagina-v-katastrofa-na-hemus.414256", "text": "26-годишен мотоциклетист е загинал при катастрофа на магистрала \"Хемус\" в района на община Аксаково, съобщават от ОДМВР-Варна. \r\nИнцидентът е станал тази нощ, около 00:30 часа.\r\nУстановено е, че 26-годишният водач на мотоциклет \"Хонда\", при движение с несъобразена скорост, губи контрол над превозното средство и се блъска в лек автомобил \"Пежо\", движещ се пред него. Вследствие на инцидента мъжът е загинал на място. \r\nПо случая е образувано досъдебно производство.", "date": "2019.06.23", "title": "Мотоциклетист загина в катастрофа на \"Хемус\""}
{"url": "https://www.dnes.bg/obshtestvo/2019/06/23/za-4-chasa-po-voda-ot-burgas-na-ekskurziia-do-istanbul.414258", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятна круизна линия ще свърза Бургас с Истанбул. Модерните катамарани ще пътуват през ден от следващото лято, а един вече направи първото експериментално плаване.\n\r\nПредварителните изчисления са, че до Истанбул катамаранът трябва да стигне за 4 часа.\n\r\n\"Икономическият модел е базиран на една прогнозна цена от 70 евро на плаване в двете посоки. От 1 юни до 15 септември е планирано през ден 45 плавания в едната и 45 плавания в другата посока, като се избягват границите. Пасажерите или туристите ще бъдат в сърцето на Истанбул и в сърцето на Бургас на морска гара\", посочи изпълнителният директор на \"Пристанище-Бургас\" Диян Димов.\n                    \n                    \n                \r\nЗа два часа ще се стига до Инеада - градчето с най-дългата черноморска ивица - цели 33 км. Предвижда се веднъж седмично катамаранът да вози туристи до турското градче.\n\r\nДо месец предстои нова среща с ръководството на пристанище Бургас с турската компанията, като целта е да се договори по линията да плават по-модерни катамарани.", "date": "2019.06.23", "title": "За 4 часа по вода - от Бургас на екскурзия до Истанбул"}
{"url": "https://www.dnes.bg/stranata/2019/06/23/jega-e-stotici-prepylniha-plaja-v-burgas.414257", "text": "\n\r\nСеверният и южният плаж в Бургас се препълниха в неделния ден от търсещи разхлада в морето хора. \r\nВ почивния ден температурата достигна 30 градуса, а температурата на морската вода е 25 градуса. \r\nПлажовете на юг от Бургас, които са традиционно предпочитани в летните месеци, също се радват на сериозно посещение в първия летен уикенд.", "date": "2019.06.23", "title": "Жега e! Стотици препълниха плажа в Бургас"}
{"url": "https://www.dnes.bg/sofia/2019/06/23/za-14-ta-poredna-godina-sofiia-jivee-aktivno.414259", "text": "\nМаратон за кучета и техните стопани се проведе в София за поредна година, като част от кампанията \"Живей активно\". От сутринта в Борисовата градина се провеждат различни спортни мероприятия, в които се включиха и популярни шампиони, сред които Йордан Йовчев, Тереза Маринова и момичетата от волейболен клуб \"Марица“. \r\nВ рамките на най-мащабната инициатива за балансирано хранене и активен начин на живот, те поведоха гражданите към Борисовата градина, стартирайки от две начални точки.\r\nВ рамките на събитието се проведе обучителна сесия за кучета с помощта на професионален треньор. \r\nЗа децата са предвидени уроци на открито, свързани с отговорностите при отглеждането на куче у дома. На въпроси, свързани със здравето на четириногите, отговаря ветеринарен лекар.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.06.23", "title": "За 14-та поредна година: София живее активно! "}
{"url": "https://www.dnes.bg/politika/2019/06/23/bsp-pochete-dimityr-blagoev-ninova-beshe-dostoen-dyrjavnik.414260", "text": "Димитър Благоев е не само основоположник на организираното социалистическо движение в България, но и достоен държавник. Това каза лидерът на БСП Корнелия Нинова при отбелязването на 163-ата годишнина от рождението на Димитър Благоев-Дядото. \n\r\nДатата се почита от БСП всяка година в къщата-музей на Благоев в Банкя. Организатори на събитието са Националният съвет на БСП, Градският съвет на БСП - София и Районният съвет на социалистите в Банкя. \n\n\nПо думите на Корнелия Нинова, с  активната си политическа позиция в парламента и с работата си на страниците на списание \"Ден\" и \"Ново време\", на вестник \"Работник\", Благоев поставил на дневен ред индустриализацията, модернизацията на България, нейното духовно и европейско развитие.\n                    \n                    \n                \r\nТя изтъкна,  че за него  социализмът бил равенство между хората и чиста и свята република.\n\r\n\"Днес неравенствата растат, бедността е непоносима за милиони хора, принципите на чистата и свята република се погазват. Ние, социалистите, продължаваме идеите му и делата му. Атакуват ни наши опоненти, хулят ни, клеветят ни. Но както казва самият Благоев: \"Наш дълг е да смъкваме маските на византийците и лъжците\" и да вървим напред. Поклон пред мъдростта на Дядото\", заключи  Корнелия Нинова. \n\r\nДимитър Благоев Николов, наричан от последователите си Дядото, е считан за основоположник на социалистическото движение в България. Изповядва марксистки идеи, в статиите си предлага идеята за организиране на работническата класа и за придаване на политически характер на борбите ѝ. Има водеща роля за организиране на сътрудничество между балканските социалдемократически партии. Развива идеята за Балканска федеративна република.\n\r\nДимитър Благоев умира на 7 май 1924 г. в София", "date": "2019.06.23", "title": "БСП почете Димитър Благоев. Нинова: Беше достоен държавник"}
{"url": "https://www.dnes.bg/notifikacii/2019/06/23/bravo-katrin-taseva-sys-srebro-i-bronz-v-minsk.414261", "text": "Катрин Тасева донесе 2 медала за България от Европейските игри в Минск. \r\nБългарската състезателка по художествена гимнастика спечели сребро на топка, като получи 21.400 точки на финала, като беше оценена с 12.900 за трудност и 8.500 за изпълнение. Шампионка стана Линой Ашрам от Израел с 22.500.\r\nТасева спечели и бронз на лента. Тя изигра добре съчетанието си и получи 20.450 точки. Така българката заслужи втори медал в индивидуалните финали. \r\nПреди двете отличия днес нашето момиче зае и четвърто място на бухалки.\r\nБългария спечели и още едно отличие от Минск днес - Антоанета Бонева стана трета на 10 м въздушен пистолет на Европейските игри. Мария Гроздева пък остана на точка от финала и се нареди 12-а в крайното класиране.", "date": "2019.06.23", "title": "Браво! Катрин Тасева със сребро и бронз в Минск"}
{"url": "https://www.dnes.bg/index/2019/06/23/kitaicite-v-silicievata-dolina-mishena-na-tyrgovskata-voina.413938", "text": "\"С нарастващото напрежение между САЩ и Китай и особено след случая с Huawei, се чувствам като мишена все повече и повече.\" Това признава анонимен служител на Amazon в приложението Blind, създадено специално за комуникация между хора, работещи в технологичната сфера. \"Вече дори не се чувствам добре заради факта, че съм китаец, а всички американци виждат в Китай само заплаха сега\", допълва той.\r\nБлизо 6000 души, използващи приложението Blind, са отговорили на въпроса, зададен от The Guardian: \"Мислите ли, че ще има негативни последици за хората, които са свързани с Китай или са китайци, заради нарастващото напрежение между САЩ и Китай и притесненията относно Huawei?\"\r\n                \n                Отговорът на близо две трети от тях е \"Да\" и \"Вече се случва\". Най-притеснени са работещите за компанията Qualcomm, произвеждаща чипове, а 20% от тях са посочили, че за техните колеги от китайски произход вече има негативни последици, а 56% предвиждат, че ситуацията ще се влоши в бъдеще.\r\nСред най-притеснените от ситуацията са работещите за Nvidia и Apple, следвани от Google, Intel и Uber.\r\nПо малко от половината работници, занимаващи се със софтуер и интернет компании (48%), също са посочили, че негативни последствия вече има или ще има в близките няколко години. Сред различните нации, разбира се, най-притеснени са китайците - 66,7%, като 48% от тях са американски китайци.\r\n\"Ние винаги сме имали проблем заради двойната лоялност. Това не е само в главата ни\", казва Франк Ву, професор в университета в Калифорния. \"Най-добрия пример, който мога да ви дам, e интернирането на американските японци през Втората световна война. Всеки пък, когато САЩ има проблем с някоя азиатска държава, азиатските американци се сблъскват с проблеми, дори и да не са от точно тази етническа група\".\r\nАдминистрацията на Тръмп предприе войната срещу Китай, защото се появиха съмнения, че азиатската държава се опитва да повлиае на американските граждани. И въпреки, че Институтът Хувър предупреди \"китайските американци да не бъдат подлагани на генерализирано подозрение или заклеймяване, което може да доведе до расистко профилиране или нова ера на Маккартизма\", той не отрече, че те са най-голямата мишена, в която се е прецелил Китай.\r\nАнди Ли, студент и член на Китайската асоциация в Силиконовата долина признава, че се наблюдава промяна в настроението към азиатците в кампуса. Напрежението води и до притеснение за намирането на работа в бъдеще от хората от китайски произход.\r\n\"Появи се новият страх, че азиатците в Америка и най-вече китайците, няма да могат да си намерят работа, най-вече в сферата на технологиите. Дори и да си с американско гражданство, ти продължаваш да бъдеш заплаха\", казва Анди Ли. ", "date": "2019.06.23", "title": "Китайците в Силициевата долина – мишена на търговската война"}
{"url": "https://www.dnes.bg/notifikacii/2019/06/23/germanski-grad-protestira-izkupiha-cialata-bira.414262", "text": "Противниците на неонацистки фестивал в източногерманския град Остриц прибегнаха до новаторска форма на протест, изкупувайки бирата в града, предаде ДПА, цитирани от БТА.\r\nПолицията забрани консумацията на алкохол на фестивала \"Меч и щит\", който ще се проведе в хотел в саксонския град Остриц. Около 500-600 неонацисти посетиха фестивала вчера и днес.\r\nОрганите на реда са конфискували от посетителите на фестивала 4200 литра бира вчера и още 200 л днес.\r\nОколо 300 души се включиха днес в мирен протест срещу провеждането на фестивала. Местни жители изкупиха почти всичката бира от близките супермаркети.", "date": "2019.06.23", "title": "Германски град протестира: Изкупиха цялата бира "}
{"url": "https://www.dnes.bg/usa/2019/06/23/oon-izkliuchitelno-vajno-e-da-se-izbegne-eskalaciia-v-zaliva.414267", "text": "Генералният секретар на ООН Антониу Гутериш заяви, че е изключително важно да се избягва \"всякаква форма на ескалация\" в Залива, предава БТА. \n\r\n\"Светът не може да си позволи широкомащабна конфронтация в Залива. Всеки трябва да запази железни нерви. Изключително важно е да се избягва всякаква форма на ескалация\", каза Гутериш.\n\n\nНапрежението в региона продължава да расте след свалянето на американски дрон от Иран тази седмица. Малко след това американският президент Доналд Тръмп потвърди, че е одобрил въздушни удари по обекти на иранска територия, но се е отказал от тези планове в последния момент, заради големия брой възможни цивилни жертви. \n                    \n                    \n                \r\nВ същото време, съветникът на Тръмп по националната сигурност Джон Болтън заяви, че се очаква Вашингтон да наложи нова серия от санкции срещу Техеран в понеделник, съобщава БНР.\n\r\nОт Йерусалим, където се срещна с израелският премиер Бенямин Нетаняху, Болтън предупреди  Иран да не тълкува като \"слабост\" отменянето на американските въздуши удари върху обекти в страната. \n\r\nНикой не е давал на Техеран разрешение за стрелба в Близкия изток, заяви Болтън, който е известен като един от \"ястребите\" в администрацията на Тръмп. Съветникът по националната сигурност подчерта за пореден път, че не може да се позволи на Техеран да се сдобие с ядрено оръжие. \n\r\nМеждувременно иранският президент Хасан Рухани коментира, че американската агресия поставя началото на ново напрежение в региона. Той призова международните институции да реагират подобаващо. \n\r\nИран предупреди европейските държави, че ако не го защитят от американските санкции, ще ограничи още повече спазването на ядрената сделка.\r\n ", "date": "2019.06.23", "title": "ООН: Изключително важно е да се избегне ескалация в Залива"}
{"url": "https://www.dnes.bg/obshtestvo/2019/06/23/moje-li-da-ima-spor-che-goce-delchev-e-bylgarin.414253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпорът за произхода на Гоце Делчев често се оспорва от нашите западни съседи. В предаването \"Операция История\" по зрителите ще видят документи за българския му произход на Гоце Делчев. \r\nЩе стане ясно и защо българските войски през 1941 година в Македония са посрещнати като освободители! В студиото на Росен Петров ще говори историкът проф. Светлозар Елдъров.\r\nВъв втората част на предаването ще получим отговор на въпроса - погребана ли е египетската богиня Бастет в Странджа планина? И каква е ролята на Людмила Живкова, Ванга и ДС в тайнствената експедиция през 1981 година? Коментарът е на журналистката Светослава Рудолф.", "date": "2019.06.23", "title": "Може ли да има спор, че Гоце Делчев е българин?"}
{"url": "https://www.dnes.bg/stranata/2019/06/23/den-na-traur-v-momchilgrad-skyrbiat-za-udavenite-momicheta.414247", "text": "Днес е ден на траур в община Момчилград в памет на двете загинали деца в река Върбица. Със заповед на кмета Сунай Хасан са отменени всички увеселителни прояви, а знамената в общинските учреждения са пуснати наполовина.\n\r\nМомичетата - на 15 и на 16 години, са учили в средното мюсюлманско училище в Момчилград. В петък следобед отишли с връстници да се разхладят в \"Бента\", както местните наричат вира под моста за Садовица, пише 24rodopi.com.\n\r\nТе се къпели, когато край тях се появила водна змия и ги паникьосала. В суматохата, вместо да излязат от водата, двете момичета влезли към дълбоката част на вира и потънали.\n\r\n\"Почивай в мир Слънчице Прекрасно! Аллах с Дженнет да те дари! Винаги ще те помним. Дано там си на по-добро място! Никога няма да те забравим Милятче... Много ще ни Липсваш\", с тези думи се сбогува с Милятка Купенова нейна приятелка. \n                    \n                    \n                \r\n\"Едно момиче, изпълнено с много амбиции и мечти, всекидневно се бореше за своите цели. Едно усмихнато и лъчезарно момиче, което със своята невинна усмивка стопляше душата на всеки. Тя е толкова невинна, мила и добра, а сега вече, мила, ти си Ангел. Почивай в мир!\", написа друга нейна приятелка.", "date": "2019.06.23", "title": "Ден на траур в Момчилград, скърбят за удавените момичета"}
{"url": "https://www.dnes.bg/index/2019/06/23/rusiia-ukroti-s-lekota-voleibolnite-ni-lyvove.414231", "text": "Българският национален отбор по волейбол инкасира поредна загуба в Лига на нациите. На турнира в Бразилия отстъпихме и на Русия, след като ден по-рано ни отупаха и домакините.\r\nЛъвовете инкасираха тежко поражение с 0:3 гейма, като отделните части завършиха 20:25, 20:25, 21:25.\r\nНационалите отстъпваха и в трите части като съперникът не изпита трудности да задържи натрупаната преднина още до първото техническо прекъсване.\r\nНай-резултатен за българите отново бе Цветан Соколов с 15 точки, докато за Русия Виктор Полатаев отбеляза 20.\r\nТака родният тим заема 12-та позиция в турнира с 3 победи и 8 загуби.\r\nВ полунощ България ще изиграе и третата си среща от турнира в Бразилия срещу Германия.", "date": "2019.06.23", "title": "Русия укроти с лекота волейболните ни \"Лъвове\""}
{"url": "https://www.dnes.bg/obrazovanie/2019/06/23/kandidatstudentite-s-izpiti-po-frenski-ezik-i-geografiia-v-su.414232", "text": "С изпити по френски език и по география днес приключва втората кандидатстудентска сесия за учебната 2019/2020 година в Софийския университет \"Св. Климент Охридски\", съобщиха от висшето училище.\n\r\nИзпитът по френски език е от 9.00 часа и цели проверка на езиковите знания и умения на кандидатите. Той е в рамките на изучавания в средното общообразователно училище граматичен материал. Кандидатът трябва да има разширени познания по лексика, което предполага допълнителни занимания и четене на оригинална литература. Изпитът се състои от диктовка, превод и комплексен езиков тест.\n\r\nДиктовката има за цел да провери доколко кандидатът правилно възприема френската устна реч и владее френския правопис.\r\n                    \n                    \n                Преводът от френски на български език е с обем от 15-20 стандартни машинописни реда и се извършва без ползване на речник. С него се цели да се провери владеенето на материала от лексиката и граматиката, както и умението на кандидата да предаде на правилен български език оригинален френски текст. Комплексният езиков тест цели да провери доколко кандидатът правилно възприема френската писмена реч, да се проверят граматическите му знания и умения, както и уменията за свободно писмено изразяване на френски език.\n\r\nИзпитът по география е от 14:00 часа и е върху учебния материал от задължителната и профилираната подготовка по география и икономика. Той е във вид на тест от 100 въпроса, от които 40 са от учебния материал за девети клас, а останалите 60 - от учебния материал за десети клас. Тестът съдържа задачи за географски факти, обекти, явления и процеси, и за тяхното анализиране, интерпретиране и сравнение. Всеки въпрос има само един верен отговор от четири възможни отговора, отбелязани в теста с буквите А, Б, В и Г. Всеки верен отговор носи по 1 точка. Максималният брой точки от теста е 100.\n\r\nТри часа продължава изпитът по география, а правилните отговори от него се публикуват в страницата на СУ няколко часа след приключването му. ", "date": "2019.06.23", "title": "Кандидатстудентите с изпити по френски език и география в СУ"}
{"url": "https://www.dnes.bg/index/2019/06/23/koi-shte-poeme-kontrola-nad-istanbul-iyldyrym-sreshtu-imamoglu-za-kmetskiia-post.414140", "text": "Днес в Истанбул предстои важен вот за контрола на над 16-милионния мегаполис, най-важния в страната. Над 10,5 милиона избиратели са призовани отново да се явят пред избирателните урни, за да определят кой да бъде бъдещият кмет на града. \n\r\nВодещите кандидатури са две - на кандидата на управляващата Партия на справедливостта и развитието (ПСР) Бинали Йълдъръм и на Екрем Имамоглу от опозиционния алианс, който спечели поста на 31 март с превес от около 13 хиляди бюлетини, предаде БТА. Висшата избирателна комисия обаче анулира предишния вот и разпореди повторно гласуване за кмет на Истанбул, което ще се проведе тази неделя.\n\r\nМакар и от местно естество, вотът е от решаващо значение за цяла 82-милионна Турция. Досега няма аналог, при който местни избори да са били арена на такава ожесточена борба, каквато се води от 31 март насам в страната.\n                \n                \r\nВажността на вота в неделя несъмнено надхвърля значението на обикновени местни избори. Защото става дума за избор не просто на кмет на голямата община на Истанбул, а за контрола над мегаполис, който с бюджета си от 8,8 милиарда долара представлява ковчежницата на Турция. По официални данни 31 процента от брутния вътрешен продукт на страната се произвежда в Истанбул. Оттук следва и добилото популярност определение, че \"който владее Истанбул, владее Турция\".\r\n\n\r\nКазано направо, управляващата ПСР ще се бори в неделя не само да получи реванш за поражението на своя кандидат на 31 март, а и за да запази контрола над Истанбул, който държи в продължение на 25 години. Опозицията пък ще се бори да постигне ново надмощие и да утвърди с още по-голяма разлика превъзходството на своя кандидат Екрем Имамоглу. На 31 март разликата между двамата бе от едва 13 хиляди бюлетини в полза на опозицията.\n\r\nНа изборите в неделя Йълдъръм и Имамоглу ще се борят за гласовете на милион и седемстотин хиляди избиратели, които не са упражнили правото си на глас на предишните избори на 31 март. Именно броят на негласувалите може да промени изхода от гласуването, т.е. на 23 юни предстои \"битка за 1,7 млн. избиратели\", както коментира неотдавна известен анализатор.\n\r\nДосега в Турция не се помни подобна ожесточена кампания за местни избори, които нямат решаващо значение за властта както парламентарните. За вота на 31 март турският президент Реджеп Ердоган лично водеше кампанията за Бинали Йълдъръм с много остра реторика срещу опонентите, стигаща понякога до войнствени изрази. Но след поражението на 31 март, по повод на което близки до властта медии коментираха, че острата реторика е отблъснала част от електората, държавният глава промени тактиката. Той спря да агитира и предостави терена на Йълдъръм. Дни преди изборите обаче Ердоган отново излезе на преден план в кампанията на ПСР, което според наблюдатели се дължи на слабото, по думите им, представяне на Йълдъръм на телевизионния дебат миналата неделя.\n\n\r\nПодобно на президента, кандидатът за кмет на Истанбул Бинали Йълдъръм в последните дни се проявява активно на митинги в няколко от критичните райони на Истанбул, населени главно с преселници от вътрешността на страната и кюрдско население. В последните дни кандидат-кметът на ПСР непрекъснато обещава нови придобивки на жителите на града, включително намаляване на цената на природния газ, поевтиняване на картите за градския транспорт и т.н., и провежда срещи с водачи на религиозните фондации и на кюрдските кланове, за да повлияят на своя електорат да гласува за него.\n\r\nСпечелилият кметския пост на Истанбул на 31 март Екрем Имамоглу на свой ред ползва най-ефективното оръжие - темата за икономическата криза, обхванала Турция, разхищенията, корупцията на властта. Отделно, той печели симпатии и покрай усещането, че ВИК е извършила несправедливост спрямо него, отнемайки му мандата. \n\r\nПредизборният слоган на Имамоглу \"Всичко ще бъде много хубаво\" доби широка публичност. Със своите действия, насочени към обединяване на хората в обществото, разединено от политиката на ПСР на противопоставяне, опозиционният кандидат среща голяма подкрепа не само в Истанбул, но и в цяла Турция. В негово лице електоратът вижда надежда за промяна на системата на корупция и шуробаджанащина, която е довела до недоволство сред избирателите, смятат анализатори.\n\r\nИзследване на социологическата агенция Конда преди изборите прогнозира, че Имамоглу ще засили преднината си на изборите в неделя. Директорът Бекир Агърдър смята, че опозиционният кандидат-кмет ще увеличи значително разликата срещу Бинали Йълдъръм, която според него този път може да надхвърли 100 хиляди гласа.\n\r\nОще една агенция, Метропол, огласи през последните дни подобна прогноза. Според изследване на тази агенция за Имамоглу се очаква да гласуват 51,2 на сто от избирателите, а за Йълдъръм - 39,7 на сто. 98 процента от електората на опозиционната Народнорепубликанска партия (НРП) се очаква да подкрепи собствения си кандидат Имамоглу, докато в ПСР 80 на сто от електората ще гласува за издигнатия от тази партия Бинали Йълдъръм.\n\r\nСпоред оценки решението на ВИК за повторение на изборите е засилило подкрепата за Имамоглу в сравнение с тази отпреди 31 март. Според агенцията за разлика от предишния вот около 18 на сто от електората на Партията на националистическото действие, която е в предизборен съюз с ПСР на Ердоган, ще се въздържи от гласуване в неделя. Като причина за това се посочва кампанията на Бинали Йълдъръм, който отиде на крака при кюрдите в Диарбекир, за да ги агитира да гласуват за него. Не без значение е и \"подхванатият флирт на ПСР\" с лидера на ПКК Абдуллах Йоджалан, който в писмо от затвора призова кюрдите да останат \"неутрални\" на вота в неделя, т.е. да не гласуват за Имамоглу, както по-рано призова бившият съпредседател на прокюрдската Демократична партия на народите (ДПН) Селяхаттин Демирташ.\n\r\nТурският президент в коментар по повод призива на Йоджалан посочи, че в прокюрдската партия се води борба за надмощие между Йоджалан, който от 20 години е в затвора, и Селяхаттин Демирташ.\n\r\nВ същото време турският президент Ердоган заплаши, че Имамоглу може и да не стане кмет на Истанбул, дори да бъде избран, ако бъде осъден от валията на окръг Орду заради неотдавнашен конфликт между двамата. Според публикации в турските медии конфликтът се разразил, след като валията не позволил на Имамоглу да ползва ВИП-салона на летището в Орду, в отговор на което кандидат-кметът си послужил с обидни квалификации по адрес на окръжния управител.\n\r\nБитуващото мнение в медийното пространство е, че ПСР не е сигурна в изхода от вота в своя полза и това подклажда войнствената реторика.\n\r\nБлизкият до ПСР анализатор Абдюлкадир Селви от в. \"Хюриет\" определя предстоящия в неделя вот като исторически. В свой анализ той пише, че отнемането на мандата на Имамоглу и назначаването на нови избори е наклонило силно везните в полза на опозицията.\n\r\n\"В средите на ПСР се коментира, че Бинали Йълдъръм през последните дни е повишил леко подкрепата си. Но те не са сигурни дали това ще е достатъчно, за да спечели Йълдъръм кметския пост. Това е причината, която накара Ердоган през последните дни да поднови агитацията си\", пише той.\n\r\nВ същото време анализаторът отбелязва, че президентът и през последните дни отново е пуснал в ход разединяващата обществото реторика.\n\r\nПо всичко личи, че в неделя ще бъдем свидетели на действително решаващ вот в историята на местните избори в Турция. И макар резултатът от него засега да не е известен, едно е сигурно - народът ще се стече масово към урните в неделя. Очакванията са избирателната активност да достигне 90 на сто.\n\r\n\r\n ", "date": "2019.06.23", "title": "Кой ще поеме контрола над Истанбул: Йълдъръм срещу Имамоглу за кметския пост"}
{"url": "https://www.dnes.bg/rusia/2019/06/23/ruskite-slujbi-likvidiraha-dvama-ot-isliamska-dyrjava.414233", "text": "Служители на руските специални служби са ликвидирали снощи в Дагестан двама привърженици на терористичната организация \"Ислямска държава\", готвещи нападение срещу правоохранителните органи. Това съобщи днес информационният център на руския Национален антитерористичен комитет, цитиран от ТАСС и БТА.\r\nСнощи около 22 ч на участък от пътя между населените места Ендирей и Карланюрт в Хасавюртския район в Дагестан е предприет опит да бъде спрян автомобил ВАЗ-2109, в който пътували двама въоръжени мъже. \r\n\"В отговор на искането да сложат оръжие и да се предадат на властите, те открили огън. При последвалата престрелка и двамата престъпници са неутрализирани. На мястото на престрелката са намерени автомат и пистолет\", съобщи НАК. \r\n\"Били са привърженици на забранената в Русия международна терористична организация \"Ислямска държава\" и са възнамерявали да извършат нападение срещу служители на правоохранителните органи\", допълни комитетът.", "date": "2019.06.23", "title": "Руските служби ликвидираха двама от Ислямска държава"}
{"url": "https://www.dnes.bg/snimka-na-denia/2019/06/23/vremeto-dnes-goreshto-jivakyt-skacha-do-36-gradusa.414234", "text": "Днес ни очаква слънчево и горещо време с високи температури. След обяд над Западна и Централна България отново ще се развива купеста и купесто-дъждовна облачност и по-късно през деня и през нощта срещу понеделник на много места там ще има краткотрайни валежи с гръмотевици, сочи прогнозата на Националния институт по метеорология и хидрология.\r\nМаксималните температури ще бъдат между 31 и 36 градуса, в София - около 31 градуса. \r\nПо Черноморието ще бъде предимно слънчево с временни увеличения на облачността. Ще духа слаб до умерен югоизточен вятър. Максималните температури ще са между 29 и 31 градуса, а на морската вода - 25-27 градуса. \r\nВ планините ще бъде предимно слънчево, след обяд с купесто-дъждовна облачност и ще има краткотрайни валежи с гръмотевици. Ще духа слаб до умерен вятър от юг-югозапад, по най-високите върхове на Рила и Пирин - временно от запад. Максимална температура на 1200 метра около 26°, на 2000 метра – около 19°.", "date": "2019.06.23", "title": "Времето днес: Горещо, живакът скача до 36 градуса"}
{"url": "https://www.dnes.bg/stranata/2019/06/23/myj-be-pregazen-na-am-struma-krai-sandanski.414235", "text": "Мъж бе прегазен от кола на магистрала \"Струма\" край Сандански късно снощи. Трагичният инцидент е станал около 22:30 часа в района на града, в платното в посока за Благоевград.\r\nПешеходецът е загинал на място.\r\nДвижението по автомагистралата беше ограничено за 1 час, а колите бяха отклонявани по обходен маршрут Ново Делчово - Сандански, съобщи АПИ.", "date": "2019.06.23", "title": "Мъж бе прегазен на АМ \"Струма\" край Сандански"}
{"url": "https://www.dnes.bg/football/2019/06/23/braziliia-se-probudi-na-kopa-amerika-sysipa-peru.414236", "text": "Бразилия се пробуди и разгроми с 5:0 Перу в мач от последния кръг на група \"А\" на Копа Америка. С победата те оглавиха своята група и зарадваха своите привърженици след не особено силната си игра в първите две срещи.\n\r\nНа стадион \"Арена Коринтианс\" в Сан Пауло, \"селесао\" поведе още в 12-ата минута чрез Каземиро. В 19-ата Роберто Фирмино удвои преднината, а в 32-ата Евертон покачи на 3:0 за петкратните световни шампиони.\n\r\nСлед почивката Дани Алвеш (53), Вилиан (90) тотално съсипаха клетите перуанци. Така Бразилия се класира на 1/4-финалите. Там съперник ще е заелият 3-то място от групите \"В\" или \"С\".\n\r\nВъзможно е това да е Аржентина, но Лео Меси и компания търсят задължителна победа утре срещу госта на надпреварата Катар, за да продължат във фазата на елиминациите. Другите възможности са Япония, Еквадор или Парагвай, но всичко зависи от развръзката на останалите двубои от груповата фаза.\r\n                    \n                    \n                ", "date": "2019.06.23", "title": "Бразилия се пробуди на Копа Америка, съсипа Перу"}
{"url": "https://www.dnes.bg/usa/2019/06/23/silno-zemetresenie-udari-kaliforniia.414237", "text": "Силно земетресение удари тази нощ местно време Калифорния. Трусът е бил с магнитуд 5,6 по Рихтер и е бил регистриран в 3:53 часа. Дълбочината е била 12 км.\r\nЕпицентърът е на 869 км северозападно от Лос Анжелис и на 300 км северозападно от Сакраменто.\r\nНяма данни за жертви и пострадали.", "date": "2019.06.23", "title": "Силно земетресение удари Калифорния"}
{"url": "https://www.dnes.bg/balkani/2019/06/23/bitkata-za-istanbul-zapochna-koi-shte-sedne-v-kmetskiia-stol.414238", "text": "Милиони турски избиратели ще гласуват днес на повторението на изборите за кмет на Истанбул, които започнаха в 8:00 часа.\n\r\nОбщо 10 560 963 души ще могат да упражнят правото си на глас в 31 124 избирателни секции. Гласуването ще приключи в 17:00 ч., обяви Висшата избирателна комисия (ВИК) на Турция, цитирана от БТА.\n\r\nВотът ще се състои близо три месеца след местните избори на 31 март, спечелени в Истанбул от Екрем Имамоглу от основната опозиционна Народнорепубликанска партия (НРП). Той победи с много малка разлика кандидата на управляващата Партия на справедливостта и развитието (ПСР) Бинали Йълдъръм, който е бивш премиер и близък сътрудник на президента Реджеп Тайип Ердоган.\n\n                    \n                    \n                \r\nСлед седмици на възражения от страна на управляващата партия за резултатите от вота в Истанбул, Висшата избирателна комисия анулира изборите за кмет и насрочи повторение на 23 юни.\n\r\nИзборите в Истанбул се разглеждат като тест за популярността на президента Ердоган на фона на икономическия спад, увеличаващата се безработица и високите цени на храните.\n\r\nВотът е от голямо значение за Турция, тъй като градът с население от над 15 милиона души, разположен на два континента, е финансовият, търговски и културен център на страната. Около 30 процента от брутния вътрешен продукт на Турция се произвежда в Истанбул, а бюджетът на голямата истанбулска община възлиза на около 8,8 милиарда долара.\r\n\n\r\nВ изборите участват общо 21 кандидати, но надпреварата на практика е между Бинали Йълдъръм, кандидат на управляващата ПСР и смятан за най-верния помощник на президента Ердоган, и опозиционния кандидат Екрем Имамоглу. Освен тях за кметския пост ще се състезават Неждет Гьокчънар, кандидат на Партията на щастието, Мустафа Илкер Юджел, кандидат на Отечествената партия, и 17 независими кандидати.\n\r\nСпоред няколко социологически анкети Екрем Имамоглу води пред кандидата на управляващите Бинали Йълдъръм.\n\r\nОчаква се избирателната активност да бъде по-висока от тази на 31 март. Тогава 84,6 процента от избирателите дадоха своя глас. Днес се очаква избирателната активност да достигне 90 процента. Първите резултати се очаква да започнат да постъпват след 18 часа.", "date": "2019.06.23", "title": "Битката за Истанбул започна, кой ще седне в кметския стол?"}
{"url": "https://www.dnes.bg/obshtestvo/2019/06/23/misiia-dobro-roditelite-na-mimi-dariavat-pari-za-drugi-nujdaeshti-se.414239", "text": "Родителите на малката Мими, която не успя да се пребори с коварна болест, ще преведат пари от нейната сметка на други нуждаещи се от финансова помощ, пишат от Facebook страницата, която бе създадена в помощ на детето. \n\r\n\"Мама Надя проучила други каузи, и разбрала, че има СПЕШНИ, помоли да наредим парите от helpkarma! Мисията на нашето Ангелче продължава, освен, че посмъртно Мими стана нарицателно и за нея се чува от всички телевизии и радиа, тя продължава с мисия \"ДОБРО\".\n\n\n\n\nВашите парички, внесени за Мими в helpkarma бяха разпределени между следните каузи:\n\r\n\n                    \n                    \n                \r\nВ помощ на слънчо Доми-15 000€\n\r\nДа помогнем на Стоян да проходи-15 000€\n\r\nПодкрепете Сияна-10 000€\n\r\nДа спасим Теодор от остеосарком-10 000€\n\r\nШанс за Мони-5 000€\n\r\nЖивот за мама Ваня-10 000€\n\r\nДа помогнем на Рей да оздравее-5 000€\n\r\nДа помогнем на малкия Ици-3 000€\n\r\nЖелаем успех и бързо възстановяване на всички!\".\n\r\nПогребението на Мими ще бъде в понеделник.\n\r\n\"Напомняме на тези, които ще присъстват на опелото в понеделник, да облекат цветни дрехи в памет на нашето шарено цветче!\", призоваха близките й.", "date": "2019.06.23", "title": "Мисия добро: Родителите на Мими даряват пари за други нуждаещи се"}
{"url": "https://www.dnes.bg/balkani/2019/06/23/dogovoryt-ni-s-makedoniia-skliuchen-pod-natisk-otvyn.414084", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолитологът е категоричен, че има силен натиск отвън за  на  в и. \n\r\n\"Македония абсолютно никакво да изпълнява. Той беше подписан, за да й се отвори пътя за . Съдържателните въпроси бяха прехвърлени в комисия, която не е ясно, как работи. Две години по-късно виждаме, че има “. посочи Стойчо Стойчев в предаването „Видимо и невидимо“. \n\r\nЗащо България се съгласи да , при положение че толкова години удържахме, попита политологът.\n                    \n                    \n                \r\n\"Защото, първо  да се деблокира тази тема, защото това спираше пътя към НАТО и ЕС, от гледна точка на сигурността. Второ - защото и трябваше някакъв голям външен успех. Т.е. трябваше да се размрази този въпрос по време на българското председателство“, аргументира позицията си Стойчо Стойчев. \n\r\nЦелия разговор по темата гледайте в предаването \"“, неделя, 17.30 часа, по .", "date": "2019.06.23", "title": "Договорът ни с Македония – сключен под натиск отвън! "}
{"url": "https://www.dnes.bg/notifikacii/2019/06/23/protest-sreshtu-babish-praga-si-spomnia-za-nejnata-revoliuciia.414240", "text": "Десетки хиляди ще се включат в огромен протест срещу чешкия премиер Андрей Бабиш днес в Прага, предаде Асошиейтед прес.\n\r\nОколо 400 000 души са подписали петиция, призоваваща Бабиш да подаде оставка заради обвиненията в корупция и твърденията, че негови бивши компании са получавали европейски субсидии. Бизнесменът, станал популист, обаче отхвърля категорично призива, като се позовава на рекордно ниската безработица.\n\n\n\r\n\"Чехия се справя добре\", заяви Бабиш неотдавна. \"Ние сме най-добрите в региона и в цяла Европа. Ако искате да инвестирате, това е най-доброто място, това е място за бъдещето\".\n\r\nВ Прага не са били организирани протести с подобни измерения от \"Нежната революция\" през 1989 г., отбелязва АП. Протестът в парка Летна е кулминацията на серия от протести в цялата страна.\n                \n                \r\n\"Интересно е, но и срамно, че политическата ситуация у нас е такава, че трябва да се случи нещо подобно\", заяви пред АП Бенджамин Рол от студентската група \"Милион момента за демокрацията\", която организира протестите. \n\r\n\"От друга страна съм доволен, че успяваме да мобилизираме гражданското общество и смятам това за най-важната задача на нашата група\", добавя 24-годишният студент по богословие.", "date": "2019.06.23", "title": "Протест срещу Бабиш, Прага си спомня за \"Нежната революция\""}
{"url": "https://www.dnes.bg/notifikacii/2019/06/23/8-polezni-systavki-za-vasheto-smuti.414172", "text": "Наднормено тегло, заседнал начин на живот, нездравословно хранене, стрес... Всички тези фактори водят до натрупване на токсини в тялото. В резултат на това, ние се чувстваме по-мудни, състоянието на кожата ни се влошава, страда цялото тяло. Ето защо се нуждаем от всекидневен детокс, който можем да постигнем, правейки промени в начина си на хранене, спортувайки, отказвайки се от вредните навици.\r\nОбичате ли смути? Напитка, която може да се превърне във вашата здравословна добавка, според съставките, които сте добавили в нея. Така например, червено цвекло, кориандър, спирулина, кисело мляко, ябълки, имат силен детокс ефект. Кои други елиминират токсините и защо да ги добавите към смутитата ви, вижте в следващите редове.\r\n                \n                \r\n\r\nЧудесни цитрусови плодове, които са богати на витамин С. Този витамин е мощен антиоксидант. Също така консумацията на цитруси спомага за възстановяване на киселинно-алкалния баланс в тялото ви и улеснява извеждането на токсините.\r\n\r\nКопърът е естествен диуретик, също като магданоза. Има противовъзпалителни свойства и е подходяща детокс съставка към вашите смутита, особено ако задържате излишни течности, тъй като спомага за тяхното елиминиране. Копърът намалява подуването на корема, облекчава храносмилателните проблеми, спомага за активирането на антиоксидант в черния дроб, наречен глутатион, който се бори със свободните радикали.\r\n\r\nС диня се получава много вкусно и полезно детокс смути. Освежаваща и сочна, тя прочиства черния дроб и бъбреците, хидратира и елиминира излишните течности.\r\n", "date": "2019.06.23", "title": "8 полезни съставки за вашето смути "}
{"url": "https://www.dnes.bg/stranata/2019/06/23/dvama-ostavat-v-bolnica-sled-katastrofata-krai-lovech.414241", "text": "Двама души остават в ловешката болница след катастрофата между микробус и лека кола, която стана в ранния следобед в събота. \r\nБусът, който превозвал група младежи, се удари в автомобил заради отнето предимство между ловешките села Българане и Малиново.\n \r\nВ него пътуваха 12 души, фолклорна формация, които се връщали от участие в Априлци. Вследствие на удара микробусът се преобърна в канавката.\r\nВсичките са били прегледани в ловешката болница, част от тях са пожелали да си тръгнат за домашно лечение.\r\nСъстоянието на двамата, които са останали за лечение, е стабилно.\r\nКъсно вечерта жена е транспортирана в неврохирургията в университетската болница в Плевен със загуба на съзнание и с фрактура, съобщава bTV. Има увреждане на лицевите кости.\r\n ", "date": "2019.06.23", "title": "Двама остават в болница след катастрофата край Ловеч"}
{"url": "https://www.dnes.bg/mish-mash/2019/06/23/konspiracii-falshivi-novini-antivaksyrite-kato-kult-v-italiia.414123", "text": "Учените твърдят, че ваксините никога не са били по-безопасни. Но през последните години наблюдаваме повишаване на броя на хората, които отказват да ваксинират децата си. Тази година най-голямата глобална заплаха бе провокирана именно от това – . \n\n\r\nДебатът около това дали ваксините са безопасни или не, е обгърнат с фалшиви новини и дезинформация. А по време на изборите в Италия ваксинирането бе една от основните теми на кампаниите на партиите. Една от тях, която вече дори е в състава на правителството, се обяви твърдо зад идеята, ваксините да бъдат премахнати. Всичко това се случва по време на най-голямата епидемия от морбили в Европа и година, след като Италия прие закон, който забранява на децата, които не са ваксинирани да ходят на училище, а родителите им – глобени.\r\n                    \n                    \n                \"Много семейства се съмняват, не сме само шепа хора. За това през 2017 година излязохме по улиците на Римини, Катаня, Неаполи“, казва Силвия Форасаси една от майките, които отказват да ваксинират децата си пред BBC.\r\nСнимките, които показва, демонстрират многолюдни протести, ала запитана защо демонстрациите им не продължават и днес, тя отговаря: \"Не, ние протестираме и сега.“\r\nВсъщност, няма доказателства за скорошни протести по темата с ваксините. Едва 8% от населението на Италия е против ваксинирането. Но малцинството изключително шумно изразява вижданията си, че слагането на много ваксини по едно и също време не е безопасно, без значение какво казват докторите и науката по въпроса.\r\n\"Когато изразя своите съмнения пред докторите, бивам обиждана и заплашвана. Тонът е толкова агресивен, че ме е страх да отида в медицински център отново. “, казва Силвия. Тя живее в Римини – град, който прилага закона за ваксиниране много по-строго, от всяко друго населено място в Италия.\r\n\"Моята свобода приключва там, където се сблъсква с твоето право да живееш. Не можеш да продължиш да караш в насрещното на магистралата, защото това е твоят свободен избор. Твоят „свободен избор“ поставя под риск живота на други хора“, казва кметът на Римини Андреа Джинаси.\r\n\", воден от хора, които имат някаква печалба от случващото се. Някакъв финансов мотив. И всичко се подхранва от фалшивите новини“, допълва той.\r\n\"Ние не гледаме в магическа кристална топка.  Позоваваме се на информацията, която ни дават други хора. На науката!“, контрира бащата антиваксър Винченцо Дроси.\r\nАнтиваксърите в Римини често си организират сбирки, за да обсъдят страховете си и да ги подсилят с информацията, която откриват в интернет. Този метод се повтаря навсякъде по света, но най-вече в Европа и САЩ. Родителите, които се отказват от ваксините са отхвърлени от докторите и търсят информация от други източници.\r\n\r\nАндрю Уейкфийлд, мъжът, който преди 20 години пише изследване, което свързва ваксините с аутизма, може да напълни цяла зала с последователи в Италия, въпреки, че проучването му многократно е оборвано, а самият той е изхвърлен от медицинския регистър преди 10 години.\r\nТой твърди, че е бил цензуриран, а хора, като Насим Лангруди, които организират срещата с него, му вярват напълно.\r\n\"Много лесно се вижда, че медиите са манипулирани по тази тема, като например ние организираме много протести, а движението ни е голямо, но сме постоянно пренебрегвани от тях. - твърди Лангруди. - Италианските вестници и телевизии следват политическата линия. Те описват някои факти, по начин, който не е балансиран.“\r\nКонспиративните теории са като гориво за това движение. Те са сигурни във факта, че правителствата и медиите са манипулирани от фармацевтичните компании, за да продават лъжи на родителите. Тези страхове са подхранвани, не само от отхвърлени доктори, но дори и политици.  Членовете на La Legа и \"Движение пет звезди“, които сега са част от коалицията в италианския парламент, са твърдо против закона за ваксините. Но това не се случва само в Италия.\r\n.\r\nПодобно на него, Джени Ардуини също е част от група на антиваксъри, докато не се консултира с лекар, който спокойно и обосновано отговаря на въпросите й и слага край на страховете й. След това, тя се опитва да поговори с останалите членове на групата си, но те не са склонни на дебат – вместо това изолират Джени. Оказва се, че живеем във време, в което фактите лесно могат да бъдат надвити от... вярванията. \r\n ", "date": "2019.06.23", "title": "Конспирации, фалшиви новини... Антиваксърите – като култ в Италия "}
{"url": "https://www.dnes.bg/balkani/2019/06/23/jega-v-gyrciia-lekarski-zov-mnogo-voda-i-leka-hrana.414242", "text": "Голяма жега и високи температури се очакват в Гърция днес. На места се очаква живакът да стихне до 40 градуса. \r\nМедиите непрекъснато излъчват информация за покачването на температурите. Област Тесалия е в най-висок риск, според метеоролозите, съобщава БНР.\r\nЛекарите препоръчват много вода и лека храна.\r\nПредупрежденията към туристите гласят да се избягва стоенето на слънце в обедните часове и при възможност да пътуват късно вечерта.\r\nВ общините отвориха специални климатизирани зали за възрастни и болни хора.\r\nС високите температури се увеличава и рискът от пожари, предупреждават огнеборците. Забранява се паленето на огън в близост до гори. Полицията налага високи глоби за нарушителите.", "date": "2019.06.23", "title": "Жега в Гърция, лекарски зов - много вода и лека храна"}
{"url": "https://www.dnes.bg/notifikacii/2019/06/23/myj-opita-da-otvleche-15-godishen-napyhal-go-v-kola.414243", "text": "41-годишен мъже е задържан снощи в София и е привлечен като обвиняем от Софийска градска прокуратура. Той ще отговаря за опит за отвличане, съобщават от МВР.\r\nВ полицията получили сигнал, че 15-годишно момче е било качено в автомобил против волята му. \r\nПолицейски служители веднага реагирали на сигнала и след бързи оперативно-издирвателни действия задържали извършителя. \r\nУстановена е самоличността му - 41-годишен мъж, представил се за служител на СОБТ. \r\nДнес му е предявено обвинение и мярката му за задържане е удължена на 72 часа. Действията по разследването продължават под надзора на Софийска градска прокуратура. ", "date": "2019.06.23", "title": "Мъж опита да отвлече 15-годишен, напъхал го в кола"}
{"url": "https://www.dnes.bg/kino/2019/06/23/kolko-ti-triabva-da-si-chovek-dva-dni-edna-nosht.412773", "text": "Неприетите в Белгия отново са на фокус във филма на братя Дарден \"Два дни, една нощ\". Любимците на фестивала в Кан, които са и два пъти носители на \"Златна палма\", отново ни въвеждат в света на онези, които трудно се справят с всекидневието.\r\nИсторията им се развива в Лиеж. Главната им героиня е Сандра (Марион Котиар)  – белгийски провинциален, индустриален район, който се слави с доста висока безработица за страната.\r\nСандра е в сложен етап от живота си. Преживяла депресия, тя се завръща на работното си място. Вместо с разбиране към случилото й се, нейните колеги я посрещат с добре премислен за тях ход - да бъде уволнена, а те да си разпределят заплатата й. Героинята разполага единствено с два дни и една нощ, в които може да ги разубеди.\n                    \n                    \n                \r\nРежисьорите Дарден събират сюжета в добре познатата ни тяхна стилистика, в която са създадени и други техни филми като \"Розета\" и \"Детето\". Камерата следва от близо героинята, а случващото се с нея ни доближава до документалния изказ.\r\nПокрай драматичната история на главната героиня излизат наяве и други аспекти от човешката \"еволюция\", разнищена от социалните аспекти в днешното общество, които влияят на решенията ни. Човещината вече не е на почит, а лицемерието и стремежа към трупане на благосъстояние отхвърля напълно старите ценности.\n\r\n\"Два дни и една нощ\" така и не получава \"Златна палма\" в Кан, но се сдобива с номинация, а за изпълнението си Котияр е с номинация за \"Оскар\" за най-добра актриса в главна роля.\n\r\nГледайте \"Два дни, една нощ\" на 23 юни от 22.30 часа по телевизия .", "date": "2019.06.23", "title": "Колко ти трябва да си човек: \"Два дни, една нощ\""}
{"url": "https://www.dnes.bg/index/2019/06/23/bylgarskite-kreposti-podvis-i-istoriiata-na-momchil.414244", "text": " \r\nБългарите почти нямат легенди за най-ярките фигури от средновековната си история. Няма кой знае какви народни предания нито за Калоян, нито за Иван Асен II, нито за Иван Александър. Вместо тези велики владетели народната памет е съхранила спомена за други загадъчни личности от самия край на Второто българско царство. Един от тях е Момчил, властелинът на Родопите. Именно при него ни отвежда екипът на предаването .\n                \n                \r\nЗа разлика от голяма част от крепостите у нас Момчиловата е съвсем лесно достъпна с автомобил. Просто хванете пътя от Смолян за Мадан и се отклонете за село Градът. Приличен асфалтов път ще ви отведе чак до подножието на някогашната цитадела Подвис. Загубена за векове, тя се появи на картата едва в последните три десетилетия след няколко етапа разкопки. \n\r\nПостроена е още в епохата на Юстиниан Велики върху останките от древно тракийско светилище. После първата крепост е опожарена при славянските нашествия и отново възстановена някъде около XI век. Но най-интересна е съдбата й в средата на XIV век, когато Подвис става твърдината на Момчил. \n\r\nТова е един от малкото български водачи от онази епоха, за които знаем сравнително много. Роден в началото на века, дълги години той живее като разбойник по границите на Византия, България и Сърбия. Много от набезите му са в българските земи и най-вероятно това довежда до преследване от страна на цар Иван Александър. Момчил бяга в Сърбия при Стефан Душан, а после е привлечен за съюзник от Йоан Кантакузин, претендента за византийския престол в прословутата гражданска война срещу императрица Ана Савойска. \n\r\n\"Ние, българите, трябва да осъзнаем, че Византия е била бариерата срещу ислямския свят в Азия\", отбелязва проф. Христо Матанов, историк от Софийския университет. \"Малцина от българските владетели го осъзнават. Може би Тервел е един от малкото, които разбират, че ако Византия загине, се изправяме лице в лице срещу един напълно непредсказуем противник...\".\n\r\nПрез XIV век обаче отслабената Византия не играе вече тази роля. \"И гражданските войни, които са пет в този период, оказват влияние. Особено втората, от 1341 до 1347. Първо, тя обезлюдява Тракия - един от все още пишещите по това време византийски историци я нарича \"скитска пустиня\" и място, където градовете стърчат като самотни класове след буря. Второ, след 1344 страните в тази война извикват първите османски наемници от Азия и те, със своя номадски инстикт за завоевание, намират своя път от Азия към Европа\", подчертава проф. Матанов. \n\r\nМомчил осъзнава значимостта на Византия като щит срещу азиатски нашественици. Първоначално той подкрепя Кантакузин, който го обявява за управител на областта Меропа - от Смолян чак до Ксанти. Но Кантакузин вика на помощ и Умур бег, предводителя на айдънските турци. Наемниците от Азия опустошават българските села и Момчил започва да воюва с тях. А воюването явно му се е отдавало: и Кантакузин, и турските хронисти пишат с възхита за бойните умения.  \n\r\nПървоначално има успех срещу силите на Кантакузин и Умур бег. При Гюмюрджина императорът е разбит от българите и ударен с меч, но го спасява шлемът му. \n\r\nПрез лятото на 1345 обаче щастието се обръща. На 7 юли Момчил отива в крепостта Перитор, подготвен за дълга обсада. Но населението й неочаквано отказва да му отвори вратите. Българският отряд остава заклещен между стените и поне пет пъти по-многобройния противник. Родопският владетел загива в битката. Трогнатият от смелостта му Кантакузин го оплаква на бойното поле и позволява на жена му и на братовчед му Райко да се върнат в родината.\n\r\nСпоред някои предания Райко се връща в Подвис и остава да владее близките села. А неговите потомци създават Райково, днешния квартал на Смолян. Дали в тази легенда има късче истина, едва ли някога ще научим. Но Момчиловата крепост остава да пази спомена. И в добавка към него ще ви нагости и с прекрасна гледка към някогашните земи на Меропа. \r\n\r\n ", "date": "2019.06.23", "title": "Българските крепости: Подвис и историята на Момчил"}
{"url": "https://www.dnes.bg/cars/2019/06/23/ot-starata-iugo-zastava-do-nova-kola-na-tok.414245", "text": "Базираната в Скопие компания BB Classic Cars планира да започне производството на собствен електромобил. Това ще стане помощта на държавен фонд за иновации, насочен съм екологичните технологии. В момента компанията възстановя стари автомобили, като ги оборудва с електрически задвижваши агрегати.\n\r\nВ Северна Македония се надяват страната да бъде приета в ЕС, където през 2020 г. влизат по-строги екологични изисквания към новите автомобили. Затова и местните власти планират въвеждането на субсидии за покупка на превозни средства с по-ниски или нулеви вредни емисии.\n\r\nПървият проект на BB Classic Cars е да превърна Zastava 750 (в основата на този модел е Fiat 600) в електромобил. Оргиналният автомобил е произведен в Крагуевац по времето на бивша Югославия и се ползва с огромна популярност в страната.\n                    \n                    \n                \r\n", "date": "2019.06.23", "title": "От старата юго \"Застава\" до... нова кола на ток"}
{"url": "https://www.dnes.bg/notifikacii/2019/06/23/iranski-general-plashi-vseki-konflikt-moje-da-eskalira.414246", "text": "Всеки конфликт в района на Залива може да се разрасне неудържимо, заяви за агенция Фарс ирански генерал, цитиран от Ройтерс и БТА.\n\r\nВ петък президентът на САЩ  в отговор на свалянето на американски дрон от Иран, защото е можело да бъдат убити 150 души. Тръмп даде да се разбере, че е готов на диалог с Техеран.\n\r\nВчера Иран заяви, че ще реагира твърдо на всяка заплаха за него.\n\r\n\", никоя страна няма да е способна да контролира обхвата и времетраенето му\", заяви генерал Голамали Рашид.\n\n\n\n\n\"Американското правителство трябва да действа отговорно, за да защити живота на американските войници, като избягва неподходящо поведение в района\", добави той.\n                \n                \r\nСъюзникът на САЩ Израел, който отдавна заплашва да нанесе удари по ирански ядрени обекти, прояви разбиране към позицията на Тръмп предвид кампанията му на дипломатически натиск върху Техеран.\n\r\n\"При цялото уважение към факта, че на 150 иранци бе спестена жестока съдба, истински важното нещо е американската политика, която служи на интересите на света и на Израел, като пречи на Иран да се сдобие с ядрени оръжия\", заяви израелският министър за регионалното сътрудничество Цахи Ханегби.\n\r\nТой обаче допусна, че все още е възможно Вашингтон да удари иранците при провокация срещу САЩ в Залива.\n\r\n на парламентарна сесия, в която заместник-председателят на парламента Масуд Пезешкиан обвини САЩ, че те са \"истинският световен терорист\".\n\r\n\", като сее хаос в разни страни, дава усъвършенствани оръжия на терористични групировки, създава несигурност и въпреки това казва: \"Елате да преговаряме\", каза Пезешкиан в началото на заседанието, което се предаваше на живо по държавното радио.\n\r\n\"Смърт на Америка\", скандираха мнозина депутати.\n\r\n която свали шаха, подкрепян от САЩ. Преди няколко седмици Тръмп каза в телевизионно интервю, че иранците \"не са крещяли \"Смърт на Америка\" в последно време\", отбелязва Ройтерс.", "date": "2019.06.23", "title": "Ирански генерал плаши: Всеки конфликт може да ескалира"}
{"url": "https://www.dnes.bg/zvezdi/2019/06/23/pylnichki-no-ne-im-puka-zvezdi-koito-mraziat-sporta.414060", "text": "През последните години дори и на модните подиуми се налага присъствието на модели с наднормено тегло. Те са на кориците на най-известните списания и ни убеждават, че всеки трябва да е щастлив с фигурата си. И килограмите не могат да бъдат слагани в рамка. Феновете на звездите обаче рядко се съобразяват с новите тенденции и не пестят критики, когато любимците им често сменят размера на дрехите.\r\nПопулярни личности не крият, че не обичат спорта, нито искат да се потят във фитнес залите. Е, то си им личи.\r\n\r\nТрябва да бъдем коректни и да кажем, че актрисата роди наскоро и не бива да сме максималисти в каква форма е в момента. Но нейните мерки и теглилки са от времето, когато тя се запозна със своя съпруг. Между другото той е готвач и това видимо се е отразило на осанката на Ейми. Тя признава, че спортуването за нея не е фикс идея и винаги се е чувствала добре в кожата си. Миналата година дори пусна свои снимки в Instagram, на които тича чисто гола. За да докаже, че е твърде далеч от стандарта за дебелина в Щатите – 16-ти размер.\r\n                    \n                    \n                \r\nПълнотата на британския модел и актриса не ѝ попречи да попадне в класацията на сп. „Максим“ сред най-секси жените от миналия век. Според Кели трябва да обичаш себе си такава, каквато си и да живееш в мир с формите си. Тя признава, че спортът не е за нея, но нейното мнение се промени, когато започна да се среща с шотландския ръгбист Том Еванс през 2010 година. Том не само убеди актрисата в предимствата на спорта, но и изготви за нея строг график за тренировки. Кели отслабна, но връзката между двамата се разпадна. Сега на нейната осанка се радва инструкторът по джудо Джереми Паризи, който е пленен от апетитните ѝ форми. Брук се отпусна и се върна към обичайния си начин на живот, в който спортът не е задължителен.\r\n\r\n ", "date": "2019.06.23", "title": "Пълнички, но не им пука - звезди, които мразят спорта"}
{"url": "https://www.dnes.bg/notifikacii/2019/06/23/udivitelno-razkritie-na-mars-ima-li-jivot.414248", "text": "Марсоходът на НАСА \"Кюриосити\" е открил в атмосферата на Марс високо съдържание на метан, което може да е свидетелство за присъствието на живи организми на Червената планета, съобщи в. \"Ню Йорк таймс\".\r\nОбразци от въздуха на Марс са били взети в сряда, а още в петък учените са направили редица експерименти. От тях станало видно, че откритият метан може да служи за газ-биомаркер. Но досега не беше обявено официално за откритието.\r\n\"Като отчетохме този удивителен резултат, ние реорганизирахме графика си през уикенда, за да проведем допълнителни изследвания\", заяви един от изследователите на НАСА пред вестника. Резултатите могат да бъдат получени още в понеделник.\r\nПо-рано \"Кюриосити\" установи сезонни изменение на съдържанието на метан в атмосферата на Марс. Този марсоход кацна на Червената планета на 6 август 2012 година за изследване на кратер, кръстен на името на австралийския астроном Уолтър Гейл.", "date": "2019.06.23", "title": "Удивително разкритие на Марс, има ли живот?"}
{"url": "https://www.dnes.bg/politika/2019/06/23/volen-iska-nuleva-subsidiia-dps-shte-se-boriat-za-11-te-leva-za-glas.414249", "text": "Коренно противоположни мнения за субсидиите на партиите изразиха Волен Сидеров и Йордан Цонев от ДПС.\n\r\nСпоред лидера на \"Атака\", ако партиите се лишат от субсидии, то някак си може да върнат доверието на хората към политиците. Дали олигархията ще се замесва в политиката според него е въпрос на регулация и законови норми. \n\r\n\"Да се направи така, че да няма съмнения, че една партия ще бъде купена от някой олигарх. Ако щете и сега е възможно да станат такива неща. Може да е незаконно, но да са заловили някой, че е купувал партии? Няма такъв случай. Ако няма субсидии на партиите, може да се появят млади политици, които да работят за интересите на народа си\", заяви Сидеров пред БНР.\n\n\n\n\"Внасяли сме в парламента проекторешение да се премахнат субсидиите. Разбира се, обвързано с възможност партиите да се рекламират и да пропагандират своите идеи, защото политическият пазар е пазар на идеи в медиите без заплащане. Това са основните пера, особено по време на кампания, за които харчат пари партиите\", обясни той.\n                    \n                    \n                \r\nСпоред него с махането на субсидията \"българската нация няма да цъфне и върже\", нито стандартът на живот ще се покачи.\n\r\n\"Но очевидно те дразнят, защото отдавна хората са загубили доверие в политическите партии, тъй като животът им не се подобрява така, както искат\", смята Волен Сидеров.\n\r\nТой подчерта, че \"Атака\" категорично е \"за\" махането на субсидиите. \n\r\nЙордан Цонев пък заяви, че приоритет на ДПС е запазване на субсидия от 11 лева за глас.\n\r\n\"Наш приоритет е да се запази 11 лева. Винаги е било наш приоритет. През всичките тези години от въвеждането на субсидията ДПС е било за това финансирането на политическите партии да е публично, т.е. от бюджета, за да не се създават онези зависимости, за които започна да говори българското общество едва в последната една седмица\", заяви той също в ефира на БНР. \n\r\n\"Тогава, когато ние говорихме, че ако публичното финансиране бъде намалено до степен да е равно на нула, каквото е единият лев на глас, тогава бяхме оплювани и от политическите ни опоненти, и от медиите, и от анализаторите, че сме били за публичното финансиране. Сега, когато казахме, добре след като не искате да има публично финансиране, ще възстановим, а не ще въведем, правото париите да се финансират от икономическите субекти и от физическите лица, защото това право го имаше\", посочи цОНЕВ.\n\r\nСпоред него ако все пак обществото държи на субсидия от 1 лв. за глас, трябва да се изработи концепция как политическите партии да се предпазват от икономически зависимости.", "date": "2019.06.23", "title": "Волен иска нулева субсидия, ДПС ще се борят за 11-те лева за глас"}
{"url": "https://www.dnes.bg/akoshtete-vqrvaite/2019/06/23/8-greshki-pri-upotrebata-na-peralnia.414174", "text": "Като всеки електрически уред, пералната машина има срок на експлоатация. Ако уредът не бъде използван по правилен начин, животът му неминуемо се скъсява. Кои са най-често срещаните грешки в ползването на пералнята, които съкращават продължителността на живота ѝ?\r\n\r\nПонякога наистина е трудно да отложите прането на дрехите, особено ако имате малки деца. Пускането на пералня е неизбежно почти всеки ден. Честотата на ползването ѝ неминуемо скъсява продължителността на живота на машината.\r\n\r\nАко сами сте монтирали пералнята и сте свързали всички маркучи и кабели, има вероятност някъде да сте сгрешили. Неправилното захранване и оттичане на пералнята води до повреди.\r\n                    \n                    \n                \r\nЗа да не намалите живота на пералнята си винаги следвайте инструкциите за употреба. Ако машината е предназначена за пране на не повече от 5 кг пране трябва да имате предвид, че не е добре да надвишавате това тегло. Съществува сериозен риск от механично износване на лагерите на барабана, което води до неговото откачане при центрофугиране.\r\n\r\nУпотребата на по-голямо количество препарат за пране води до отлагането му върху някои части на машината. Това влошава работата ѝ и износва частите.\r\n", "date": "2019.06.23", "title": "8 грешки при употребата на пералня "}
{"url": "https://www.dnes.bg/index/2019/06/23/bis-rusata-zlatka-redi-rimi-za-dom-rusi-kosi-i-tatuirani-gyrdi.414250", "text": "Благой Георгиев и любимата му Златка ще живеят в нов дом, но решиха по странен начин да се похвалят за това. Русата плеймейтка зареди рими в Instagram, в които странно вплита ВИП, покрайнини, заяжда се с жълти медии, а накрая намеква, че е готова и две деца да роди на бившия футболист.\n\r\nЕто и това непреходно нейно творение без никаква редакторска намеса:\n\r\nПари от тиви риалити, превърнати в метри квадрати, нейде из софийските вип покрайни, с изглед към двете близки планини, докато вие от жълтите медии лапате мухи.\n\r\nТук златните ми коси, ще лежат на едни мъжки татуирани гърди. Блага вест си нося с мен в апартамента ми, който вече е пременен.\n\r\nБасейн и камина с комина има в моята градина. Тревички, брезички, борчета, пчелички сутрин виждам вместо онези в центъра сгъчканите всички.\n                \n                \r\nДнес сме двамина, утре трима, квадратни метри има, затова може и да станем четирима.\n\r\nБило далече казваш ми, но ето че броиш до три и хоп, в София си вече ти. Тук района е популярен с въздух чист и прохладен.\n\r\nОт Бояна хвалиш ми се, че си, но къв богатш си тогава ти, щом смога на покрива ти седи\".\n\r\nСтиховете визуализират кадър, в който Златка позира с книга до Благой, вероятно пред новото им жилище. Плеймейтката се подиграва на богаташите със смога, но пък и нейното не изглежда кой знае колко ВИП. Освен ако с Благой не са купили цялата кооперация...", "date": "2019.06.23", "title": "Бис: Русата Златка реди рими за дом, руси коси и татуирани гърди"}
{"url": "https://www.dnes.bg/blizak-iztok/2019/06/23/sasht-i-iran-vodiat-kiber-voina-amerikancite-veche-udarili.414251", "text": "Американски представители заявиха, че киберсилите на армията на САЩ са предприели по-рано през седмицата ответна атака срещу ирански компютърни системи на фона на изострящото се напрежение между двете страни, предаде Асошиейтед прес.\n\r\nТрима неназовани американски представители казаха пред Асошиейтед прес, че операцията била предприета в четвъртък вечерта и при нея били извадени от строя ирански компютърни системи, контролиращи иранските ракетни установки.\n\n\n\nДвама от източниците заявиха, че президентът Доналд Тръмп разрешил киберудара точно когато отменил конвенционалния военен отговор на свалянето от Иран на американския разузнавателен безпилотен летателен апарат.\n                    \n                    \n                \r\nТе допълниха, че подготовката на киберотговора започнала седмици преди атаката. Подготовката била извършена в рамките на изработването на план за извънредни ситуации.\n\r\nЗа кибератаката съобщи и вестник \"Вашингтон пост\", цитиран от ТАСС. Изданието се позовава на свои източници в разузнаването на САЩ. Вестникът посочва, че Пентагонът предложил на президента операцията да бъде извършена след приписаното от Вашингтон на Иран нападение срещу два нефтени танкера в Оманския залив.\n\r\nКомпании от сферата на киберсигурността съобщиха, че Иран е засилил кибератаките си срещу американското правителство и критична инфраструктура на фона на напрежението.\n\r\nКомпаниите \"Крауд страйк\" и \"Файър ай\", които редовно следят подобна активност, посочиха, че през последните седмици, хакери, за които се предполага, че работят за иранското правителство са атакували американски правителствени служби, както и някои сектори от икономиката на САЩ, включително петролния и газовия.\n\r\nНе е ясно дали хакерите са успели да получат достъп до атакуваните от тях системи.\r\n(БТА)", "date": "2019.06.23", "title": "САЩ и Иран водят кибер война, американците вече ударили"}
{"url": "https://www.dnes.bg/snimka-na-denia/2019/06/23/sedmicata-zapochva-s-grymotevici-i-gradushki.414252", "text": "През следващото денонощие въздушната маса над страната ще е неустойчива. Ще се развива купеста и купесто-дъждовна облачност. \n\r\nПрез нощта в Западна и Централна България, а утре в по-голямата част от страната ще има краткотрайни валежи и гръмотевични бури. На места в Западна и Централна България явленията ще са интензивни, повишава се и вероятността за градушки. \n\r\nВятърът ще е североизточен, в източната половина от страната - до умерен. Температурите временно ще се понижат и преобладаващите максимални ще бъдат между 26-31 градуса.\n\r\nАтмосферното налягане слабо ще се повиши. Ще бъде близко до средното за юни.\n\r\nПо Черноморието ще бъде предимно слънчево с временни увеличения на облачността. На места в северните райони след обяд ще превали. Ще духа слаб североизточен вятър. Максимални температури 29-32 градуса. Температурата на морската вода е 25-27 градуса. Вълнението на морето ще бъде 1-2 бала.\n                \n                \r\nВ планините ще се развива купесто-дъждовна облачност, ще има валежи, придружени с гръмотевици. Ще духа слаб до умерен вятър от източната четвърт. Максимална температура на 1200 метра около 22 градус, на 2000 метра - около 15 градуса.\n\r\nИ във вторник ще има краткотрайни валежи и гръмотевични бури, на места ще са интензивни, възможни са и градушки. Вятърът ще е североизточен, в източната половина от страната - до умерен. И в сряда ще има валежи, на повече места в Стара планина и Южна България. На север валежите ще спрат. Дневните температури в по-голямата част от страната ще са между 27 и 32 градуса\n\r\nЗаради обилните дъждове има опасност от поройни наводнения. Ниво \"Тревога\" в следващите 48 часа е в сила за река Тунджа около язовир Копринка. \r\nЗа Западна България е обявен жълт код за опасно време.", "date": "2019.06.23", "title": "Седмицата започва с гръмотевици и градушки "}
