{"url": "https://www.dnes.bg/obshtestvo/2019/10/16/stefan-danailov-v-tejko-systoianie-postaviha-go-v-izkustvena-koma.426379", "text": "Големият български актьор Стефан Данаилов е в тежко състояние и е поставен в изкуствена кома, съобщава Нова телевизия, позовавайки се на свои източници. \n\nМярката се е наложила заради затруднения в дишането.\r\n\r\nДанаилов беше приет по спешност във Военномедицинска академия миналата седмица. Макар да няма официална информация за състоянието ме, тогава големият български актьор бе настанен в Интензивното отделение на болницата. \r\n\r\nПо информация на „24 часа“ актьорът е развил хипостатична пневмония заради залежаването му покрай операцията на тазобедрена става. \r\n\r\nКакто е известно Ламбо бе приет по спешност в болница в Бургас в края на лятото, където му беше направена операция на тазобедрената става. След допълнителни изследвания през септември на големия артист бе назначена рехабилитация във военния санаториум в Хисаря.", "date": "2019.10.16", "title": "Стефан Данаилов в тежко състояние, поставиха го в изкуствена кома"}
{"url": "https://www.dnes.bg/akoshtete-vqrvaite/2019/10/16/top-6-na-nai-hitovite-kostiumi-za-helouin.426295", "text": " Ако обожавате Хелоуин, сигурно вече сте намислили как да се маскирате и гримирате за страшния празник. Но ако не ви е останало време или просто не може да се сетите за нещо, което ще ви прилича, предлагаме ви няколко идеи. Всъщност, това са най-търсените костюми за тази година, според данни на Google. Така че, най-вероятно ще има много хора облечени по същия начин, но пък ще сте в крак с тенденциите, ако заложите на някой от тези образи.\r\n1. To\r\n \r\nДа се маскирате като клоунът от трилъра \"IT\", направен по книгата \"То\" на Стивън Кинг ще е най-големият хит на този Хелоуин. Пениуайз е най-търсеният вариант за костюм и грим в Google. Вероятно това се дължи на високата гледаемост на филма, който излезе в началото на септември. С този костюм определено ще сте страшни и ще изглеждате супер, ако обикаляте горите или изоставени къщи.\r\n \r\n2. Вещица\r\n \r\nВечна класика, която явно никога няма да попадне извън списъка на най-търсените костюми. Винаги ще изглеждате актуално и страшно, ако заложите на костюм на вещица. Освен емблематичната шапка и черната рокля или черното наметало, не забравяйте за дългите нокти в черен лак и метлата. Черна котка около вас е бонус.\r\n \r\n3. Спайдърмен\r\n \r\nПоредно вдъхновение от киното. \"Спайдър-Мен: Далече от дома\" излезе през лятото и също напълни киносалоните. Тийнейджърите се влюбиха в Том Холанд и искат много да приличат на персонажа му. Затова, не е изненада, че маскиране като този супергерой ще е хит за празника.\r\n \r\n", "date": "2019.10.16", "title": "Топ 6 на най-хитовите костюми за Хелоуин"}
{"url": "https://www.dnes.bg/obshtestvo/2019/10/16/predi-zimata-mosv-zasilva-kontrola-vyrhu-izgarianeto-na-otpadyci.426363", "text": "Във връзка с предстоящия отоплителен сезон Министерството на околната среда и водите (МОСВ) предприема превантивни мерки и засилва контрола по спазване на нормативните изисквания за недопускане на нерегламентирано изгаряне на отпадъци, съобщиха от институцията. \n\r\nИзпълнението на контрола е възложено на Регионалните инспекции по околна среда и водите, които трябва стриктно да следят да се спазва изискването предаването на отпадъци с цел изгаряне да се извършва само въз основа на писмен договор с лица, притежаващи документ за изгаряне на отпадъци. В случай на констатирано нерегламентирано изгаряне ще бъдат налагани принудителни административни мерки. \nОсобено внимание при проверките на РИОСВ ще се обръща на нерегламентираното изгаряне на излезли от употреба гуми, отработени масла, отпадъци от текстил, дървени дограми и други лесно запалими материали, тъй като това е процес, при който се отделят вредни емисии в атмосферата, които са канцерогенни.\n                    \n                    \n                \n                \n                \n                \r\nПри констатиране на нерегламентираното изгаряне на отпадъци от страна на физически лица, санкцията, която се налага, е в размер до 5000 лв. Еднолични търговци или юридически лица, които нерегламентирано изгарят или извършват друга форма на нерегламентирано третиране на неопасни отпадъци /например за излезли от употреба гуми и употребявани дрехи/ се наказват с глоба от 1400 до 4000 лева. \n\r\nЗа явно маловажни случаи при установяване на нерегламентирано изгаряне, компетентните органи налагат глоби в размер от 10 до 50 лв. срещу издаване на фиш по реда на Закона за административните нарушения и наказания.\n\r\nИмуществена санкция в размер от 10 000 до 50 000 лв. се налага на еднолични търговци или юридически лица, които изхвърлят опасни отпадъци на неразрешени за това места и/или нерегламентирано изгарят опасни отпадъци /например за отработените масла и отпадъците като стъкло, пластмаса и дървесина, съдържащи или замърсени с опасни вещества както се класифицират боядисаните дограми/.", "date": "2019.10.16", "title": "Преди зимата: МОСВ засилва контрола върху изгарянето на отпадъци"}
{"url": "https://www.dnes.bg/stranata/2019/10/16/pojar-v-pleven-plamna-sklad-za-elektrouredi.426377", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГолям пожар пламна в индустриалната зона на Плевен този следобед. Сигнал за инцидента е подаден малко преди 17:00 часа. Запалил се е склад на фирма за електроуреди, .\r\n\r\nНа мястото са изпратени две пожарни. В огъня е изгорял покривът на сградата. Няма пострадали хора.\r\nИзтеглени са два автомобила, които са били паркирани в близост до пожара. \r\n\r\nОгънят е локализиран. През нощта ще останат дежурни екипи, предстои да се извършат огледи, за да се установи причината за инцидента.", "date": "2019.10.16", "title": "Пожар в Плевен, пламна склад за електроуреди"}
{"url": "https://www.dnes.bg/notifikacii/2019/10/16/turciia-dyrji-50-amerikanski-iadreni-bombi-kato-zalojnici.426360", "text": "Около 50 американски ядрени бомби са държани \"като заложници\" от Турция в база на Вашингтон. САЩ търси дипломатически начин да си ги върне обратно, пише The New York Times.\r\nАмерика изтегли войниците си от Северна Сирия, като по този начин позволи Турция и Русия да навлязат в региона. А Доналд Тръмп, който бе обвинен дори от привържениците си, че е изоставил своите съюзници, заплаши съседката ни, че ще \"унищожи икономиката й и договорът за съюзничество с Анкара\".\r\nНо след бързото изтегляне на войниците и влошаването на отношенията между двете страни, остави служителите в администрацията в неудобно положение. Те трябва да измислят начин как да си върнат 50-те ядрени бомби, които се съхраняват във Военновъздушна база Инджирлик в Турция.\r\n                \n                \n                Според един от служителите, бомбите сега \"са заложници на господин Ердоган\". А американците нямат правилен ход - ако изтеглят боеприпасите, това би значело край на отношенията със съюзниците си в НАТО. Ако ги оставят там, това поставя оръжията за масово разрушение под риск.\r\n \r\n ", "date": "2019.10.16", "title": "Турция държи 50 американски ядрени бомби \"като заложници\" "}
{"url": "https://www.dnes.bg/index/2019/10/16/simvolyt-ne-e-vajen-a-znachenieto-kak-nacistite-si-prisvoiha-svastikata.426334", "text": "\r\nНацистите съвсем целенасочено са използвали архитектурата, изкуството и дизайна, за да укрепят режима си. Днес свастиката е най-известния символ, който е присвоен от Хитлер.\n\r\nПървоначално свастиката е използвана като символ на щастие и късмет. \n\r\nНационалсоциалистите създават не един и два символа, за да укрепят и властта си и позиицията на Адолф Хитлер. \n                \n                \n                \r\nПример за това е радиоприемника 301. Номерът прави препратка към датата 30 януари, денят, в който Хитлер полага клетва като канцлер на Германия през 1933 г. \n\r\nНа теория нацистка Германия отхвърля комунистическото и модернистичното изкуство, но присвоява елементи и от двете течения. \n\r\n\"Няма такова нещо като нацистки дизайн\", обяснява пред  кураторът Тимо де Рийк. Той казва, че елементите, които нацистите използват, са съставени от 2 или 3 направления, съществували по онова време. \n\r\n\"Нацистите просто са ги присвоили и са им дали ново значение и това е важна подробност\", казва той. \n\r\nХитлер често се опитва да впечатли останалата част от света с постиженията в нацистка Германия. \n\r\nДнес в Германия свастиката е забранен символ, но архитектурата от времето на националсоциалистическата партия няма как да бъде напълно премахнат. \n\r\nМузеят \"Ден Бош\" в Холандия цели да обезсили нацисткото наследство. \n\r\nТрябва да се изправим лице в лице със собствената си култура, смята Тимо де Рийк. Защото нацистките символи, сами по себе си, нямат сила. Важно е значението, което им се приписва.\r\n   ", "date": "2019.10.16", "title": "Символът не е важен, а значението. Как нацистите си присвоиха свастиката?"}
{"url": "https://www.dnes.bg/akoshtete-vqrvaite/2019/10/16/sled-tejyk-den-idei-za-relaks.426353", "text": "Работата може да бъде доста стресираща. Понякога дори в края на работния ден продължавате да мислите за нея и да се ядосвате. Това води до прегряване или т.нар. „бърнаут“ (burnout), така че се научете да почивате, за да дадете възможност на мозъка и тялото си да се възстановят.\n\r\nЕто и няколко идеи, които няма да ви отнемат много време и можете да приложите почти изцяло в домашна среда:\r\n\n\r\nТоплата вода доказано отпуска мускулите, а примесена с подходящи аромати може бързо да ви накара да забравите тежкия ден. Не взимайте обаче горещ душ за дълго време, тъй като високите температури не се отразяват положително на кожата.\n\r\n\n                    \n                    \n                \n                \n                \n                \r\nДори да вярвате, че сте на ръба на силите си и мисълта да обувате клина и да се товарите физически буквално да ви убива, една лека тренировка всъщност ще ви зареди. Облечете удобни дрехи и направете няколко кръга у дома. Може и под формата на танци.\n\r\n\n\r\nНе се зомбирайте пред екрана, но спокойно може да изгледате някое забавно филмче или поредната серия от любимия си сериал. Потопявайки се в историята, вие ще дадете възможност на мозъка си да си почине от другите мисли, които го мъчат.\r\nВижте още по темата в\r\n ", "date": "2019.10.16", "title": "След тежък ден: Идеи за релакс"}
{"url": "https://www.dnes.bg/notifikacii/2019/10/16/diado-se-vyrza-na-alo-izmamnici-podari-im-38-000-leva.426320", "text": "Възрастен мъж от Петричко стана поредната жертва на телефонните измамници. \n\r\nНа 14 октомври  вечерта му непознат се обадил в дома на 71-годишен мъж от с. Марино поле и се представил за полицай. \n\r\nТой му поискал пари, за да помогне за разкриването на банда ало измамници. \n\r\nДядото му повярвал и дал около 20 000 лв. и около 10 000 долара. \n\r\nОкръжната дирекция на МВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. \n\r\nПри провеждането на полицейски операции няма утвърдена практика полицейските служители да искат лични парични средства и ценности от гражданите.\n                \n                \n                \r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки, е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2019.10.16", "title": "Дядо се върза на ало измамници, подари им 38 000 лева"}
{"url": "https://www.dnes.bg/blizak-iztok/2019/10/16/pylna-katastrofa-situaciiata-v-siriia-e-nachaloto-na-nova-kriza.426008", "text": "Ситуацията в сирийските райони по протежение на границата с Турция, където продължава турската офанзива срещу кюрдската милиция, и оттеглянето оттам на американските войски по решение на президента на САЩ Доналд Тръмп са сред водещите теми в днешните западни издания.\n\r\nВ редакционна статия лондонският в. \"Гардиън\" пише, че американският президент е бил предупреден за последиците от предателството към кюрдите. Сега може да види какви са, но това продължава да не го интересува. \n\r\n\"Пълна катастрофа\" написа вчера бившият американски пратеник в международната коалиция срещу \"Ислямска държава\" Брет Макгърк, обобщавайки събитията от последните дни, посочва изданието. Решението на Тръмп да изостави американските кюрдски партньори в Североизточна Сирия и да покани там турските сили беше взето толкова внезапно, че дори част от неговата администрация остана изненадана. Неумолимите последици се появиха със същата бързина. Но те не бяха изненада.\n                    \n                    \n                \n                \n                \n                \r\nПърво дойде хуманитарната катастрофа: смята се, че около 130 000 души вече са избягали от турската офанзива. После дойдоха твърденията на правозащитни групи, че деветима цивилни, между които и изявен кюрдски политик, са били екзекутирани от подкрепяни от турците милиции. На трето място дойдоха най-новите съобщения, че поне 750 души, заподозрени за връзки с \"Ислямска държава\", са избягали от лагера Айн Аса след турска бомбардировка в съседство.\n\r\nПроцедурите по импийчмънт и изборите през 2020 г. подхраниха отколешното желание на президента да изведе американските войски от региона. Запитан за потенциалната опасност от бягството на свързани с ИД затворници, той сви рамене: \"Те ще избягат в Европа\".\n\r\nБившият американски министър на отбрана Джим Матис предупреждава, че активизирането на ИД е сигурно. Това е още една причина за натиск срещу Турция да прекрати смъртоносната си офанзива, както и фактът, че кюрдски лидери говорят открито за договаряне с Русия и режима на Башар Асад. Последиците от съдбоносния разговор на Тръмп с турския президент преди седмица са поразителни. Пълна катастрофа? Тя едва започва, прогнозира \"Гардиън\".\n\r\nБританският в. \"Таймс\" пише по темата, че сега всеки съюзник на САЩ се страхува да не бъде предаден като кюрдите. Изменчивата външна политика на Тръмп означава, че европейските държави трябва да се подготвят също да бъдат захвърлени. Авторът саркастично пише, че може би кюрдите трябва да нарекат пътя към град Ракка (бившата \"столица\" на халифата) \"магистрала Тръмп\" или да преведат книгата на Тръмп \"Изкуството на сделката\" на кюрдски.\n\r\nПодлизурството изглежда върши работа на Полша, която почти единствена сред американските съюзници се радва на благосклонността на Вашингтон. Скоро 5500 американски войници ще бъдат разположени в тази страна, ще има и база, която поляците находчиво нарекоха \"Форт Тръмп\".\n\r\nЛаскателството, а не лоялността е основната валута за приятелите на Америка. Жертви, правени в миналото, не означават нищо, подчертава \"Таймс\".\r\n/БТА/", "date": "2019.10.16", "title": "Пълна катастрофа: Ситуацията в Сирия е началото на нова криза"}
{"url": "https://www.dnes.bg/notifikacii/2019/10/16/prostreliaha-myj-v-dianabad-izvyrshiteliat-se-izdirva.426372", "text": "34-годишен мъж е бил прострелян в София при битов скандал, съобщиха от МВР.\r\n стрелбата е станала в квартал \"Дианабад\", а раненият е чужденец, живеещ от много години в България.\r\n\r\nПострадалият е откаран в медицинско заведение с рана по врата, като по първоначална информация няма опасност за живота му.\r\n\r\nПредстои да се изясни какъв тип е оръжието, използвано срещу него.\r\nСигнал за инцидента е постъпил към 17.40 часа. На адреса незабавно са насочени полицейски служители и екип на Спешна помощ", "date": "2019.10.16", "title": "Простреляха мъж в \"Дианабад\", извършителят се издирва"}
{"url": "https://www.dnes.bg/kino/2019/10/16/zoui-kravic-shte-e-jenata-kotka-v-batman.426327", "text": "Американската актриса Зоуи Кравиц ще влезе в ролята на Жената-котка в следващия филм за Батман, в чийто образ ще се превъплъти Робърт Патинсън, съобщава БТА, позовавайки се на Франс прес.\r\nЗоуи Кравиц се сдоби с голяма популярност благодарение на една от успешните телевизионни поредици на телевизия HBO - \"Големите малки лъжи\".\r\nПреди Кравиц, в ролята на Жената-котка се изявиха актрисите Мишел Пфайфър, Холи Бери и Ан Хатауей.\r\nНовият \"Батман\" под режисурата на Мат Рийвс /\"Зората на планетата на маймуните\"/ ще излезе на екран през 2021 година.\r\n30-годишната актриса Зоуи e дъщеря на музиканта Лени Кравиц. Тя беше включена и в кастинга на пост-апокалиптичната филмова трилогия \"Дивергенти\".", "date": "2019.10.16", "title": "Зоуи Кравиц ще е Жената-котка в \"Батман\""}
{"url": "https://www.dnes.bg/muzika/2019/10/16/sara-braitmyn-prevryshta-ndk-v-prikazka.426349", "text": "Сара Брайтмън пристига за концерта си в София с екип от над 60 човека, които ще превърнат сцената на НДК в истинска приказка.\r\nСъбитието на 20 октомври в зала 1 на НДК е част от световното турне Hymn: Sarah Brightman In Concert, започнало през ноември 2018 г. в Южна Америка и включва над 120 концерта на пет континента през тази и миналата година.\r\nФеновете на световноизвестното сопрано ще имат удоволствието да се насладят на спектакъл с продължителност над два часа, с много светлинни и сценични ефекти, а самата Сара Брайтмън излиза със зашеметяващи костюми, обясняват организаторите.\r\nОсвен музикантите от бенда й, участие ще вземат музикантите и хора на Софийската филхармония.", "date": "2019.10.16", "title": "Сара Брайтмън превръща НДК в приказка"}
{"url": "https://www.dnes.bg/stranata/2019/10/16/mosv-shte-globiava-za-gorene-na-gumi-drehi-dogrami.426362", "text": "Във връзка с предстоящия отоплителен сезон Министерството на околната среда и водите /МОСВ/ предприема превантивни мерки и засилва контрола по спазване на нормативните изисквания за недопускане на нерегламентирано изгаряне на отпадъци, съобщиха от МОСВ.\r\nИзпълнението на контрола е възложено на Регионалните инспекции по околна среда и водите /РИОСВ/, които трябва стриктно да следят да се спазва изискването предаването на отпадъци с цел изгаряне да се извършва само въз основа на писмен договор с лица, притежаващи документ за изгаряне на отпадъци. В случай на констатирано нерегламентирано изгаряне ще бъдат налагани принудителни административни мерки.\r\nОсобено внимание при проверките на РИОСВ ще се обръща на нерегламентираното изгаряне на излезли от употреба гуми, отработени масла, отпадъци от текстил, дървени дограми и други лесно запалими материали, тъй като това е процес, при който се отделят вредни емисии в атмосферата, които са канцерогенни.\r\n                    \n                    \n                \n                \n                \n                При констатиране на нерегламентираното изгаряне на отпадъци от страна на физически лица, санкцията, която се налага, е в размер до 5000 лв. Еднолични търговци или юридически лица, които нерегламентирано изгарят или извършват друга форма на нерегламентирано третиране на неопасни отпадъци /например за излезли от употреба гуми и употребявани дрехи/ се наказват с глоба от 1400 до 4000 лева.\r\nЗа явно маловажни случаи при установяване на нерегламентирано изгаряне, компетентните органи налагат глоби в размер от 10 до 50 лв. срещу издаване на фиш по реда на Закона за административните нарушения и наказания.\r\nИмуществена санкция в размер от 10 000 до 50 000 лв. се налага на еднолични търговци или юридически лица, които изхвърлят опасни отпадъци на неразрешени за това места и/или нерегламентирано изгарят опасни отпадъци /например за отработените масла и отпадъците като стъкло, пластмаса и дървесина, съдържащи или замърсени с опасни вещества както се класифицират боядисаните дограми/.", "date": "2019.10.16", "title": "МОСВ ще глобява за горене на гуми, дрехи, дограми..."}
{"url": "https://www.dnes.bg/science/2019/10/16/ucheni-otkrili-jivot-na-mars-oshte-prez-70-te-na-minaliia-vek.426311", "text": "Всички се питат имало ли е живот на Марс и дали Червената планета е бъдещето на нашата Земя. Оказва се, че поне на един от въпросите сме отговорили още през 70-те на миналия век.\r\nВ статия, публикувана в Scientific American journal, бившият учен от НАСА Гилбърт Левин твърди, че още през 1976 година, когато пращат сондите \"Викинг\" на Марс, са открили доказателства за живот на планетата. \r\nПо време на експериментите наречени Labeled Release (LR) учените тестват почвата на Червената планета. \"Тогава отговорихме на вечният въпрос\", пише Левин в статията си.\r\nСондите \"Викинг\" поставили хранителни вещества в почвата. Ако имало живи организми, то те щели да ги изядат и да оставят следи от метаболизъм, които радиоактвни монитори щели да засекат. За да бъдат данните точни, тестът се повтарял в почва, която предварително е била изпечена - процес, който е щял да убие всички живи организми, ако има такива, в нея.\r\n                    \n                    \n                \n                \n                \n                В първите тестове следи имало. Във вторите нямало. Ала според Левин, НАСА не успяла да открие органични материали в почвата на Марс. Не успяла да повтори теста и в лабораторията си по-късно. За това организацията отхвърлила резултатите като фалшиви и ги отдала на непозната химична реакция.\r\n\"НАСА заключи, че LR е открил нещо, което имитира живот, но не и живот като цяло. От \"Викинг\" насам нито една от сондите на организацията не е носила инструмент за засичане на органични вещества със себе си\", пише Левин в статията си.\r\n\"Какво е доказателството, че на Марс няма живот? Никакво\", допълва той. Той обяснява, че дори и в мисията си през 2020 година, сондата, която НАСА ще прати на Червената планета, няма да има уред за засичане на живот.", "date": "2019.10.16", "title": "Учени открили живот на Марс още през 70-те на миналия век? "}
{"url": "https://www.dnes.bg/obshtestvo/2019/10/16/ima-li-ravnopravie-mejdu-polovete-na-rabotnoto-miasto.426371", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДиректорът на Международния валутен фонд Кристалина Георгиева обяви, че ще се бори за равноправие на жените и мъжете на работното място. И се обяви за женски квоти. А доклад на фонда констатира - жените полагат много повече неплатен труд. \nДияна Иванова е управител на агенция за недвижими имоти в Бургас. Има своя рецепта как една жена да бъде успешна  и да стигне до ръководни постове у нас. \r\n\r\nПризнава обаче, че за определени постове в различни организации и е било трудно да се съревновава с мъжете.\r\n\r\nСега Дияна като работодател дава шанс предимно на жени, разказва историята й телевизия Bulgaria ON AIR.", "date": "2019.10.16", "title": "Има ли равноправие между половете на работното място?"}
{"url": "https://www.dnes.bg/zvezdi/2019/10/16/fenove-napadnaha-kaili-djenyr-zaradi-photoshop.426297", "text": "Последователите на Кайли Дженър в социалните мрежи отново я нападнаха. Те изтъкнаха, че тя обработва прекалено много снимките си и дори не умее да си служи добре с Photoshop-a.\r\nЗвездата качи снимки от стара фотосесия с дъщеря си - Сторми. На тях двете са по бански и се наслаждават на слънчевото време. Кайли е с електриково жълт бански костюм, а бикините са с висока талия.\r\n \r\nНо нейните последователи в Instagram не останаха очаровани от тялото ѝ. Те много пъти са писали, че тя преправя снимките си с програми, а и смятат, че риалити звездата си е правила пластични операции.\r\n \r\n\"Някой има страхотни умения за обработване на снимка, а?\", \"Нито един човек не бива да е оформен по този начин\",\r\n\"С цялото ми уважение, твоите бедра не изглеждат естествени. Не се връзват със структурата на тялото ти\", пишат гневните интернет потребители.\r\n \r\n", "date": "2019.10.16", "title": "Фенове нападнаха Кайли Дженър заради Photoshop"}
{"url": "https://www.dnes.bg/sofia/2019/10/16/parite-za-pregradite-v-metroto-po-op-transport.426350", "text": "Метростанции по линия 1 и линия 2 в София ще бъдат оборудвани с автоматични преградни врати на перона с цел намаляване на риска от инциденти. \nВъзможността за финансирането им се осигурява с промени в ОП \"Транспорт и транспортна инфраструктура\" 2014-2020 г.\r\nПреди два месеца стана ясно, че се предвижда прегради да има на 12  станции от двете линии, както и на всички спирки по строящата се в  момента трета линия. \n\r\nПреградите са с врати, които ще се отварят  едновременно с тези на влака. Така чакащите на станцията хора ще бъдат  предпазени от падане или навлизане на релсите.\r\nПървите врати  ще бъдат поставени на две от най-натоварените станции \"Опълченска\" и  Стадион \"Васил Левски\" вероятно през лятото догодина. Прогнозната цена  за първите две прегради е 3.2 млн. лв. без ДДС, цената за останалите  десет ще бъде на стойност около 15 млн. лв. без ДДС, каза тогава шефът  на \"Метрополитен\" Стоян Братоев.\r\n                    \n                    \n                \n                \n                \n                В обхвата на ОП \"Транспорт\" се включва финансирането на подготовката на проектите за развитие на железопътните възли Русе, Варна и Горна Оряховица. Така ще се гарантира пълната им готовност за реализация в следващия програмен период.\n\r\nС други промени в обхвата на програмата се включва модернизацията на осигурителните системи в железопътния участък Русе-Каспичан, която заменя проекта за внедряване на ETCS по протежение на жп отсечката София-Септември.\r\n \r\n\n\r\n\r\n ", "date": "2019.10.16", "title": "Парите за преградите в метрото - по ОП \"Транспорт\""}
{"url": "https://www.dnes.bg/blizak-iztok/2019/10/16/nad-70-civilni-zaginali-ot-nachaloto-na-turskata-operaciia-v-siriia.426315", "text": "Над 70 цивилни са загинали в Северна Сирия от началото на военната операция на Турция и нейните съюзници от въоръжената сирийска опозиция, предаде агенция ТАСС, като се позова на телевизия \"Ал Арабия\".\r\n\r\nПо данни на телевизията заради военните действия около 300 000 души са напуснали домовете си.\n\r\nНа 9 октомври Анкара започна в Северна Сирия операция, наречена \"Извор на мира\", чиято цел е създаване на буферна зона покрай турската граница, припомня БТА. \r\n\r\nТам по замисъла на Анкара ще могат да се завърнат сирийските бежанци, които Турция прие на своя територия.\r\n\r\n ", "date": "2019.10.16", "title": "Над 70 цивилни загинали от началото на турската операция в Сирия "}
{"url": "https://www.dnes.bg/obshtestvo/2019/10/16/svyrzaha-liubopitni-imena-s-rasistkiia-skandal-na-macha-s-angliia.426370", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКои са феновете, уловени от фотографите и телевизионните камери с вдигнати във фашистки поздрав ръце на мача с Англия? Това трябва да установи полицията, която започна арести на част от заподозрените, издавали маймунски звуци на стадион \"Васил Левски\". \n\nОт полицията за момента са установили 15 ултраси, като за 9 от тях има данни за участие  в расистката проява. Част от тях са с криминални регистрации. В Първо районно управление в София са задържани шестима, други трима все още се издирват.\r\nРазпитите продължиха през целия ден. Излизащите от полицията обаче отказаха коментар. \n                    \n                    \n                \n                \n                \n                \r\nВ същото време агенция \"Ройтерс\" разпространи снимки на български фенове от стадиона, облечени в черни дрехи, с маски и качулки. А много световни издания ги препечатаха на първите си страници. На тях се виждат и популярни лица. Сред тях е ММА боецът Георги Валентинов, известен и като бивш приятел на плеймейтката Златка Райкова, . \n\r\nНепосредствено до Валентинов е Теодор Грудов, с прякор Теди-Хитлера, близък с \"Мис Силикон 2018\" - Ана-Мария Чернева. Неотдавна, в телевизионно интервю за обществената телевизия, Грудов показа татуировките си с нацистки символи. На фотографията се разпознава и Любомир Делев, който сам се представя като ултрас и кикбоксьор. \n\r\nАко съучастието на феновете в хулиганските прояви бъде доказано, Законът за футболното хулиганство предвижда отнемане на правото за посещение на спортни събития у нас и в чужбина до 2 години и глоба до 2000лв.", "date": "2019.10.16", "title": "Свързаха любопитни имена с расисткия скандал на мача с Англия"}
{"url": "https://www.dnes.bg/obshtestvo/2019/10/16/premieryt-na-kambodja-bil-u-nas-pri-jivkov-imalo-razlika.426355", "text": "България и Камбоджа ще работят по споразумение за защита на инвестициите и търговията, съобщи премиерът Бойко Борисов на брифинг в Министерския съвет с колегата си от Кралство Камбоджа Хун Сен.\n\r\n\"Българи са загинали във войната в Камбоджа и затова се надявам бързо да си възстановим отношенията в нови, прагматични – икономически, търговски, туристически, със защита на бизнеса, развитие на високотехнологичните зони. И сега във военната промишленост ремонтираме техните танкове, даваме оръжие на добри цени\", коментира Борисов.\n\r\nМежду двете страни бяха подписани споразумения за икономическо и научно-техническо сътрудничество, за сътрудничество в областта на културата и между двата дипломатически института.\n                    \n                    \n                \n                \n                \n                \r\n\"Колегата е идвал още по времето на Тодор Живков, два пъти е идвал на почивка в Евксиноград във Варна и може да направи разлика на това, което в София сме постигнали и в другите градове\", изтъкна Борисов.\n\r\nБългария ще възстанови и традицията от миналото за обмен на студенти, като ще приемем 10 със стипендия. Молбата е от страна на Камбоджа, където много завършили висше образование у нас, са на високи позиции, стана ясно на брифинга.\n\r\nВизитата на министър-председателя на Камбоджа е първата по рода си за последните близо 40 години. Тя е част от обиколката в Европа на Хун Сен, включваща също Чехия и Унгария. Хун Сен е посещавал България през 1981 г. в качеството му на заместник министър-председател и министър на външните работи на Народна република Кампучия (преименувана на Камбоджа от 1989 г.).\n\r\nГостът изтъкна, че от посещението му тогава и двете страни са претърпели промени и трансформации.\r\nВръзката между България и Камбоджа е почти на 60 г., Камбоджа никога няма да забрави какво България е сторила за нея по време на геноцида на червените кхмери, каза Хун Сен.\n\r\nТой посочи, че двамата премиери могат да разговарят като приятели за двустранните отношения и изрази надежда посещението му в София да доведе до още по-добри резултати.\n\r\nПремиерът на Камбоджа покани българския си колега Бойко Борисов на срещата Азия – Европа през есента на 2020 г., на която ще бъде домакин, както и да посети страната му.", "date": "2019.10.16", "title": "Премиерът на Камбоджа бил у нас при Живков, имало разлика"}
{"url": "https://www.dnes.bg/health/2019/10/16/za-kakvo-podskazva-cvetyt-na-ezika.426230", "text": "Виждате нещо странно в огледалото, когато си отворите устата? Езикът ви има необичаен цвят или сте забелязали някакви образувания по него, които преди не сте имали? Някои от тези изменения са безобидни, но други биха могли да подсказват за здравословен проблем. Ето какво означават различните промени в езика.\r\n\r\nКогато по езика се появят малки издутини, наподобяващи тези на ягода, както и зачервяване, това може да е сигнал за дефицит на витамин В12. Потърсете лекарско мнение. Лекарят ви може да ви назначи изследване, с което да се установи има или не недостиг на този витамин. Дефицитът на витамин В12 е съпроводен от симптоми като умора, проблеми с равновесието, слабост на мускулите, проблеми с паметта, нервност.\r\n                    \n                    \n                \n                \n                \n                \r\nВъпреки че на пръв поглед черният или кафяв език изглежда ужасно и плашещо, в повечето случаи това се дължи на най-обикновено оцветяване от храни, кафе, тютюнопушене. За да премахнете неприятното оцветяване, наблегнете на добрата хигиена.\r\n\r\nТова може да означава инфекция, в повечето случаи гъбична или бактериална. С подходящи проби и преглед от лекар специалист може да се установи какво е точното страдание, което ви мъчи и как да го лекувате.\r\n", "date": "2019.10.16", "title": "За какво подсказва цветът на езика?"}
{"url": "https://www.dnes.bg/balkani/2019/10/16/za-vse-poveche-makedonci-bylgariia-e-nepriiatelska-strana.426359", "text": "В Северна Македония е регистриран скок на гражданите, който смятат, че България е неприятелска страна, сочи наскоро направено проучване, предаде БТА като цитира МИА. \n\r\n\r\nЗа разлика от 2018 г. негативните възприятия към България са се увеличили до 23,1 процента от само 0,5 процента миналата година, сочи проучването.\r\n\r\nПопитани коя страна е най-малко приятелски настроена към Северна Македония, 24,7% са заявили, че това е Гърция, 23,1% - България, 17,4 на сто - Албания, следват Косово (4,4%), САЩ (3,5%), Русия (3,5%), Сърбия (2,5%) и ЕС (1,3%).\r\n\r\nСАЩ са големият приятел на страната според 10,4 на сто от анкетираните, следвани от Германия (10,4%) , Турция (7,7%), ЕС (4,7%), България (3,4%), Албания (3,2%), Гърция (2,5%) и НАТО (1,7%).\r\n\r\nАнкетата на Центъра за европейски стратегии „Евротинк“, представена във вторник, включва въпроси във връзка с европейската интеграция на Северна Македония.\r\n ", "date": "2019.10.16", "title": "За все повече македонци България е неприятелска страна "}
{"url": "https://www.dnes.bg/index/2019/10/16/protest-na-krainodesni-slava-na-ukraina-nikakva-kapitulaciia.426204", "text": "Размахвайки запалени червени сигнални ракети и с викове \"Слава на Украйна\", хиляди крайнодесни и националистични активисти преминаха в понеделник на шествие през Киев, протестирайки срещу управлението на президента Зеленски и дългоочаквания му мирен план за Източна Украйна.\n\r\nВ опит да докаже патриотизма си Зеленски в понеделник посети украински войски на фронтовата линия на петгодишния конфликт с подкрепяните от Москва сепаратисти, в който са убити най-малко 13 000 души. Преди това той отдаде с минута мълчание почит на убитите в този конфликт украинци, пише Асошиейтед прес.\n\r\nПолицията се разположи около важни обекти в украинската столица, където над 10 000 души преминаха в шествие с жълто-сини украински знамена. Това бе една от няколкото прояви, с които в понеделник в Украйна се отбеляза Денят за защита на родината. Зеленски призова демонстрантите да се въздържат от насилие и предупреди за потенциални провокации от хора, които искат да сеят хаос.\n\n\n\r\n                \n                \n                Мъже в черни дрехи, размахващи червени сигнални ракети, водеха шествието. Някои от тях носеха бели маски, за да скрият самоличността си.\n\r\n\"Слава на Украйна! Никаква капитулация!\", скандираха те.\n\r\nСред протестиращите имаше ветерани от конфликта в униформи, които призоваха Зеленски да не допуска изтегляне на войските, местни избори или амнистия за сепаратистите - все елементи от буксуващия мирен план, който украинският президент се опитва да съживи.\n\r\n\"Каква цена е готов да прати Зеленски? Той е готов да предаде всички нас, за да постигне мир с Русия. И ние няма да мълчим\", каза 46-годишният ветеран Тарас Волошко.\n\r\n\"Изтеглянето на войските е катастрофа за страната. Русия използва ситуацията, за да превземе териториите, от които се изтегляме\", каза лидерът на крайнодесния Национален корпус Андрий Билетски.\n\r\nБившият комедиен актьор Зеленски спечели президентските избори с обещанието да сложи край на конфликта. Той благодари на украинските военнослужещи за защитата на страната от външно влияние и ги призова \"да се върнат живи\".\n\r\n\"Украйна е независима, суверенна, единна и демократична държава\", каза Зеленски на войниците и завърши речта си със \"Слава на Украйна!\"\n\r\nПо-рано този месец Украйна, Русия и сепаратистите подписаха предварително споразумение за изтегляне на тежкото въоръжение и произвеждане на избори в Донбас. Изтеглянето още не е извършено заради артилерийски обстрел от двете страни и заплахи от украински хардлайнери да го осуетят.\n\r\nЗеленски държи да изпълни споразумението и настоява, че то е единственият начин страната му да продължи напред.\n\r\nТой продължава да се радва на подкрепата на повечето украинци, които изтъкват, че трябва да му се даде време да изпълни обещанието си за съживяване на икономиката. Украинците също така не обърнаха внимание на смущаващия му телефонен разговор с президента на САЩ Доналд Тръмп, който предизвика разследване за импийчмънт в САЩ.\n\r\n\"Обичам страната си, но не съм като тези националисти, нямам време за протести. А и до какво добро води това?\", пита 68-годишната бивша работничка в оръжеен завод Надя Кузменко, която чисти домове, за да добави пари към пенсията си от 125 долара.\n\r\nПротестиращите в Киев се събраха на Майдана - площада, който символизира украинското въстание срещу руското влияние. Хиляди от тях продължиха към президентството. Властите на Киев съобщиха, че шествието е приключило мирно.\n\r\nМножеството от демонстранти пред президентската администрация обвиниха Зеленски, че е \"слуга на Кремъл\" и се опитва \"да сключи сделка с дявола\".\n\r\nКритици на споразумението го смятат за капитулация пред Русия и се боят, че то ще даде на Русия водеща роля в определянето на бъдещето на раздирания от конфликта регион. \"Мир след Победа\", гласеше надписът на голям транспарант.\n\r\nРъководителят на една от протестиращите групи - Ветеранско Братство, каза, че миналата седмица Зеленски се е срещнал при закрити врата с националистически групи, за да се опита да им обясни позицията си и да успокои напреженията, но добави, че според него президентът няма план.\n\r\nДокато националистическите групи се събираха пред основни обекти в Киев, на други места в града семейства с бебешки колички отбелязваха празника, ядяха сладолед и се радваха на необичайно топлия есенен ден.\r\n \r\n/БТА/\r\n ", "date": "2019.10.16", "title": "Протест на крайнодесни: Слава на Украйна! Никаква капитулация!"}
{"url": "https://www.dnes.bg/notifikacii/2019/10/16/atanas-furnadjiev-smenia-mihailov-nachelo-na-bfs.426374", "text": "Атанас Фурнаджиев ще смени Борислав Михайлов начело на БФС. В момента той се води вице на БФС и по всичко личи, че именно той ще наследи Михайлов, като няма да има извънреден конгрес на футболната ни централа.\r\nКакто е известно, първи вицепрезидент на БФС е Йордан Лечков, но той в момента води предизборна кампания за кмет на Сливен. \n\n\n\"Да, има ме в общата картина за президентския пост на Съюза. Това не е тайна, има си устав, който ще следваме в петък. Не мисля, че проблемът на българския футбол се казва Боби Михайлов. Дали имаше нещо предварително подготвено в реакцията на публиката на мача с Англия? Близко е до ума да си помислим такова нещо\", посочи той.\n                \n                \n                \r\n\"Все пак не искам да се ангажирам с коментар, има заловени, знаят се кои са, нека органите свършат своята работа. Занапред ще бъдат взети много по-сериозни мерки - както от УЕФА, така и местните футболни структури\", заяви Фурнаджиев пред Спортал.\n\r\nОчаква се той да наследи Михайлов начело на централата, като няма да бъде в позицията на временно изпълняващ длъжността, а на постоянен. Предварителните очаквания сочат, че в петък би трябвало да бъде свикан извънреден конгрес, на който да бъде избран нов Изпълком и президент на футболната централа.\n\r\n\r\n ", "date": "2019.10.16", "title": "Атанас Фурнаджиев сменя Михайлов начело на БФС"}
{"url": "https://www.dnes.bg/index/2019/10/16/pomosht-kakva-roklia-da-izbera-za-sezona.426354", "text": "Макар температурите навън да са по-скоро пролетни, ние все пак вече се настройваме за есента.\r\nИ част от този процес е да разгледаме какво предлагат магазините за новия ни есенен гардероб.\r\n \r\nЕдин от любимите компоненти на всички в редакцията са роклите със средна дължина, тъй като събират в едно женственост, красота и практичност. Все пак вече живакът в термометрите не е над 28 градуса, което значи, че минироклите ги носим само с чорапогащник.\r\n \r\n\r\n \r\n\r\n \r\nЕдин от най-видимите признаци, че есента е дошла, е промяната в палитрата. Ако лятото залагахме на бели, червени и генерално по-ярки и наситени цветове, то по това време на годината ни се иска да се завърнем към по-земните такива. Тази рокля от H&M е събирателно на това как си представяме следващите месеци – ефектни, цветни, пъстри и с красиви обемни ръкави за закачка.\r\n \r\n\r\n \r\nВечните класики в комбинация от черно и бяло никога не излизат от мода, а само претърпяват своята модернизация. От обиколката по магазините се влюбихме в роклята с V-образно деколте на Mango, която завършва с плисирана долна част и игра с геометричните форми. Истинска феерия за есента!\r\n\r\n", "date": "2019.10.16", "title": "Помощ: Каква рокля да избера за сезона? "}
{"url": "https://www.dnes.bg/muzika/2019/10/16/sled-10-g-pauza-avril-lavin-otnovo-na-scenata.426303", "text": "Канадската певица Аврил Лавин ще изнесе догодина два концерта във Великобритания - първите й шоута отвъд океана от 2011 г., съобщи Контактмюзик.\r\nКонцертите - част от турнето й \"Нead Above Water\", ще бъдат организирани на 1 април в \"Брикстън Академи\" в Лондон и на 2 април в \"O2 Аполо\" в Манчестър. Шоутата са в подкрепа на едноименния албум на певицата, документиращ продължителната битка с лаймската болест, която разви през 2014 г.\r\nАврил Лавин не е имала изяви във Великобритания от 2011 г., когато гостува в страната в рамките на турнето си \"The Black Star\", припомня БТА.\r\nСеверноамериканската част от концертната обиколка на 35-годишната изпълнителка - първата й от пет години, приключи миналата седмица. Аврил Лавин сподели, че завръщането й на сцената след продължителната битка с болестта я е направило \"изключително щастлива\".", "date": "2019.10.16", "title": "След 10 г. пауза: Аврил Лавин отново на сцената"}
{"url": "https://www.dnes.bg/index/2019/10/16/liuis-hamiltyn-stanete-vegani-samo-taka-shte-spasim-sveta.426301", "text": "Люис Хамилтън е само на една крачка от спечелването на поредната титла във Формула 1. Ала изглежда че петкратният световен шампион не е особено щастлив. Той публикува съобщение в Instagram, което притесни феновете му.\r\n„Чувствам, че просто искам да зарежа всичко. Да се изключа напълно. Защо да ми пука, след като в света цари такъв хаос, а хората не се интересуват от това?“, пише звездата в дълъг пост.\r\nХамилтън изпусна победата в Япония миналата седмица, но Мерцедес завоюва титлата. Притеснението му обаче не е продиктувано от случващото се на пистата, а със с природата като цяло.\r\n„Здравей Свят, надявам всички се наслаждават на деня си. Точно сега аз съм тъжен, заради това на къде отива света. Измирането на нашата раса става все по-вероятно докато прекаляваме с използването на ресурсите. Светът е объркано място. Лидерите ни или са необразовани, или не се интересуват от околната среда“, пише Хамилтън.\r\n                \n                \n                През последните няколко години той не спира да обръща внимание на случващото се с глобалното затопляне. През 2017 година шампионът премина на растителна диета и спря да яде месо. А преди няколко месеца обяви, че ще отвори верига за веган бургери, за да намали въглеродните емисии.\r\n\"Селското стопанство е най-големият замърсител с повече от 50% от цялата туристическа и пътническа индустрия комбинирано. Тъжен съм, че виждам как хората, дори и мои близки приятели, игнорират какво се случва всекидневно. Образованието е ключът – учили са ни, че месото е добро за нас, но са ни лъгали в продължение на стотици години. Аз съм на 32 години и осъзнавам какъв отпечатък оставям върху света. Опитвам се всекидневно да разбера какво да направя за да съм по-добър. Искам животът ми да има значение и честно, досега той няма смисъл.\r\nДа съм част от проблема е безсмислено. Да съм част от решението е смислено и се старая да се справям по-добре“, допълва Хамилтън. Той призовава всеки да се образова и да намери нещо, което да го стимулира да опазва околната среда.\r\n„Станете вегани. Това е единственият начин да спасим планетата си. Може да стане толкова бързо – просто трябва да насочите вниманието си там“, пише в заключение петкратният шампион.\r\nРазбира се, от тима му Мерцедес веднага бяха потърсени за коментар. Пред журналисти, говорител на отбора заяви, че Люис е говорил за околната среда и не е имал нищо предвид относно участието му във Формула 1.\r\n\"Въпреки че не съм сигурен...\", заяви той.\r\nИ докато феновете му бяха притеснени от думите \"искам да зарежа всичко\", то други еко активисти не бяха много възхитени от думите на Хамилтън. Един потребител написа в Twitter: \"Трудно е да те вземем на сериозно, след като работата ти е да караш в кръг бълваша газове земна ракета.\"\r\nДруг също критикува шампиона: \"Люис Хамилтън ви казва да станете вегани, след като той самият кара кола с огромен двигател около света.\"\r\n\"Ако всички станем вегани, това позволява на някои от нас да обикалят около света с частни самолети и да продължават да се състезават. Това ли е мисловният ти процес?\", пише друг потребител.", "date": "2019.10.16", "title": "Люис Хамилтън: Станете вегани, само така ще спасим света! "}
{"url": "https://www.dnes.bg/world/2019/10/16/hiliadi-fermeri-blokirat-pytishtata-v-holandiia.426312", "text": "Хиляди холандски фермери излязоха днес с трактори по магистралите, предизвиквайки големи задръствания, информира Ройтерс.\n\r\nПротестът е част от кампанията на фермерите, които твърдят, че се правят опити те да бъдат обвинени за замърсяването с азот.\n\r\nКонвоите от трактори се отправиха рано сутринта към Утрехт. Планира се по-късно днес протестите да достигнат и Хага.\n\r\nФермерите обявяват ден на протести за трети път. Кампанията започна, след като през май съд постанови, че Холандия нарушава правилата на ЕС за емисиите.\n\r\nДнешните задръствания са обхванали над 357 км пътища, най-вече около Утрехт. В града се намира правителствен институт за околната среда, който според фермерите е отговорен за разпространение на подвеждаща информация за азотните емисии.\n                    \n                    \n                \n                \n                \n                \r\nМиналата година не се чуваше нищо за азотните емисии, а сега те са въпрос на живот и смърт, заяви представител на фермерите.\n\r\nЖивотновъдството е голям източник на азотно замърсяване наред със строителството и транспорта. \n\r\nФермерите заявяват, че полагат големи усилия да намалят емисиите си, а ролята им за осигуряване на храна за страната е недооценена. Макар да не са обявени конкретни мерки срещу фермерите, една от политическите партии предложи Холандия да намали броя на отглежданите животни, което предизвика бурно недоволство в селкскостопанския сектор, пише БТА.", "date": "2019.10.16", "title": "Хиляди фермери блокират пътищата в Холандия "}
{"url": "https://www.dnes.bg/index/2019/10/16/astrologiia-koi-sa-domovete-na-telec-i-bliznaci.426361", "text": "Астрологията е сложна наука, чрез която всеки може да научи интересна информация за себе си и своите близки. При изготвяне на един хороскоп, са нужни данните на човек като рождена дата, месец, година, както и точния час. \r\nЗа да бъде по-точна прогнозата, се разглежда по-подробно зодиакалния кръг, който е разделен на 12 дома. Всеки е свързан с конкретна сфера от живота и има своето влияние. \r\nСлед като ви разяснихме, какво е значението на, ето повече информация и за следващите два\r\n\r\n                \n                \n                \r\nТам попада знак Телец, чийто управител е планетата Венера. Този дом се свързва със самопреценката на всеки от нас. Освен това отговаря за материалните придобивки, способността на хората да печелят и управляват парите си, както и вродените таланти на представителите от зодиака. \r\nТук попадат и отношенията между майка и дете, които са много важни за формирането на характера.\r\n\r\n ", "date": "2019.10.16", "title": "Астрология: Кои са домовете на Телец и Близнаци? "}
{"url": "https://www.dnes.bg/obshtestvo/2019/10/16/sitiiat-na-gladniia-ne-viarva-otbeliazvame-svetovniia-den-na-prehranata.426375", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМеждународният ден на прехраната се чества по инициатива на Организацията по изхранване и земеделие към ООН и се отбелязва ежегодно на 16 октомври.\r\n\r\nИнициативата е учредена, за да бъдат обсъждани глобално теми като изхранването, земеделието, недохранването, но най-вече за да бъде елиминиран световния глад.\r\n\r\nВ честването на този ден се включват над 150 страни, което прави този ден един от най-глобалните в света.\r\n\r\nОще за него ", "date": "2019.10.16", "title": "Ситият на гладния не вярва: Отбелязваме световния ден на прехраната"}
{"url": "https://www.dnes.bg/akoshtete-vqrvaite/2019/10/16/amerikanec-schupi-rekord-za-karane-na-zadno-kolelo.426282", "text": "Мъж от Мериленд подобри Гинес рекорд, след като се качи на велосипеда си и с него измина 80 км, карайки на задното му колело, съобщи ЮПИ.\n\n\n\r\nПетдесет и шест годишният Рич Фланаган заяви, че целта му била да измине 160 км, карайки с вдигнато във въздуха предно колело на велосипеда си. Но след като изминал 80 км, задухал силен вятър, който нарушил равновесието му, пише БТА. \n\r\nПостижението му, регистрирано в Литикъм, Мериленд, за 4 часа и 10 минути, обаче било достатъчно, за да бъде подобрен предишният рекорд от 42 км, поставен от Щефан Щок от Австрия през 2017 г.\n\r\nФланаган ще представи доказателства за постижението си, за да получи сертификат на Гинес. Ако то бъде официално признато, това ще е неговият трети Гинес рекорд. По-рано Фланаган постави рекорди за най-голямо разстояние, изминато за час, карайки на задното колело на велосипед - 25 км и най-бързо изминаване на 100 метра с вдигнато във въздуха предно колело на велосипед - 10,86 секунди.", "date": "2019.10.16", "title": "Американец счупи рекорд за каране на задно колело "}
{"url": "https://www.dnes.bg/stranata/2019/10/16/ujas-na-hemus-kamion-blysna-kon-koli-go-raznesoha-po-asfalta.426332", "text": "Кон е блъснат от товарен автомобил на автомагистрала „Хемус“. Това съобщиха от полицията в София. Сигналът е подаден около 6.40 часа на 15 октомври на тел.112. Съобщено е за блъснат кон в района на 51 км на автомагистрала „Хемус“ в посока Варна.\n\r\n\r\nПристигналите на място полицейски служители установили, че животното е блъснато от товарен автомобил „МАН“, след което през тялото му са преминали и два леки автомобила, движещи се в същата посока. При инцидента са нанесени значителни имуществени вреди по автомобилите и инфраструктурата. \r\n\r\nСлед бързи оперативно-издирвателни действия е установен и задържан собственикът на коня- криминално проявен мъж от с. Разлив. По случая в РУ - Правец е образувано досъдебно производство, работата по което продължава.", "date": "2019.10.16", "title": "Ужас на \"Хемус\", камион блъсна кон, коли го разнесоха по асфалта "}
{"url": "https://www.dnes.bg/akoshtete-vqrvaite/2019/10/16/prez-esenta-5-hrani-za-silen-imunitet.426298", "text": " Есента вече е тук и времето става все по-студено. Така опасността от хващане на настинки се увеличава, а и през този период има много вируси. Затова е важно да подсилите имунната си система. Ето и какво да хапвате, за да сте по-здрави и да имате повече сили.\r\n\r\n \r\nТе са богати на витамините А, С, Е и К. Съдърожат и важни минерали - магнезий, желязо и мед, затова ще помогнат да увеличите имунитета си. Тиквичките се грижат за здравето на сърцето, защото действат като антиоксидант. Богати са и на омега-3 мастни киселини, което е полезно за очите и зрението.\r\n \r\n\r\n \r\nДоказано е, че имунната система на хората, които ядат риба 2 пъти седмично, е много по-силна от на тези, които рядко хапват рибни продукти. Повечето риби съдържат цинк, йод и аминокиселини. Тези съставки предпазват от диабет, сърдечни болести и грип. В рибата също има омега-3 мастни киселини, които предпазват очите.\r\n \r\n", "date": "2019.10.16", "title": "През есента: 5 храни за силен имунитет"}
{"url": "https://www.dnes.bg/index/2019/10/16/ceca-stava-baba-sinyt-i-velko-i-godenicata-mu-chakat-bebe.426331", "text": "Най-голямата балканска попфолк звезда Цеца Ражнатович напролет ще стане баба, пише сръбското издание „Блиц“. Нейният син Велко Ражнатович и годеницата му Богдана Родич очакват бебе.\n\r\nПроектоснахата на Цеца е бременна във втория месец. \n\r\nДосега Велко и Богдана са били споделили щастливата новина само с хората от семейството, които са безкрайно щастливи. \n\r\nЦеца винаги е подкрепяла избора на своите деца и неведнъж е казвала, че няма да се меси кого да изберат синът й Велко и дъщеря й Анастасия. \n\r\n„Не се меся, както и моите родители не са се месили в моите избори. Може да са искали, но никога открито не са показвали това, зачитали са желанието ми. И аз постъпих по същия начин“, каза Цеца. \n                \n                \n                \r\nЗа Богдана Родич тя каза преди време, че е привлекателна и красива девойка, но най-красивото у нея са „нейната душа и нейното възпитание“. \n\r\nСемейството на Богдана също е много щастливо от радостната новина, че тяхната любимка ще става майка. \n\r\n\n\r\n ", "date": "2019.10.16", "title": " Цеца става баба, синът й Велко и годеницата му чакат бебе"}
{"url": "https://www.dnes.bg/world/2019/10/16/110-000-spasiteli-oshte-v-deistvie-sled-taifuna-v-iaponiia.426279", "text": "Седемдесет и пет са вече жертвите, причинени в Япония от тайфуна Хагибис, който връхлетя архипелага в събота. Това сочат нови данни на местните власти, цитирани днес от телевизия Ен Ейч Кей, предаде ТАСС.\n\r\nЕдинайсет души остават в неизвестност, а над 220 са ранени.\n\r\nЗаради наводнения в Корияма от четири дни не работят местните заводи на компаниите \"Хитачи\" и \"Панасоник\", както и други предприятия. Наводнени са и гаражи с десетки автобуси от обществения транспорт, поради което е преустановено движението по около 70 маршрута в града и околностите.\n\n\r\nОколо 110 000 души участват в спасителни операции и възстановяват инфраструктурата в пострадалите райони, съобщи генералният секретар на правителството Йошихиде Суга. В тези действия са се включили военни, пожарникари и полицейски служители.\n                    \n                    \n                \n                \n                \n                \r\nВсе още остават без ток близо 13 000 апартаменти и частни къщи в района на Токио. В 130 000 жилища из цялата страна няма вода. Големи щети са нанесени на селскостопанските земи.\n\r\nВ пострадалите зони не работят над 230 училища, затворени са десетки супермаркети, извън строя са повече от 120 банкомата. Придошлите води са причинили разрушения почти на 80 места. Засега не е възстановен трафикът по редица жп линии, включително високоскоростни магистрали. Затворени са и много пътища, пише БТА.\r\n ", "date": "2019.10.16", "title": "110 000 спасители още в действие след тайфуна в Япония "}
{"url": "https://www.dnes.bg/sport/2019/10/16/ali-iuzeir-predi-senshi-dosega-ne-sym-se-bil-sreshtu-protivnik-kato-abilkasim.426324", "text": "\nТежка битка предстои за един от най-големите ни спортни таланти Али Юзеир, който на 26 октомври ще се качи за пръв път на професионалния ринг на SENSHI в Двореца на културата и спорта във Варна. Боецът, който от години тренира в Дания и има зад гърба си медали от десетки международни първенства по кикбокс и муай тай, сега ще се изправи в сблъсък по правилата на SENSHI срещу националния шампион по киокушин на Казахстан и носител на награда от Азиатската шампионска лига Серали Абилкасим.\n\r\nЮзеир е световен шампион по муай тай на WMF за 2018 година и балкански шампион по кикбокс за 2017 г. \n                    \n                    \n                \n                \n                \n                \r\nПредизвикателството пред него на SENSHI, обаче, е жестоко, защото той ще срещне с Абилкасим в киокушин сблъсък по правилата на SENSHI, където са позволени хвъляния, удари в главата, както и с лакти. Докато за Юзеир битката по правилника ще е дебютна, Абилкасим вече има богат опит и няколко победи по него.\n\r\nКак Юзеир планира да си извоюява победата и кое ще е най-голямото предизвикателство за него на SENSHI 4 – вижте какво сподели той в специално интервю точно 10 дни преди епичната галавечер:\r\n\n\r\nОчаквам силен мач, в който категорично ще покажа най-доброто от себе си. Ще се боря за победата.\n\r\nНа арената на SENSHI ще се срещнеш с националния шампион по киокушин на Казахстан за 2018 г. и носител на награда от Азиатската шампионска лига Серали Абилкасим. Какво знаеш за него и неговия боен стил?\n\r\nСъс сигурност ще бъде сериозен конкурент. Погледнах няколко негови срещи и ми направи впечатление, че има много специфичен боен стил. Не мога да определя дали е по-силен, или по-добър от мен. Със сигурност, обаче, начинът по който се бие е много специфичен. Досега не съм се изправял срещу противник, който се бие по толкова различен начин.\n\r\nКаква е стратегията ти за мача?\n\r\nНа първо време ще се фокусирам върху това да усетя слабите му места, за да мога  още в самото начало да си спечеля преимущество, и ще го атакувам в тях. Предполагам ще заложа на много и тежки удари с ръце.\r\n\r\nМоже би да се нагодя към начина на игра на Абилкасим...\n\r\nКакво си чувал за SENSHI и защо се съгласи да дойдеш чак от Дания, за да се биеш на галата?\n\r\nНовият правилник на Професионалната лига на KWU (Световния киокушин съюз) ме заинтригува и реших, че е хубава възможност да опитам нещо ново. По новия правилник ни е позволено да нанасяме удари с лакти и в главата. Разрешени са и хвърлянията на ринга. Гледах предишната гала на SENSHI в Камчия – там бойците се състезаваха на професионално ниво в рамките на цели два дни. Случващото се на ринга беше истинско шоу. Сигурен съм, че и сега ще е така.\n\r\nСъвсем наскоро ти постигна впечатляваща победа над шесткратен световен шампион по муай тай на една от най-големите професионални гали в Копенхаген. Кое беше преимуществото, което ти помогна да надделееш?\n\r\nПреимуществото ми срещу Тиаго Мендес бе , че аз имах ръстовото предимство и ми беше лесно да използвам лактите и ръцете си. Сега, обаче, това няма да е така, защото Абилкасим е по-висок. Но ще заложа на другите ми козове, които въобще не са малко.  Едно е сигурно - предстои истинско зрелище и много качествена битка на ринга.\r\n\n\r\nВ близкото бъдеще бих се радвал, ако се изправя срещу българския боец Богдан Шумаров, а по-нататък бих искал да се изявя в най-голямата кикбокс верига до момента - GLORY.", "date": "2019.10.16", "title": "Али Юзеир преди SENSHI: Досега не съм се бил срещу противник като Абилкасим"}
{"url": "https://www.dnes.bg/obshtestvo/2019/10/16/rozovi-baloni-v-nebeto-v-pamet-na-zagubilite-bitkata-s-raka.426329", "text": "\n1200 розови балона полетяха в небето над Националния дворец на културата полетяха в памет на жените, които всяка година губят битката с рака на гърдата. \n\r\nСъбитието за пореден път се организира от Първа САГБАЛ \"Света София\" и е част от информационна и профилактична кампания за борба с тежкото заболяване, която болницата провежда всяка година през октомври.\n\r\nИнициативата е подкрепена от Столична община, Националния дворец на културата, Българската национална телевизия, Български форум на бизнес лидерите, фармацевтичната компания \"АстраЗенека\" и \"Метрополитен\" ЕАД.\r\nРакът на гърдата е на първо място по честота на онкологична заболеваемост при жените и представлява 27.3% от всички злокачествени заболявания при тях.\n                    \n                    \n                \n                \n                \n                \r\nВ събитието се включиха Йорданка Фандъкова, кандидат за кмет на София от ГЕРБ,  д-р Гергана Коларова - изпълнителен директор на Първа САГБАЛ\"Света София\", Нана Гладуиш - основател на Фондация \"Една от 8\" и други представители на партньорите на кампанията.", "date": "2019.10.16", "title": "Розови балони в небето в памет на загубилите битката с рака"}
{"url": "https://www.dnes.bg/obshtestvo/2019/10/16/chips-soleti-s-palma-kekscheta-kakvo-iadat-decata-v-lavkite.426328", "text": "Българската агенция по безопасност на храните (БАБХ) провери 2462 кухненски блокове към детски градини и училища, ученически бюфети и столове, съобщиха от агенцията.\r\nПроверките са били извършени в периода 24 септември - 11 октомври 2019 г. на територията на цялата страна.\r\nВъзбранени и насочени за унищожаване са 13,305 кг бисквити, солети и  халва с вложени палмови и кокосови мазнини, 13,660 кг кашкавал, 4 кг  брашно, 6,544 кг кренвирши, които не са произведени по Утвърден  стандарт. 49,77 л безалкохолни напитки и 2,310 л айрян със сол също ще  бъдат унищожени, тъй като не са разрешени за предлагане в детски градини  и училища.\r\nИнспекторите на агенцията са издали 20 акта за административно нарушение и 191 предписания.\r\n                    \n                    \n                \n                \n                \n                В същия период са извършени и 18 проверки по сигнали на родители и потребители в училищни столове и лавки, обекти тип \"кухни майки\" в градовете Бургас, Кюстендил, Пловдив и София-град. В училищни бюфети на територията Кюстендил и София е установено предлагане на чипс с различни вкусове, соленки, бисквити и кексчета, които са в несъответствие с Наредба 8.\r\nЗа откритите 57 опаковани храни са издадени предписания за спирането им от реализация и за провеждане на обучение на персонала за стриктно спазване на наредбата.\r\nВ училищен бюфет на територията на Пловдив е установено предлагане на кроасани с какаов пълнеж, които не отговарят на изискванията в наредбата, за което на управителя е връчен акт.\r\nПроверките в обектите за детско и училищно хранене се извършват целогодишно. Най-често констатираните несъответствия са на сградния фонд и технологично оборудване или лошо хигиенно състояние в обектите, липсващи термометри в хладилните съоръжения, не се обявяват алергени в храните и предлагане на храни, които не са произведени по утвърдени стандарти, информират от БАБХ.\r\n ", "date": "2019.10.16", "title": "Чипс, солети с палма, кексчета... Kакво ядат децата в лавките?"}
{"url": "https://www.dnes.bg/sofia/2019/10/16/nim-pokazva-ieroglifi-rimska-moda-i-trakiiski-sykrovishta.426330", "text": "На 18-ти и 19-ти октомври 2019 г. Националният исторически музей и Детски музейно-образователен център към НИМ организират фестивал на древните култури „Приключения в Древния свят”, съобщават от музея. \n\n\r\nВ последните слънчеви дни на месец октомври в партньорство с Българско египтологическо общество, Сдружение за антични реконструкции \"Mos Maiorum Ulpiae Serdicae\", Национална гимназия за древни езици и култури – НГДЕК „Св. Константин-Кирил Философ”, НИМ и Детски музейно-образователен център към НИМ ще запознаят малките посетители (6-14 год.) и техните родители с вълнуващия свят на древните култури на Египет, Тракия, Гърция и Рим.\n                    \n                    \n                \n                \n                \n                \r\nВ два последователни дни малчуганите ще имат възможност да се включат в ателиета и работилници, където ще могат да научат как се четат и пишат египетски йероглифи, ще имат възможност да сглобяват макет на древноегипетски храм, а по-малките дами ще разберат как са поддържали красотата си древноегипетските царици.\n\r\nМалките любители на Древна Тракия, Гърция и Рим ще разгадаят тайните на тракийски съкровища, ще се запознаят с римската мода и прически – отражението на социалния статус във външния вид и представяне на най-популярните дамски фризури, характерни за Античността. Друг интересен акцент във фестивала ще бъдат римските настолни игри, чрез които малки и големи посетители ще разберат на какво са играели в Античността, какви игри са достигнали до наши дни, от какви материали са били изработени и как се играят. Ще бъдат представени правилата на настолните игри Rota и Latrunculi.\n\r\nНационалната гимназия за древни езици и култури ще представи света на древните гърци и римляни с театрално ателие, в което всяко едно от децата ще може да се преобрази в античен герой и да участва в драматизация на различни старогръцки митове. За по-малките посетители са предвидени ателиета по рисуване, в което децата ще могат да оцветяват гръцки храмове, богини и богове и ще се превърнат в малки архитекти.\n\r\nВ края на приключенията в древния свят  ще се проведе викторина, а победителите ще бъдат наградени с книги, любезно предоставени от детските издателства „Златното пате” и „Фют”.\n\r\nФестивалът „Приключения в Древния свят” ще се проведе на 18 и 19 октомври 2019 (петък и събота), от 11.00 до 15.00 ч. в Централно фоайе на Националния исторически музей. Вход – с билети на НИМ.", "date": "2019.10.16", "title": "НИМ показва йероглифи, римска мода и тракийски съкровища"}
{"url": "https://www.dnes.bg/balkani/2019/10/16/edin-milion-evro-otmyknaha-bankovi-obirdjii-v-syrbiia.426319", "text": "В сръбския град Суботица тази сутрин е бил извършен въоръжен обир на банка. Откраднати са един милион евро. \r\n\r\nОбирът е извършен около 9 часа в центъра на Суботица. Нападната е „Банка Пощанске щедионице“. Няма пострадали. Отмъкнат е чувал с пари, съобщи РТС. \r\n\r\nПо неофициална информация маскиран нападател е причакал служител на банката пред банковия клон, стрелял е във въздуха и е отмъкнал чувала с парите. \r\n\r\nСпоред очевидци нападателят е имал помагач с автомобил с италианска регистрация, с който двамата изчезнали в неизвестна посока. \r\n\r\nОт полицията в Суботица потвърдиха, че е извършен обир. Екипи извършват огледи. \r\n\r\nЗасега официално не е съобщено колко точно пари са откраднати, но според прокуратурата ставата дума за около един милион евро. \r\n ", "date": "2019.10.16", "title": "Един милион евро отмъкнаха банкови обирджии в Сърбия"}
{"url": "https://www.dnes.bg/zvezdi/2019/10/16/felisiti-hyfman-ot-otchaiani-syprugi-vleze-v-zatvora.426293", "text": "През следващите две седмици актрисата Фелисити Хъфман, прочула се с ролята си в сериала \"Отчаяни съпруги\", ще бъде известна като затворничка No.77806-112, след като се яви във федерален затвор в Калифорния, за да излежи 14-дневната си присъда, съобщават Асошиейтед прес, БТА и Ройтерс.\r\n56- годишната Хъфман се е явила доброволно в затвора в Дъблин в района на залива на Сан Франциско, Калифорния, придружена от съпруга си, актьора Уилям Мейси, съобщават представителите на актрисата от TASC Group.\r\nЗатворът, в който Фелисити Хъфман ще прекара две седмици, е с ниска степен на охрана. В миналото в него е лежала друга известна особа - \"Холивудската Мадам\" Хайди Флайс. Подобно на останалите затворнички Хъфман ще получи униформа и бельо и към нея ще се обръщат с номера й. Актрисата ще дели стая и тоалетна с три жени.\r\n                    \n                    \n                \n                \n                \n                През септември Фелисити Хъфман беше осъдена на 14 дни затвор, след като се призна за виновна по обвиненията, че е платила подкуп, за да улесни влизането на дъщеря си София в престижен университет.\r\nНа актрисата бяха наложени също глоба от 30 000 долара, 250 часа обществено полезен труд и едногодишна пробация. В корупционната схема бяха обвинени над 50 души", "date": "2019.10.16", "title": "Фелисити Хъфман от \"Отчаяни съпруги\" влезе в затвора"}
{"url": "https://www.dnes.bg/obshtestvo/2019/10/16/kym-chlenstvo-v-oisr-dyrjavata-otpuska-oshte-2-8-mln-leva.426336", "text": "Правителството одобри допълнителни разходи през 2019 година за финансиране на дейности по присъединяването на страната ни към Организацията за икономическо сътрудничество и развитие (ОИСР).\r\nСумата е в размер на 2 817 215 лева и ще бъде разходвана за дейности на 10 министерства, Националния статистически институт и Агенцията за ядрено регулиране, съобщиха от правителствената пресслужба.\r\n\r\nЧленството в ОИСР е сред външнополитическите приоритети на България, а получаването на покана за започване на преговори е сред непосредствените цели на правителството.\r\n\r\nОрганизацията за икономическо сътрудничество и развитие е създадена през 1961 г. с цел стимулиране на политики за устойчиво икономическо развитие, повишаване жизнения стандарт на населението и поддържане на финансова стабилност.\r\nВ момента в ОИСР членуват 37 държави от Европа, Северна Америка, Южна Америка и Азия. Европейската комисия участва в работата на организацията като наблюдател.\r\n\r\n ", "date": "2019.10.16", "title": "Към членство в ОИСР: Държавата отпуска още 2.8 млн. лева"}
{"url": "https://www.dnes.bg/politika/2019/10/16/za-evrobiudjeta-koheziia-za-slabo-razvitite-regioni.426335", "text": "България се застъпва за развитие на кохезионната политика в най-слабо развитите региони в следващата Многогодишна финансова рамка за периода 2021 - 2027 г. Такава е позицията на страната ни за заседанието на Европейския съвет на 17-18 октомври в Брюксел, която днес беше одобрена от Министерския съвет.\n\r\nБалансът между традиционните политики и новите приоритети следва да бъде преди всичко политически. България ще продължи да отстоява важността на запазването на мястото и ролята на традиционните политики в следващия седемгодишен бюджет на ЕС и на осигуряването на адекватно финансиране за тях, съобщиха от правителствената пресслужба.\n\r\nСред останалите теми, които ще бъдат обсъдени на заседанието в Брюксел, са новият Стратегически дневен ред на ЕС за периода 2019-2024 г., климатичните промени, миграцията и разширяването на Съюза.\n                    \n                    \n                \n                \n                \n                \r\nФинландското председателство на ЕС ще информира относно планираните дискусии в Съвета по прилагането на Стратегическия дневен ред, а новият председател на Европейската комисия Урсула фон дер Лайен ще представи намеренията на Комисията.\n\r\nЕвропейските лидери ще обсъдят и международните аспекти на борбата с изменението на климата, предвид предстоящата в Сантяго де Чили в периода 2-13 декември 2019 г. 25-та Конференция на страните по Рамковата конвенция на ООН относно изменението на климата (СОР25).\r\nВъпросът за миграцията също ще бъде във фокуса на вниманието на европейските лидери.\n\r\nЕвропейският съвет ще заседава и по чл. 50. Лидерите на държавите членки ще обсъдят актуалното състояние на преговорите с Обединеното кралство.", "date": "2019.10.16", "title": "За евробюджета: Кохезия за слабо развитите региони!"}
{"url": "https://www.dnes.bg/obshtestvo/2019/10/16/plamen-i-martin-za-striit-fitnesa-priiatelstvoto-i-sindroma-na-daun.426281", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        У нас на година се раждат около 100 деца със Синдром на Даун. Тези деца имат една хромозома в повече при 21-вата двойка. Аномалията се проявява на 1 от 700 новородени. \n\r\nСъществуват различни митове, насадени в нашето общество,  що се отнася до децата с Даун. Един от тях е, че те по-трудно разбират и възприемат неща от околния свят.\n\r\nИма места и герои обаче, които опровергават тази теория. Пламен Грозданов се ражда със Синдром на Даун, а преди 8 години остава без майка. Едно от любимите му неща е спортът. Преди две години се запознава с Мартин Насонов на уличната площадка за фитнес и там открива един истински приятел. \n\r\nПламен започва всеки ден да идва на стрийт площадката, а Мартин е неотлъчно до него, като заедно с другите момчета му помагат да стане все по-добър в това, което прави.\n\r\n\"Всички му помагаме да стане по-добър, той успява да мотивира и мен, защото е много упорит и не се спира, независимо колко е  трудно\", казва Мартин пред камерата на . \n\r\nОсвен че тренира стрийт фитнес, Пламен ходи още на плуване и  спортна гимнастика при Йордан Йовчев. \n\r\nИ така, с упоритост срещу живот, съдба, наречете го, както искате, се оказва, че с верен приятел зад гърба границите са единствено в собствените ни умове.", "date": "2019.10.16", "title": "Пламен и Мартин: За стрийт фитнеса, приятелството и Синдрома на Даун"}
{"url": "https://www.dnes.bg/politika/2019/10/16/bylgariia-gotova-s-nova-i-po-dobra-oferta-za-folksvagen.426338", "text": "България подобрява параметрите на офертата си към автомобилния концерн \"Фолксваген\". Това съобщи за БНР почетният председател на автомобилният клъстер Росен Плевнелиев.\n\r\nПредложението е за увеличаване на субсидиите от 135 млн. на 260 млн. евро. Новината идва дни след сигналите, че Надзорният съвет на компанията преосмисля инвестицията си в Турция. \n\n\n\n “Можем да разширим сътрудничеството във \"Фолксваген\" например в различни сфери. България тепърва ще изгражда електрическа инфраструктура за електрически автомобили. Също така имаме идеи как с допълнителни инфраструктурни и образователни мерки да подкрепим концерна\", коментира той.\n                    \n                    \n                \n                \n                \n                \r\nРосен Плевнелиев изрази надежда Надзорният съвет на компанията да отложи окончателното си решение за ноември, за да преразгледа намеренията си за мястото на инвестицията.\n\r\nДиректорът на Агенцията за инвестиции Стамен Янев обаче отказа да потвърди твърдението на Плевнелиев за новата оферта. \n\r\n\"Страната ни в момента се придържа към подадената инвестиционна оферта към \"Фолксваген\", но запазва възможностите за нейната промяна, каза Янев пред БНР след среща с министъра на икономиката Емил Караниколов. Двамата са обсъдили темата в контекста на геополитическата обстановка в Близкия изток и отправените през германските медии сигнали за преосмислянето на намеренията за мястото на инвестицията на компанията.\n\r\nЯнев беше лаконичен във възможностите да коментира евентуални промени в параметрите по предложението към инвеститора, но категорично подчерта, че правителството се придържа строго към правилата на Европейския съюз.\n\r\n\"Това все пак не е публичен търг, не е явно наддаване. Смея да твърдя, че ние като екип от страна на правителството анализираме ситуацията, разглеждаме опциите и ако има възможност съгласно европейското законодателство, бихме могли да разгледаме и преразгледаме нашето финансово предложение\", каза той.", "date": "2019.10.16", "title": "България готова с нова и по-добра оферта за \"Фолксваген\"?"}
{"url": "https://www.dnes.bg/muzika/2019/10/16/krasotata-na-akapelnoto-peene-spectrum-preplita-pop-djaz-i-etno.426288", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Без музикален инструмент, но с най-високо певческо майсторство, наречено акапелно пеене. Група Spectrum е единствената родна акапелна група, която загравя гласните струни за концерт на живо.\n\r\nБандата съществува в този състав от около две години. Създадена е преди близо седем. Събира ги любовта към музиката.\n\r\n\"Подобен тип пеене в хармония у нас рядко се практикува. Хората ни свързват повече с хоровата музика, но всъщност ние изпълняваме поп и джаз парчета и ги свързваме с етно елементи\", сподели в студиото на \"България сутрин\" Константин Бейков от група Spectrum.\n\r\nВ различните песни се случва да сменяме музикалните си инструменти. Вече имаме и почти готов албум, озаглавен \"Пресечна точка\", който ще представим съвсем скоро\", допълни Боряна Йорданова.\n                    \n                    \n                \n                \n                \n                \r\n\"За нас това е голяма крачка, пресечната точка, в която се събират нашите творчески търсения, колкото и банално да звучи\", казаха още музикантите.\n\r\nПред  Весела Морова oт Spectrum разкри, че колкото и жените в групата да помагат, мъжете вършат по-голямата част от работата. \n\r\n\"Освен удоволствие обаче, понякога сме изправени и пред големи предизвикателства. За да се напаснем и да бъдем в хармония един с друг\", отбеляза още тя. \r\n ", "date": "2019.10.16", "title": "Красотата на акапелното пеене - Spectrum преплита поп, джаз и етно"}
{"url": "https://www.dnes.bg/world/2019/10/16/zemetresenie-s-magnitud-6-4-stana-na-ostrov-mindanao.426343", "text": "Земетресение с магнитуд 6,4 стана на 69 км на север-северозапад от град Генерал Сантос на филипинския остров Минданао, предаде Ройтерс, позовавайки се на Геофизичния институт на САЩ.\r\n\r\nПървоначално обявеният магнитуд беше 6,7, с епицентър на 70 км югозападно от град Давао с население 1,21 милион жители.\r\n\r\nНяма данни за пострадали или разрушения.\r\n ", "date": "2019.10.16", "title": "Земетресение с магнитуд 6,4 стана на остров Минданао"}
{"url": "https://www.dnes.bg/crime/2019/10/16/prestypna-grupa-razprostraniavala-golemi-kolichestva-tiutiun.426339", "text": "Разбиха престъпна група за разпространение на големи количества тютюн. Акцията е проведена на 15 и 16 октомври, в нея са участвали специпрокуратурата, ГДБОП и служители на Териториалната служба \"БОП\" - Пловдив, Пазарджик и Смолян, съобщиха от прокуратурата.\r\nПроведени са съвместни действия по разследване на организирана престъпна група за разпространение на нарязан тютюн в Цалапица и Пловдив.\r\nДо момента са извършени 18 претърсвания на недвижими имоти, автомобили и стопански сгради, както и лични обиски. Иззети са около 480 кг ситно нарязан тютюн, над един тон тютюн на бали, две машини за нарязване и много други доказателства за престъпната дейност на групата. Разпитани са свидетели.\r\n                    \n                    \n                \n                \n                \n                Събраните досега доказателства сочат, че групата е започнала престъпната  си дейност през юни 2018 г. Най-често участници в групата изкупували  необработен тютюн от производители и го доставяли в стопанска сграда  край Цалапица и в къща в Пловдив. Там тютюнът бил нарязван, пакетиран и  изпращан на клиенти в страната по куриерски фирми.\r\nПри операцията 7 души са задържани за срок до 24 часа. Предстои да се определи колко от тях ще бъдат привлечени към наказателна отговорност и за колко от тях Специализирната прокуратура ще поиска от съда да бъдат задържани под стража.", "date": "2019.10.16", "title": "Престъпна група разпространявала големи количества тютюн"}
{"url": "https://www.dnes.bg/football/2019/10/16/policiiata-arestuva-petima-za-rasizym-izdirvat-oshte.426277", "text": "Расисткият скандал, който се разгоря около мача между България и Англия, нама да се размине без арести. От снощи СДВР провежда спецоперация по издирване на феновете, показали расистки жестове по време на мача на стадион \"Васил Левски\", съобщава .\n\n\nДо момента петима от тях вече са открити и са отведени в 1-во РПУ в София за обяснения. \r\n\r\nПолицейските действия продължават на територията на София.\r\n\r\nИма хора и от провинцията, от съседни на София градове, които ще бъдат издирени и закарани в полицейските управления, съобщава БНР.\r\n\r\nМачът, завършил със загуба на българския национален отбор с 0:6, беше спиран на два пъти през първата част заради расистки скандирания от страна на част от българските запалянковци.", "date": "2019.10.16", "title": "Полицията арестува петима за расизъм, издирват още"}
{"url": "https://www.dnes.bg/sofia/2019/10/16/spirat-vodata-v-chast-ot-stolichniia-jk-dyrvenica-utre.426274", "text": "\"Софийска вода” временно ще прекъсне водоснабдяването в част от жк. \"Дървеница\" утре, 17 октомври, съобщиха от дружеството.\r\nВъв връзка с превключване на уличен водопровод на ул. \"Преславска планина\", жк. \"Дървеница“, се налага спиране на водоподаването от 09:00  до 21:00 часа на клиентите на \"Софийска вода”, живеещи в района на: ул. \"Равногор\", ул. \"Преславска планина“, ул. \"Илия Димушев“  и  ул. \"Дървенишка река\"  № 10, № 13  и  № 29.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул.“Равногор“ и ъгъла с ул. \"Преславска планина“.\r\n    \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\n                    \n                    \n                \n                \n                \n                Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.10.16", "title": "Спират водата в част от столичния жк. \"Дървеница\" утре"}
{"url": "https://www.dnes.bg/notifikacii/2019/10/16/rusiia-balansior-erdogan-niama-da-pusne-bejancite.426266", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Турският президент е непреклонен - с военна сила ще бъде създадена зона за сигурност в Северна Сирия и ако Европа се противопостави на това, близо 4 милиона бежанци ще бъдат свободни да я посетят. България е в деликатна ситуация. Като съсед на Турция, но и вход към страните от Европейския съюз, разчита на дипломацията. Все пак правителството призова за спиране на военната операция.  \n\n\n\n\r\n\"Струва ми се, че няма да сме свидетели на нова бежанска вълна. Ердоган няма интерес да пуска тези бежанци. Около 12 хил. се казва, че са джихадистите в кюрдските лагери\", обясни в студиото на \"България сутрин\" журналистът Нина Спасова. \n                \n                \n                \r\nСпоред нея \"Ислямска държава\" търси точно такава обстановка - на хаос. Основната вина за всичко ставащо била на Доналд Тръмп.\r\n \r\n\"Води се и война на медийния фронт. Ердоган шантажира ЕС, той няма намерение да пусне бежанците\", каза за  Димитър Гърдев oт Европейска асоциация за международни отношения. \n\r\nСпоред него Москва в сегашния момент се явява балансьор. \n\r\nСъюзниците на Турция в НАТО са предпазливи. При атака на турска територия военният алианс може са се окаже в нова ситуация, в която трябва да защити своя партньор. \n\r\nПрез 2001 година, след атаките в Ню Йорк, беше задействан червеният бутон и всички членки на НАТО трябваше да защитят атакуваната страна.\n\r\n\r\n ", "date": "2019.10.16", "title": "Русия - балансьор. Ердоган няма да пусне бежанците"}
{"url": "https://www.dnes.bg/index/2019/10/16/znachima-nahodka-otkriha-20-drevni-kovchega-v-luksor.426256", "text": "Египетското министерство по въпросите на паметниците на културата оповести, че археолози се натъкнали на най-малко 20 древни дървени ковчега в Луксор, предаде Асошиейтед прес.\r\n\r\nКовчезите са открити в некропола Асасиф. Той включва гробове от средното, новото египетско царство и от периода 1994 - 332 г. пр. Христа.\r\n\r\nНа снимки се виждат цветни ковчези с надписи и рисунки.\r\n\r\nОт министерството увериха, че въпросните находки са сред най-големите и най-значимите през последните няколко години. \r\n/БТА/", "date": "2019.10.16", "title": "Значима находка: Откриха 20 древни ковчега в Луксор"}
{"url": "https://www.dnes.bg/notifikacii/2019/10/16/mvr-ili-bfs-sa-otgovorni-za-proiavite-na-rasizma.426272", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Още преди срещата между България и Англия се заговори за очаквани демонстрации и прояви на расизъм от страна на нашите футботни фенове. Превантивни мерки обаче така и не бяха взети. Липсваше фейс контрол - без качулки, плакати и нацистки лозунги на стадиона. Чия беше отговорността за вътрешния ред и сигурността?\", запита спортният журналист Крум Савов по повод мача между България и Англия на Националния стадион \"Васил Левски\". \n\r\nАнглийската футболна асоциация поиска от европейската футболна централа пълно разследване на злополучната европейска квалификация, заради \"гнусни расистки скандирания\" по време на мача, а най-популярната организация за борбата срещу расизма по футболните терени \"Kick it out\" призова България да бъде изхвърлена от всички турнири на УЕФА.\n\n\n\n\n                \n                \n                \r\n\"Боби Михайлов ли трябваше обаче да понесе цялата отговорност за случилото се? Трябваше ли да подаде оставка? Защо никой не потърси отговорност от министъра на вътрешните работи?\", реторично попита Крум Савов.\n\r\nИ отбеляза, че от каквито и скандали да е белязана биографията на Михайлов, то не е работа на БФС да се грижи за реда и сигурността по стадионите.\n\r\n\"Държавата се държи безотговорно. Вече трети ден МВР не съобщава имената на хулиганите, които се проявиха като нацисти. Няма арестувани\", добави журналистът Юлий Москов в студиото на Гергана Венкова и Златимир Йочев.\n\r\nТой бе категоричен, че проблемът бил \"много по-български отколкото изглежда\". \n\r\n\"Защото у нас виновни няма. Това е държавата на невинните... Боби Михайлов е една димна завеса, пионка, зад която се опитват да скрият всичко. Оставката му не решава проблемите\", подчерта Москов.\n\r\nПред  журналистът и бивш председател на Тръст \"Синя България\" Васил Колев, който е присъствал на срещата България - Англия коментира, че безспорно прояви на расизъм, считани за забранени и подлежащи на съответните санкции, по време на мача е имало. \n\r\n\"Няма как да си заровим главата в пясъка и да се оправдаваме. Аз нацистки поздрави обаче не съм забелязал. Дори разбрах за случващото се чак в края на второто прекъсване на мача. Много от хората по трибуните също\", каза той.\n\r\nИ отбеляза, че у нас сме свикнали да ставаме свидетели на подобни прояви по време на футболни мачове. Затова и те не се разглеждат като расизъм. За разлика обаче от Англия, където това е нещо сериозно.", "date": "2019.10.16", "title": "МВР или БФС са отговорни за проявите на расизма?"}
{"url": "https://www.dnes.bg/world/2019/10/16/frenski-filosof-demokraciite-neefektivni-vodiat-do-krizi.426263", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Имат ли почва референдумите по гражданска инициатива в Европа, трябва ли да се въведат нови правила в интернет и защо популизмът набира такава скорост в западния свят?\n\r\nТези и още теми коментира за френският политически философ, преподавател в Сорбоната и специалист по въпросите на управлението и властта – Пиер-Анри Тавоайо. С него разговаря Цветана Балабанова. \n\r\n\"Народът трябва да управлява. Това е и дефиницията на Линкълн за демокрацията. Управление на народа, от народа и за народа. Една гениална дефиниция, която е много трудно да се приложи на практика, защото не знаем какво точно са управляващите и кой е този всевластен народ\", обясни той, запитан кой трябва да управлява.\n                    \n                    \n                \n                \n                \n                \r\nПо думите му затъваме в популизъм, щом някой дойде и каже: Народът, това съм аз. Тавоайо е категоричен, че народът не е един образ или лице, което да срещнеш, а е метод. \n\r\nНа мнение е, че демокрациите ни са станали твърде неефективни и именно това води до кризи. Гражданите имат чувството, че хората, които са избрали, не могат да решат проблемите им.\n\r\n\"В момента европейските демокрации са джуджета, които се карат помежду си и не виждат, че на световната сцена има нова първа сила - Китай. Голямата игра е между Китай и САЩ - това е катастрофа. Надявам се ЕС да се превърне в самостоятелна сила, наравно с Русия, Китай и САЩ\", коментира Тавоайо.\n\r\n\"Родиха се фалшивите новини, масовата манипулация... Публичното ни пространство е преобърнато наопаки и още не сме съвсем сигурни как да се ориентираме в него. Резултатът е, че имаме дебат в криза. Ще успеем да се справим, но трябва да определим правила в превърналото се в дива джунгла публично пространство, в което истината и лъжата се размиват. Трябва да наложим граници и да поставим пазачи\", каза още философът пред камерата на Bulgaria ON AIR.\n\r\nНо в същото време подчертта важността на това да избегнем цензурата. Интернет гигантите като Google, Apple и Facebook трябва да носят отговорност за съдържанието си, смята Пиер-Анри Тавоайо.\n\r\n\"Във всеки вестник има отговорен редактор, той носи наказателна отговорност. Може да бъде осъден в случай на клевета. Социалните мрежи ще бъдат принудени да носят отговорност за своето съдържание\", посочи философът за зрителите на \"България сутрин\".", "date": "2019.10.16", "title": "Френски философ: Демокрациите - неефективни. Водят до кризи"}
{"url": "https://www.dnes.bg/notifikacii/2019/10/16/politicheskiiat-nekrolog-na-erdogan-e-napisan.426284", "text": "Войнственият президент на Турция е забравил, че неговата страна е демокрация, а не диктатура; време му е да си ходи, пише британският вестник \"Гардиън\" по адрес на Реджеп Тайип Ердоган. Изданието цитира думи на турския президент от негова реч в Азербайджан от понеделник, че сегашната военна операция в Сирия е също толкава важна за турците, колкото е било турското военно нашествие в Кипър през 1974 г., разделил острова на две.\n\r\nСпоред вестника \"харизматичната аура\" около Ердоган вече се разпада. Заклинанията, с които той от толкава отдавна омайва страната, определено не действат, политическият му некролог вече е написан и той трябва да скочи, преда да бъде избутан\", заключава \"Гардиън\".\n                \n                \n                \r\nРешението на Доналд Тръмп за Сирия има всички белези на неговата външна политика под лозунга \"Америка на първо място\", пише в. \"Вашингтон пост\" по повод решението на президента на САЩ да изтегли американските сили от Северна Сирия.\n\n\n\r\nКато част от тази националистическа философия той обеща да прекрати \"безкрайните войни\" и да върне у дома американски сили, разположени в Близкия изток от близо две десетилетия, и да остави други да запълнят вакуума, припомня американският ежедневник. \"Вашингтон пост\" отбелязва, че на мнозина американци подобно на Тръмп им е омръзнало от продължителните и незавършени войни, а някои споделят и усещането му, че другите държави искат прекалено много от Съединените щати.\n\r\nПрезидентът на САЩ често е казвал, че знае за отбраната и външната политика повече от всички генерали и правителствени експерти. Дестабилизиращите събития, които се развиват в Северна Сирия, демонстрират последиците от един президент, който действа въз основа на това убеждение, коментира \"Вашингтон пост\".\n\r\nВ редакционна статия в. \"Ню Йорк таймс\" твърди, че с действията си Доналд Тръмп е предизвикал нравствено и стратегическо бедствие.\n\r\nПо заповед на своя главнокомандващ около хиляда американски войници в Сирия се озоваха в невъзможна ситуация - хванати между сирийските сили на непокаялия се военнопрестъпник Башар ал Асад, който използва отровен газ срещу своя народ, и турската армия, съюзник в НАТО, която вече засипа с артилерийски снаряди район в близост до позициите, държани от американските части, пише американският ежедневник. Докато отчаяните кюрди се съюзяват с Асад, отново изниква призракът на \"Ислямска държава\", а американската мощ отслабва, се казва в статията, цитирана от БТА.\n\r\nРешението за изтегляне е лишено колкото от стратегически смисъл, толкова и от морал. Американските съюзници от Берлин до Рияд са разтревожени.\"Всеки, който иска да помага на Сирия в защитата на кюрдите, за мен е добре дошъл, бил той Русия, Китай или Наполеон Бонапарт\", написа в понеделник Тръмп в Тwitter. \"Ню Йорк таймс\" определя този коментар като \"непочтителен\".\n\r\nИсторията е богата на случаи, в които дотогавашни съюзници са били изоставяни от Вашингтон, отбелязва вестникът и изброява дебаркирането в Залива на прасетата в Куба, падането на Южен Виетнам, множество вътрешни въстания (например в Унгария през 1956 г.) - все събития, подтиквани от САЩ и задушени, когато бива оттеглена помощта, неявна или явна. А през последните 50 години Съединените щати са изоставяли кюрдите - народ без държавност, разпръснат из Турция, Ирак, Сирия, Армения и Иран, - като най- позорното от тези предателства е, когато Саддам Хюсеин напада кюрдите с отровен газ, а администрацията на президента Роналд Рейгън защитава иракския режим от санкциите на Конгреса, припомня \"Ню Йорк таймс\".\n\r\nВ. \"Велт\" коментира безсилието на Европа спрямо турската инвазия в Сирия срещу кюрдите. През последните 10 дни геостратегическата позиция на Европа \"определено се влоши заради хуманитарната трагедия, която трябва да наблюдава - десетки хиляди кюрди бягат, хиляди бойци от \"Ислямска държава\" са на свобода, иранците маршируват на север, американците изчезнаха, Израел е в беда\", пише германският ежедневник, цитиран от ДПА.\n\r\nСпоред \"Велт\" европейците са станали играчка в ръцете на регионалните сили, обикновени наблюдатели, \"обречени на парализа\", а през това време \"руснаците се готвят да станат новият пазител на мира в региона\".\n\r\n ", "date": "2019.10.16", "title": "Политическият некролог на Ердоган е написан "}
{"url": "https://www.dnes.bg/muzika/2019/10/16/lars-ulrih-za-djeims-hetfiild-shte-se-zavyrne-po-silen.426269", "text": "Ларс Улрих от \"Metallica\" увери, че колегата му от същата група Джеймс Хетфийлд ще се завърне по-силен и по-здрав отвсякога, след като бандата бе принудена да отложи концерти от турнето си поради постъпването му в клиника за лечение на зависимости, съобщи Контактмюзик.\r\nИзпълнителите на хита \"Nothing Else Matters\" трябваше да изнесат концерти в Австралия и Нова Зеландия от 19 октомври до ноември, но отложиха шоутата си, за да може фронтменът им да се подложи на лечение.\r\nБарабанистът Ларс Улрих сега поясни, че Хетфийлд прави всичко, което е по силите му, за да се излекува от зависимостта си към алкохола. Улрих и другите двама членове на бандата, басистът Робърт Трухильо и китаристът Кърк Хамет били развълнувани от подкрепата на феновете. Улрих обеща, че бандата ще изнесе отложените концерти следващата година.\r\n                    \n                    \n                \n                \n                \n                \"Джеймс прави каквото е нужно и е на път да се излекува - каза той пред в. \"USA Today\". - Съжалявам за несъстоялите се концерти, но ще се върнем по-силни и по-здрави отвсякога.\"\r\nБорбата на Хетфийлд с пристрастяването му към алкохола бе показана в документалния филм \"Metalica: Some Kind of Monster\" от 2004 г. През 2017 г. той увери, че не е близвал алкохол от 15 години и че страхът го е мотивирал да се възстанови.", "date": "2019.10.16", "title": "Ларс Улрих за Джеймс Хетфийлд: Ще се завърне по-силен!"}
{"url": "https://www.dnes.bg/index/2019/10/16/veliko-kim-na-bial-kon-na-nai-visokiia-vryh-na-koreiskiia-poluostrov.426264", "text": "\r\n \r\nСевернокорейският лидер Ким Чен Ун изкачи най-високия връх на Корейския полуостров - планината Пектусан, смятана от севернокорейците за свещена, съобщи държавната осведомителна агенция КЦТА, цитирана от ТАСС.\n\r\nКим \"изкачи планината на бял кон по първия сняг, паднал на планината Пекту\", отбеляза КЦТА.\n\r\n\"Конният му поход до планината Пекту е велико събитие с огромно значение в историята на корейската революция - се казва в съобщението. - Възседнал коня на върха на планината Пекту, той с дълбоки чувства си припомни пътя на тежката борба, изминат от него заради едно велико дело - изграждането на най-могъщата страна с вяра и воля . . . \"\n                \n                \n                \r\nПектусан, или в превод от корейски \"планина с бял връх\", е най-високата точка на Корейския полуостров - 2750 м над морското равнище. Сред най-красивите забележителности там е езерото Чхонджи (\"Небесното езеро\"), разположено в кратер, образуван преди близо 1000 години след вулканично изригване.\n\r\nСпоред легендата преди над 4000 години от тази планина е слязъл основателят на древната корейска държава Тангун, поради което корейците смятат Пектусан за историческа светиня. \n\r\nОсвен това, както сочи официалната историография в КНДР, по време на Втората световна война на планината Пектусан е имало лагер на партизани, борели се с японските окупатори под ръководството на основателя на Народната република Ким Ир Сен (1912-1994 г.). Смята се, че през 1942 г. там е бил роден синът му Ким Чен Ир, ръководел впоследствие КНДР от 1994 г. до смъртта си през 2011 г..\n\r\nНай-високият връх на Корейския полуостров е смятан от севернокорейците за свещен и Ким Чен Ун често е ходил там преди важни решения като започването на преговори с Южна Корея и САЩ миналата година, отбелязва Асошиейтед прес, цитирана от БТА.\n\r\nРойтерс цитира анализатори, според които символичното изкачване подчертава решимостта на КНДР, изправена пред международни санкции и натиск заради ядрената и ракетната си програма.\n\r\nДнес севернокорейският лидер обеща страната му да превъзмогне \"многобройните трудности и изпитания\", причинени й от международните санкции, главна роля за които имат Съединените щати.\n\r\nПреговори между Северна Корея и САЩ по-рано този месец по ядрения въпрос завършиха с неуспех.", "date": "2019.10.16", "title": "Велико? Ким на бял кон на най-високия връх на Корейския полуостров"}
{"url": "https://www.dnes.bg/notifikacii/2019/10/16/kanada-syshto-spria-prodajbata-na-oryjie-za-turciia.426254", "text": "Канадското правителство обяви вчера, че временно преустановява издаването на нови разрешителни за износ в Турция, главно на военна техника, в отговор на военното настъпление на Анкара в Северна Сирия, предаде Франс прес, цитирана от БТА. \n\n\r\nТази едностранна акция заплашва да подкопае и без друго крехката стабилност в този район, като влошава хуманитарната обстановка и вреди на постигнатото от международната коалиция срещу /джихадистката групировка/ \"Ислямска държава\", в която участва и Турция\", посочи в комюнике канадското външно министерство.\n\r\n\"Предвид развоя на събитията, Канада временно спира новите разрешителни за износ в Турция\" на \"контролирани продукти\", основно военна техника, посочва министерството.\n                \n                \n                \r\nС тази стъпка Отава се присъединява към няколко европейски страни, обявили сходни мерки.\n\r\nПо данни на външното ведомство през 2018 г. Канада е продала на Турция оръжие за близо 116 милиона канадски долара (80 млн. евро).\r\n ", "date": "2019.10.16", "title": "Канада също спря продажбата на оръжие за Турция"}
{"url": "https://www.dnes.bg/temida/2019/10/16/kazusyt-polfriiman-preminata-li-e-granicata-na-zakona.426278", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Джок Полфрийман засега остава в България. Австралиецът, осъден за убийство у нас и пуснат предсрочно от затвора, снощи беше освободен от центъра за временно настаняване в Бусманци. Миналият месец той беше пуснат 6 години преди края на 20-годишната си присъда за убийството на Андрей Монов. \n\r\nАвстралиецът увери, че отива при приятели и не изключи вариант да остане в България за постоянно. Полфрийман ще трябва да се явява ежеседмично в районно управление на МВР, докато забраната за напускане на страната не отпадне. Тя е от 2011 г. и е издадена от тогавашния директор на дирекция \"Миграция\".\n\n\n\n                    \n                    \n                \n                \n                \n                \r\n\"С определението на Софийския апелативен съд за предсрочно освобождаване, ограниченията до този момент са отпаднали. От този момент други административни органи могат да налагат такива мерки по закона за чужденците. Всичко, което се случва след определението на Апелативния съд, е много гранично със закона. Възможно е тънката линия вече да е премината\", обясни адвокат Людмил Рангелов в \"България сутрин\".\r\nЗам.-председателят на Висшия адвокатски съвет припомни, че Полфрийман вече е обжалвал забраната си да напуска страната, но молбата му е била отхвърлена от съда. \n\r\n\"Той е свободен човек, единственото му задължение е веднъж седмично да се явява и да се подписва в МВР. Всичко друго му е разрешено. Членовете на съдебния състав сами трябва да преценят дали са безпристрастни и не са предубедени\", посочи още адв. Рангелов пред \n\r\nЮристът засегна и темата за футболното хулиганство, в контекста на расисткия скандал на стадион \"Васил Левски\" по време на мача България - Англия. УЕФА вече повдигна 4 обвинения след проявите на част от феновете, възможно е и ФИФА да поиска санкции.\n\r\n\"Има незначителни наказания. По Наказателния кодекс наказания се налагат, когато някой пострада физически. Чрез санкции органите трябва да наложат нов стил на поведение по стадионите\", коментира Людмил Рангелов.", "date": "2019.10.16", "title": "Казусът \"Полфрийман\": Премината ли е границата на закона? "}
{"url": "https://www.dnes.bg/politika/2019/10/16/prezidentyt-radev-dyrjavata-da-ne-se-mesi-v-nezavisimata-bfs.426287", "text": "\nПрезидентът Румен Радев не приема държавна намеса в делата на футболната федерация.\n\r\n\"За мен е безпецедентно държавата да се намесва в една независима институция. Управляващите са саморазобличиха, защото нито една федерация не носи отговорност за футболно хулиганство. БФС няма охранителни или разследващи функции\", коментира държавният глава пред журналисти след церемонията по случай празника на ВВС.\n\n\n\r\n\"Искането за оставка по този повод е паническо бягство от отговорност на  хората, които по закон я носят\", допълни още той.\r\n\"Футболът е огледало на състоянието на държавата. Каквото е управлението на държавата, такова е състоянието на футбола\", обобщи президентът.\n                    \n                    \n                \n                \n                \n                \r\nВ същото време Румен Радев уточни, че не е адвокат на подалия оставка шеф на БФС Борислав Михайлов, както и защити достойнството на държавата, която бе уличена в расизъм. Румен Радев даде да се разбере, че няма как по този начин да бъде обиждан народ, който е спасил десетки хиляди евреи през Втората световна война.\r\nТой е категоричен, че не трябва да допускаме генерализация на България като расистка държава.\r\n\"Крайно неприятно е България, която спаси 50 хил. евреи, която не  допусна нито един от тях да бъде изпратен в лагерите на смъртта, в  най-ужасното за Европа време, да бъде олицетворявана с расизъм. Не  трябва да допускаме генерализация на този проблем. Необходимо е  държавата да приложи драконовски мерки по отношение на футболното  хулиганство. Докато политици се изкушават да използват футболни агитки в  протести и контрапротести, тези редициви ще продължават\", допълни още  държавният глава.\r\nВчера екипи на ГДБОП, националната полиция и специализираната  прокуратура влязоха в Българския футболен съюз. По-рано през деня Бойко Борисов поиска оставката на на  Борислав Михайлов заради позорния мач с Англия, при който България  загуби с 6:0 и беше оцветен с расистки изяви по стадиона. Борисов заяви, че докато Михайлов е председател на БФС, държавата  повече няма да даде нито лев за футбола. Едва следобед Борислав  Михайлов подаде своята оставка, а премиерът обясни, че акцията в  БФС е заради корупция и уговорени мачове.\r\nПо повод вчерашния Съвет за сигурност за ситуацията в Сирия, държавният глава коментира: \"Първо представителите на службите за сигурност ни увериха ,че няма пряка заплаха за сигурността на страната. Трябва да признаем факта, че при внезапен масиран мигрантски натиск, България няма капацитета да се справи сама.\r\nЗатова и аз апелирам, че трябва да сме много активни и да използваме всички възможни лостове и механизми на ЕС. България има нужда от оперативен план за колективни действия на ЕС в случай на рязко нарастване на мигрантски натиск на нашата граница\", допълни още Радев, цитиран от \"Фокус\". Според него трябва да е ясно коя държава, с какво участва.\r\nВъв връзка с Джок Полфриймън Радев заяви, че като президент няма да си позволи да коментира съдебно решение и призова никой да не се меси в работата на съдебния състав.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.16", "title": "Президентът Радев: Държавата да не се меси в независимата БФС!"}
{"url": "https://www.dnes.bg/health/2019/10/16/vma-se-sdobi-s-nov-aparat-za-lechenie-na-kamyni-v-bybrecite-i-tumori.426280", "text": "Най-мощният Holmium лазер вече е на разположение на Клиниката по ендоурология и екстракорпорална литотрипсия на Военномедицинска академия (ВМА). \n\r\n\r\nАпаратът от последно поколение позволява извършването на голям брой минимално инвазивни операции – разбиване на камъни в бъбреците и пикочните пътища, отстраняване на тумори на пикочния мехур и лазерна енуклеация и вапоризация на простатата при доброкачествена простатна хиперплазия, допълват информацията от ВМА.\r\n„Изключително доволни и горди сме с притежанието на такава съвременна машина. Това е лазерът с най-много възможности и универсално приложение в урологията, който много ще ни улесни в работата ни, и ще разшири полето на лазерната хирургия в нашата клиника”, коментира проф. д-р Илия Салтиров, който освен клиниката, ръководи и Катедра „Урология и нефрология”.\r\n ", "date": "2019.10.16", "title": "ВМА се сдоби с нов апарат за лечение на камъни в бъбреците и тумори "}
{"url": "https://www.dnes.bg/muzika/2019/10/16/domingo-nepriet-v-sasht-radushno-posreshtnat-v-moskva.426275", "text": "Испанският оперен певец Пласидо Доминго, който в САЩ е обвинен в сексуален тормоз от около 20 жени, бе посрещнат радушно в Москва, където ще изнесе концерт тази седмица, предаде БТА, позовавайки се на Франс прес.\r\nЕвропейските сцени продължават да посрещат с овации 78-годишния певец, който наскоро пя в Австрия, Унгария и Цюрих. За сметка на това кариерата му в САЩ изглежда е приключила, след като редица жени го обвиниха в сексуален тормоз и непристойно поведение.\n\n\r\nНа пресконференция в руската столица той избегна темата, която в началото на октомври го накара да подаде оставка от поста генерален директор на Лосанджелиската опера. \"Извършва се разследване, невъзможно е да говоря по този въпрос - каза Доминго. - Много се радвам да се върна в Русия.\"\r\n                    \n                    \n                \n                \n                \n                Известният виолист и диригент Юрий Башмет, който е планирано да участва заедно с него в концерт в Москва, увери, че е много радостен от предстоящата си съвместна работа с \"маестрото\". \"Обичахме го, обичаме го и ще продължим да го обичаме\", отбеляза Башмет.\r\nПредвижда се Доминго да пее също във Виенската опера на 1 ноември.", "date": "2019.10.16", "title": "Доминго - неприет в САЩ, радушно посрещнат в Москва"}
{"url": "https://www.dnes.bg/stranata/2019/10/16/evakuiraha-uchenici-ot-shkolo-v-tyrgovishte.426289", "text": "Ученици са били евакуирани от основно училище в Търговище заради проблем в хранилище на химическа лаборатория. Това съобщиха от полицията в областния град. \n\n\r\n\r\nПолучил се е пробив на сярна киселина от херметически затворена колба, в резултат на което са последвали разлив и задимяване. Своевременно на мястото са пристигнали екипи на пожарната и полицията. \r\n\r\nХора от педагогическия персонал на училището са действали адекватно, като веднага след задействане на сигналната пожароизвестителна система са извели учениците в двора на училището. \r\n\r\nЕкипът пожарникари и служител на общината бързо са изнесли киселината на безопасно място, обезопасили са района и са ликвидирали последиците от инцидента, като киселината е транспортирана до депо за съхранение на опасни вещества. \r\n\r\nНяма пострадали деца или техни преподаватели. Сигналът е получен в 8:33 часа, а учебните занятия са били възобновени в  9:10 часа.", "date": "2019.10.16", "title": "Евакуираха ученици от школо в Търговище "}
{"url": "https://www.dnes.bg/obshtestvo/2019/10/16/bitkata-za-orlin-otkazvat-mu-kolichka-a-toi-e-s-dcp.426290", "text": "Момче с Детска церебрална парализа остана без инвалидна количка и нужния му вертикализатор, сигнализира майката. \n\r\nЛечението на 3-годишния Орлин е много скъпо и сумите са непосилни за семейството. \n\r\nМайка му Силвия Матроска се опитва да получи помощите, които се полагат от държавата, но такива й биват отказани, пише \"Дарик нюз\".\r\n \r\nОт Столичната регионална здравна инспекция казват на семейството, че не могат да издадат протокол от специализирана детска неврологична ЛКК за отпускане на детска инвалидна количка и вертикализатор, защото \"на територията на София-град няма създадена специализирана неврологична ЛКК\". \n\r\nНа територията на София-град имало все пак специализирани неврологични ЛКК, но те били за възрастни и не освидетелствали деца.\r\n \r\nОт Дирекция \"Социално подпомагане” в Слатина отказват инвалидната количка и вертикализатора именно защото представения медицински протокол не е издаден от специализирана лекарска консултативна комисия по профила на заболяването.\r\n \r\nЗа да получи количка и вертикализатор за сина си, вероятно Силвия отново трябва да моли хората за помощ и съответно да ги закупи.\n                    \n                    \n                \n                \n                \n                \r\nОрли се нуждае от ежедневни занимания, рехабилитация, масажи. Ходи и на боуен терапии. Всичко това на месец струва на семейството му 1300-1400 лв. Трябват му и протези, които бързо му омаляват и се налага направата на нови за по-малко от година. Те струват 1200 лв. Трябва да бъде закупен и вертикализатор, който е в порядъка на 2500 – 3000 лв. Нуждае се и от посещения при логопед и тренировки по плуване. \n\r\nОрлин има голям напредък за последната половин година. Вече може да се обръща сам. \r\n \r\nМайка на Орлин – Силвия, се справя сама с двете си деца от деня на раждането им, тъй като баща им се отказва от правата и задълженията си и не полага нито финансови, нито морални грижи за близнаците. \n\r\nВ подкрепа на Орлин има открита дарителска сметка, както и профил в .\n\r\nДарителска сметка:\n\r\nIBAN: BG36RZBB91551009992233\r\nBIC: RZBBBGSF\r\nБАНКА: РАЙФАЙЗЕНБАНК ЕАД\r\nТИТУЛЯР: ОРЛИН ОРЛИНОВ МАТРОСКИ", "date": "2019.10.16", "title": "Битката за Орлин: Отказват му количка, а той е с ДЦП"}
{"url": "https://www.dnes.bg/stranata/2019/10/16/helpbook-potrebitel-se-oplakva-katadjii-me-spriaha-za-da-me-globiat.426163", "text": "В постъпилите през последните дни сигнали в платформата на  един от тях алармира за проверка от страна на катаджии. Според автора на сигнала липсвала адекватност от страна на проверяващите.\r\nЕто от какво се оплаква нашият потребител: \"На 27.09.2019 година в 18.20 часа бях спрян на кръстовището на ул. \"Раковски\" и ул. \"Рачо Димчев\" от моторизиран патрул. Движех се с мотоциклет Триумф, при пълно спазване на изискванията на закона. Само за този сезон имам над 5500 км по републиканската пътна мрежа, неколкократно съм бил спиран и проверяван.\r\nТози бе озлобен и очевидно бях спрян с цел да бъда глобен. Заядоха се, че в средата на буквата „А“ на регистрационния ми номер имало черно петно и ме заплашиха с Акт, после \"от тях да мине\" ми написаха фиш #Н-0907139. Водещият патрул използва и психологическия похват, че съм му набор (на 50 години).\r\n                    \n                    \n                \n                \n                \n                Докато ми пишеха фиша, на кръстовището даде на заден ход тъмносив автомобил Ауди, което явно нарушение не предизвика реакция у патрула. Гражданин дойде и пред мотопатрула обиждаше на висок глас мен и всички мотоциклетисти, че сме \"малоумници\". На полицаите не им направи впечатление, защото явно се считат за такива, но аз останах с впечатление, че задачата за деня им беше наказателна операция срещу мотоциклетистите в София, а не контрол върху реда и движението.\r\nМоля за отговор - има ли специално указание, което да изисква установяване на нарушения и налагане на глоби специално на мотоциклетистите в София. Искрено се надявам, че районът е снабден с камери, които могат да потвърдят ситуациите“, пише в сигнала.\n\r\nОт друга част на столицата ни сигнализираха за \"смели\" д, където някой услужливо е премахнал пътните ограждения. Авторът на сигнала апелира към отговорните органи отново да бъде поставен парапет, тъй като е въпрос на време да се случи инцидент с неприятни последици.\n\r\nЗа сигнализира наш потребител. На територията на Западен парк, точно до частен имот, се валят разнообразни отпадъци, като най-фрапиращата гледка представлява изхвърлено скеле на билборд. Нашият потребител моли общината да се погрижи за почистването и отстраняването на замърсяванията.\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в  Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.10.16", "title": "Helpbook потребител се оплаква: Катаджии ме спряха, за да ме глобят "}
{"url": "https://www.dnes.bg/blizak-iztok/2019/10/16/erdogan-nikoga-niama-da-obiavim-primirie-v-siriia.426248", "text": "Турският президент Реджеп Тайип Ердоган заяви, че отхвърля призивите на американския президент Доналд Тръмп да обяви примирие и да спре турското военно настъпление в Североизточна Сирия, а също, че не го тревожат американските санкции заради офанзивата, предадоха Асошиейтед прес и Ройтерс, като се позоваха на турската телевизия НТВ.\n\r\n\n\r\nКазват ни \"Обявете примирие\". Никога не бихме могли да обявим примирие, заяви турският лидер пред придружаващите го журналисти в самолета на връщане от посещение в Азербайджан.\n                    \n                    \n                \n                \n                \n                \r\nЕрдоган каза, че преговорите с Вашингтон и Москва за сирийските градове Кобане и Манбидж продължават и отбеляза, че не смята за нещо лошо навлизането на сирийските правителствени войски в град Манбидж, стига районът да бъде прочистен от терористи. \"Не можем да обявим примирие, докато не прочистим този район\", допълни той.\n\r\nТурският президент каза, че в отговор на предложение на Тръмп за посредничество е заявил пред него, че страната му няма да преговаря с терористична организация, пише БТА. \n\r\nЕрдоган съобщи, че вчерашната атаката откъм Манбидж, при която беше убит един турски войник и ранени осем, е била предприета от сирийските правителствени сили в района.\r\nПрезидентът обяви също, че алтернативи на американските изтребители Ф-35 са налице и вече са започнали да постъпват оферти.\n\r\nАнкара и Вашингтон влязоха в конфронтация заради покупката от Турция на руски зенитни ракетни комплекси С-400, които според САЩ се несъвместими с отбранителните средства на НАТО и застрашават самолетите Ф-35, припомня Ройтерс.\n\r\nПред журналистите в самолета Ердоган каза, че през ноември-декември доставките на руските системи С-400 може да бъдат напълно завършени.", "date": "2019.10.16", "title": "Ердоган: Никога няма да обявим примирие в Сирия! "}
{"url": "https://www.dnes.bg/mish-mash/2019/10/16/policiiata-otkri-otshelnici-v-holandiia-chakali-kraia-na-sveta.426246", "text": "Холандската полиция откри мъж, живеещ с шестима младежи в изолирана ферма в очакване на края на света. Групата не била излизала от поне девет години от стопанството в северната холандска провинция Дренте.\n\r\nОтшелниците били открити, след като в неделя напълно объркан мъж на около 25 години се добрал до кафене и казал, че е избягал.\n\r\nПри обиска на фермата, която била оградена отвсякъде от висок дувар, полицаите открили стълба, водеща към мазе, в което възрастен мъж и шестима младежи на възраст между 16 и 25 г. живеели в очакване да настъпи краят на света.\n\r\nСъседите разказали, че са виждали само възрастния мъж, но смятали, че той живее сам. Засега не е известно дали младежите са родни деца на собственика, нито каква е съдбата на неговата съпруга.\n                    \n                    \n                \n                \n                \n                \r\nБарманът в кафенето Крис Вестербек казва пред белгийския вестник “Хет Нюзблат”, че избягалият младеж му е споделил, че не излизал от 9 години и че имал по-малък брат и сестри, живеещи във фермата, от която избягал.\n\r\nПо-младите отшелници видимо не са имали никакъв контакт с външния свят и дори не знаели, че извън оградата има други хора. Те се изхранвали от зеленчуковата градина и имали коза в двора.\n\r\nВъзрастният мъж е 58-годишен, но отказва да разговаря с полицията и да сътрудничи на следствието, пишат белгийски медии.", "date": "2019.10.16", "title": "Полицията откри отшелници в Холандия, чакали края на света"}
{"url": "https://www.dnes.bg/world/2019/10/16/tornado-bushuva-vyv-franciia.426253", "text": "Петима души пострадаха при торнадо в района на френския град Арл. Ураганните пориви на вятъра са нанесли щети по над 170 жилищни сгради, уточняват местни издания. Почти половината от тях са засегнати сериозно, а 20% са почти унищожени, предаде NOVA. \r\n\r\nОсвен през жилищните сгради, вихърът е преминал през къмпинг и е отнесъл каравани и кемпери.\r\n", "date": "2019.10.16", "title": "Торнадо бушува във Франция "}
{"url": "https://www.dnes.bg/kino/2019/10/16/jokera-ne-se-dade-na-bliznakyt-i-prodyljava-da-e-nomer-1-u-nas.426251", "text": "Създаденият по комиксите на \"DS comics\" \"Жокера\", който взе и \"Златния лъв\" от Венеция 2019, продължава да е най-гледаният филм у нас, сочат обобщените данни от киносалоните. Въпреки пролетно-лятното време навън, трилърът с Хоакин Финикс, Робърт Де Ниро, Шей Уигъм е гледан вече от общо 66 944 зрители и има 639 390 лева приходи за десетте дни у нас.\n\n\r\n\n\r\nПървата премиера от миналия уикенд - \"Близнакът\", е на втора позиция по зрителски интерес. Екшънът с Уил Смит, който е заснет в Унгария, САЩ и Колумбия, е представен във формат от 60 кадъра в секунда и това вече са го видели 11 538 зрители и има 130 485 лева приходи за първите три дни у нас, пише БТА. \n                    \n                    \n                \n                \n                \n                \r\nАнимацията \"Загубеният Йети\" е трети по ред по зрителски интерес. Историята на малкото бебе Йети, което от покрив върху къща в Шанхай трябва да стигне до Хималаите с помощта на приятелката си Йи, е гледана от вече 34 093 зрители и има 327 128 лева приходи за десетте дни у нас.\n\r\nНа четвърто място сред най-гледаните филми е друга анимация - \"Г-н Беля\". Приключенията на домашно и много глезено куче, което попадайки на улицата трябва да се справи с живота там, са вече втора седмица на екраните у нас и за това време са гледани от 9 244 зрители и има 92 408 лева приходи.\n\r\nВтората премиера от миналия уикенд - българският \"Писма от Антарктида\", е на пето място в топ 10. Филмът, в който майка крие от сина си, че баща му е мъртъв, и това се навързва с поредица от лъжи, за да се стигне до развръзката, е гледан от 1 902 зрители и има 17 243 лева приходи за първите три дни на екран.\n\r\nНа шесто място е драмата по действителен случай \"Да свалиш Уолстрийт\". Черната комедия, в която група нюйоркски стрийптизьорки намират начин да се справят с финансовата криза, \r\nкато обират брокери от Уолстрийт докато те са в безпомощно състояние, е вече месец на екраните у нас и за това време са я гледали 37 360 зрители и има 340 008 лева приходи.\n\r\nБразилският трилър \"Към звездите\" е на седмо място. Случващото се с героите на Брад Пит, Томи Лий Джоунс, Доналд Съдърланд, Лив Тайлър между Земята, Луната, Марс и края на Слънчевата система е проследено вече от 32 979 зрители и има 337 826 приходи за месец у нас.\n\r\nОсмо място след осем седмици на екраните у нас е за \"Angry Birds: Филмът 2\". Анимацията с познатите от първата част герои, които този път се преконфигурират, за да спрат леденото нашествие от орловия остров е гледана от 72 820 зрители и има 669 686 лева приходи.\n\r\nДевето място е за престояващия вече 13 седмици сред първите десет римейк на анимацията от 1994 година - \"Цар Лъв\". Осъвременената, но непроменена история за приятелството и взаимопомощта, за доброто и лошото, е гледана от 291 550 зрители и има 2 880 541 лева приходи.\n\r\nДесета позиция е за трилъра \"То: част втора\" по мотиви от книгата на Стивън Кинг. Изпълненият с реминисценции разказ за случилото се между 30 години с едни и същи хора, борещи се със злокобния клоун Пениуайз, е вече месец и половина на екраните и за това време е гледан от 65 583 зрители и има 595 282 лева приходи.\r\nИзвън първите десет е третата премиера от миналия уикенд - полският \"Сърце от любов\". Биографичната дама за пърформанс-артистите Войчех Баковски и Зузана Бартошек е гледана от 50 зрители и има 316 лева приходи. ", "date": "2019.10.16", "title": "\"Жокера\" не се даде на \"Близнакът\" и продължава да е номер 1 у нас"}
{"url": "https://www.dnes.bg/notifikacii/2019/10/16/kitai-se-vyzmuti-ot-podkrepata-na-us-kongresmeni-za-honkong.426252", "text": "Китай изрази силно възмущение и заяви, че е категорично против приети от Камарата на представителите в американския Конгрес законопроекти в подкрепа на протестиращите в Хонконг, предадоха ДПА и Асошиейтед прес.\n\n\r\n\n\r\nЕдин от трите одобрени законопроекта осъжда намесата на Китай във вътрешните работи на Хонконг и изисква налагане на санкции срещу китайски представители, \"отговорни за подкопаване на основните свободи\" в града. Вторият предвижда американският държавен секретар да извършва годишен преглед за установяване дали Хонконг е достатъчно автономен по отношение на Пекин да поддържа специален икономически и търговски статут, а третият гарантира, че срещу протестиращите не се използват американски оръжия.\n                \n                \n                \r\nХонконгското правителство също изрази съжаление във връзка с приемането на законопроекта и подчерта, че чуждестранни законодателни органи не трябва да се месят под каквато и да било форма във вътрешните работи на Хонконг, пише БТА. \n\r\nИзявлението бе направено преди годишното обръщение на хонконгския главен администратор Кари Лам, в което се очаква тя да изложи политиките си.\n\r\nПолуавтономната китайска територия от месеци е разтърсвана от масови продемократични протести. Десетки хиляди хора се включиха в понеделник в демонстрация в подкрепа на законопроектите, които предстои да бъде гласувани и в американския Сенат.\n\r\nЗаконопроектите изострят допълнително отношенията между Китай и САЩ в момент, когато двете страни преговарят за прекратяване на продължаващата вече година търговска война помежду им.", "date": "2019.10.16", "title": "Китай се възмути от подкрепата на US конгресмени за Хонконг"}
{"url": "https://www.dnes.bg/eu/2019/10/16/vesela-cherneva-haosyt-s-brexit-ni-napravi-proevropeici.426250", "text": "Хаосът около \"Брекзит\", противно на твърденията, че ЕС може да се разпадне, всъщност засили европодкрепата в страните членки, коментира директорът на Софийския офис на Европейския съвет по външна политика Весела Чернева, цитиран от БТА. \n\n\n\r\nСпоред нея в обществата на Европа хаосът около излизането на Великобритания от съюза е подействал като \"червена лампа\" и хората са си дали сметка, че в ЕС са много по-добре защитени. Това консолидира проевропейските сили, които по принцип са мнозинство, но никога не са били шумни. Затова трябваше този лек \"британски ритник\", за да се събудят проевропейците и да дадат знак, че искат този проект да продължи да съществува и да се развива, посочи Чернева и припомни, че на последните избори за Европейски парламент голяма част от гражданите ясно са гласували против евроскептичните партии.\n                    \n                    \n                \n                \n                \n                \r\nНейната прогноза е, че, ако не се стигне до споразумение относно ирландската граница, най-вероятно ще се тръгне към нови избори във Великобритания и съответно - отлагане на \"Брекзит\" за след изборите. Ако има отлагане, то ще бъде поне с шест месеца, смята Чернева.\n\r\n\"Брекзит без сделка\" със сигурност е най-лошият сценарий и неговото избягване с всякакви средства е по-добро, но не е добър и вариант ЕС да живее в това състояние на полуразделение с Великобритания, коментира анализаторът. Тя посочи колко въпроси остават на дневен ред, сред които чисто технически - като тези трябва ли Великобритания да има еврокомисар до Брекзит и трябва ли да плаща задълженията си към бюджета на съюза, но и по-важни, икономически - например как Великобритания и фирмите, които инвестират и търгуват с нея могат да планират своите бъдещи взаимоотношения.\n\r\nДа не забравяме, че започват преговорите по многогодишната финансова рамка на ЕС и този бюджет ще бъде изражение на политиките, които ЕС иска да провежда - трябва ли Великобритания да участва в този процес, отбеляза още Весела Чернева.\n\r\nАнализаторът смята, че в крайна сметка след \"Брекзит\" може да се стигне до модел на много близко партньорство, в който Великобритания ще бъде получател на политики, без да има право да изразява мнение как се правят тези политики. Тя даде пример, че страни като Норвегия и Швейцария са избрали подобен модел на приближено партньорство. Може наистина да се окаже, че тези политически маневри, на които сме свидетели през последната повече от година, са били много шум за нищо. Но при всички случаи отношението към Великобритания в Европа е много променено, смята Весела Чернева.\n\r\nТя сподели впечатлението си, че Великобритания ще започне да търси двустранния път към страните членки, което означава много по-интензивни контакти с големите страни, особено с тези, с които има силни икономически интереси и търговски взаимоотношения. От българска гледна точка това не е добро развитие, за нас много по-добре би било Великобритания да беше решила да остане в ЕС, коментира анализаторът.\n\r\nЗа българите, които живеят там, Чернева коментира, че вероятно повечето хора вече са направили необходимото, за да оправят статута си, тъй като темата отдавна е на дневен ред.\r\nТя отбеляза, че фалитът на британския туроператор \"Томас Кук\" е бил чудесен пример, че не само българските граждани във Великобритания ни свързват и те не са единственият общ проблем на дневен ред, а че имаме взаимоотношения в много области - и в сферата на услугите, и на финансите, и на сигурността.\n\r\nВесела Чернева вижда няколко урока от ситуацията около \"Брекзит\" - че когато страните членки са единни, могат да \"отбраняват\" ЕС и отвътре, че трудното излизане на Великобритания е уплашило държавите, което води до увеличаване на европодкрепата, както и че дори и най-старите демокрации не са застраховани от политическа парализа, когато популизмът вземе връх.", "date": "2019.10.16", "title": "Весела Чернева: Хаосът с Brexit ни направи проевропейци "}
{"url": "https://www.dnes.bg/obshtestvo/2019/10/16/startira-sedmicata-na-dostypa-do-dobra-hrana.426255", "text": "От днес до 24 октомври ще се състои седмицата на \"Достъп до добрата храна 2019\". Инициативите тази година се провеждат под патронажа на Десислава Танева, министър на земеделието, храните и горите и с подкрепата на УНИЦЕФ България.\n\r\nВ писмото си за подкрепа министър Танева подчертава :\"Инициативата е актуална с оглед съвременните изисквания на потребителите за консумиране на здравословни и безопасни хранителни продукти. Приоритет за министерството е насърчаването на родното производство и предлагането на качествени храни чрез повишаване на търсенето им. \r\nОсобено важно е да се развиват местните пазари за осигуряване на къси вериги за доставка на свежи български храни. Оценяваме приноса на проекта \"Достъп до добра храна\" за развитието на хранителната грамотност на децата и учениците. За нас е много важно да развиваме знанията, нагласите и уменията на подрастващите, свързани с храните, тяхното познание за здравословна храна, как да четат етикетите върху хранителните продукти за устойчиво потребление\".\n                    \n                    \n                \n                \n                \n                \r\nПо време на Националната седмица на достъпа до добра храна '2019 ще бъдат организирани различни прояви, пише БТА. \n\r\nДостъп до добра храна е инициатива на Фондация \"Българска месна традиция\".", "date": "2019.10.16", "title": "Стартира седмицата на достъпа до добра храна"}
{"url": "https://www.dnes.bg/video-prognoza/2019/10/16/letni-temperaturi-i-dnes-maksimalnite-do-27.426261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Предимно слънчево ще е времето и през днешния октомврийски ден. Минималните температури ще бъдат между 8° и 13°, в София - около 8°. До обяд на много места в Източна България ще има ниска слоеста облачност или мъгла. Ще остане топло, максималните температури ще са между 22° и 27°, в София - около 25°. Това съобщи синоптикът на Bulgaria ON AIR Владимира Илиева.\n\r\nНа много места по Черноморието преди обяд ще има ниска слоеста облачност или мъгла. След обяд ще бъде слънчево. Ще духа слаб вятър от изток-югоизток. Максималните температури ще бъдат между 19° и 21°. Температурата на морската вода - 19-20°. Вълнението на морето ще бъде 1-2 бала.\n                \n                \n                \r\nНад планините ще бъде слънчево. Ще духа слаб вятър от юг-югозапад. Максималната температура на височина 1200 метра ще е около 20°, на 2000 метра - около 12°. Атмосферното налягане слабо ще се понижи и ще се доближи до средното за месеца.\n\r\nПрез следващите дни ще остане топло за периода, в повечето райони и предимно слънчево. Преобладаващите максимални температури ще са между 21° и 26°, в районите, където ниската облачност или мъглата ще се задържат по-дълго - до около 20°. Минималните в повечето места ще са около 7° и 12°.", "date": "2019.10.16", "title": "Летни температури и днес: Максималните до  27°"}
{"url": "https://www.dnes.bg/world/2019/10/16/erdogan-skoro-shte-poseti-moskva-po-pokana-na-putin.426259", "text": "Tурският президент Реджеп Ердоган ще посети Москва по покана на руския си колега Владимир Путин в близките дни. Това съобщиха от пресслужбата на Кремъл след телефонен разговор между двамата лидери.\n\r\nВладимир Путин и Реджеп Ердоган са отбелязали необходимостта от предотвратяването на конфликт между подразделенията на турската армия и въоръжените сили на сирийското правителство, предаде БНР.\n\r\nРуският президент е обърнал внимание на влошената хуманитарна обстановка по протежение на сирийско-турската граница.\n\n\n\r\nСпоред него е недопустимо от създалата се ситуация да се възползват членове на терористични организации, включително на Ислямска държава, които са охранявани в момента от кюрдските въоръжени формирования. \n                    \n                    \n                \n                \n                \n                \r\nВече се наблюдават опити на терористи да избягат и да проникнат на територията на съседни държави, е подчертал Путин.\n\r\nДвамата президенти са подкрепили продължаването на политическия процес в Сирия. Те са изразили намерението си да работят за свикването на Конституционния комитет под егидата на ООН в края на октомври в Женева.\n\r\nПутин и Ердоган са били единодушни, че териториалната цялост на Сирия трябва да бъде съхранена.\n\r\nМеждувременно президентът на Турция Реджеп Ердоган заяви, че отхвърля призивите на американския си колега Доналд Тръмп да обяви примирие и да спре турската офанзива в Североизточна Сирия.\n\r\nТурският държавен глава изтъкна и че не го тревожат американските санкции заради военно настъпление, предадоха Асошиейтед прес и Ройтерс.\r\n ", "date": "2019.10.16", "title": "Ердоган скоро ще посети Москва по покана на Путин"}
{"url": "https://www.dnes.bg/sofia/2019/10/16/padashta-mazilka-legla-na-20-godini-v-detskata-bolnica-v-sofiia.426260", "text": "Падаща мазилка и стари легла посрещат болните деца в отделението по нефрология в \"Проф. Иван Митев\" в София. При пристигането си в лечебното заведение Кремена Кунева, майка на малък пациент на болницата, заварва олющени стени, счупени щори и липса на консумативи. \n\r\nПо думите й лошата материална база контрастира с добрите лекарски грижи. \n\r\n\"Попадайки в тези условия, грижите, които бяха положени, отношението на сестрите и лекарите бяха невероятно. Обстановката, в която се наложи да останем беше потресаваща”, каза Кремена пред Нова тв.\n\r\nВ отделението има само една тоалетна за персонала и пациентите, но няма сапун и дезифенктант. \n\r\n\"Условията не са задоволителни - стените са излющени, боя е паднала, замаска е паднала. Ние сме сложили едни стикери, а шкафчетата са от преди 25 години”, каза още доц. Мария Гайдарова, началник на Клиниката по детска нефрология и детска хемодиализа. \n                    \n                    \n                \n                \n                \n                \r\nДюшеците на детските легла са на повече от 20 години, а бебешките легла се ползват в отделението от 35 години. По думите на изпълнителния директор на болницата цялостен ремонт към днешна дата е невъзможен по финансови причини. \n\r\n\"Невинаги остават пари за всичко. Нашата болница е единствената Специализирана болница по детски болести\", заяви д-р Димитър Русинов, изпълнителен директор на СБАЛДБ \"Проф. д-р Иван Митев“.\n\r\nПрез септември Министерството на здравеопазването възобнови търга за избор на проектант, строител и надзор за постояването на нова сграда на Националната многопрофилна детска болница. Срокът за кандидатстване изтича. \"Болницата беше в тежко финансово състояние, заради което ремонт нямаше, а в момента, в който има приходи, включително от Министерство на здравеопазването, се коментира, че с оглед на построяването на новата детска болница, не е уместно да се правят ремонти в настоящата\", каза доц. Гайдарова.\n\r\nКогато Кремена разбира за ситуацията, в която се намира единствената за България детска болница, решава да започне кампания, за да се съберат средства за един освежителен ремонт. \n\r\nСъздава се онлайн дарителска платформа за събиране на 10 000лв., но много от материалите за ремонта вече са дарени от частни лица и фирми.\n\r\nРемонтът вече започва и в него участват доброволци – приятели и познати на Кремена. \n\r\nОтделението ще има нови щори, нови нощни шкафчета, матраци за детските легла, бебешки креватчета. Завивките и осветителните табла ще бъдат подменени, както и ще бъде възстановено изгорялото електрическо табло.", "date": "2019.10.16", "title": "Падаща мазилка, легла на 20 години... в Детската болница в София"}
{"url": "https://www.dnes.bg/temida/2019/10/16/djok-polfriiman-na-svoboda-no-bez-nikakvi-dokumenti.426262", "text": "Австралиецът Джок Полфрийман се намира в София, след като беше пуснат от центъра за настаняване на мигранти в Бусманци. Това съобщи за bTV адвокатът му Калин Ангелов. \n\n\n\r\nТой ще може да остане на избран от него адрес, но няма да може да напуска страната, защото австралийските му документи ще бъдат отнети. Ще трябва да се разписва в полицията веднъж седмично.\n\r\n\"Аз разбрах от него в 17:45 ч., че го пускат. Никой от българските власти официално не ме е уведомил. В Бусманци също са били изненадани от новината”, каза в \"Тази сутрин\" Калин Ангелов. \n\r\n\"Нямаме никакъв официален документ от българските власти кой е взел паспортът му и къде стои. В момента той няма никакви документи”, каза още адвокатът му. \n                    \n                    \n                \n                \n                \n                \r\nПо думите му е силно преувеличена бройката на телефоните, които се твърди, че са били у него. \n\r\nСпоред Ангелов Фрийман е имал два телефона, единият от които е счупил.\n\r\n\"Предполагам, че го е направил, защото не е искал някой да му гледа личната поща\", допусна адвокатът на Джок Полфрийман.\n\r\nПри излизането си снощи австралиецът заяви, че няма намерение да напуска страната и ще остане при приятели. \n\r\nТой отново потвърди, че планира да работи, за да изплаща кръвнината на роднините на Андрей Монов, за чието \r\nубийство беше осъден. \n\r\nДжок Полфрийман обаче смята, че ако върнат делото му за ново разглеждане, всеки съдия ще трябва да си дава отвод, защото няма да е безпристрастен след медийния шум и ще трябва да се намерят съдии от друга държава.", "date": "2019.10.16", "title": "Джок Полфрийман - на свобода, но без никакви документи"}
{"url": "https://www.dnes.bg/football/2019/10/16/balykov-podnese-izvineniia-na-angliia-osyjdal-rasizma.426257", "text": "Селекционерът на България Красимир Балъков официално поднесе извиненията си на футболистите на английския национален отбор след расистките прояви по трибуните на Националния стадион \"Васил Левски\" по време на двубоя между България и Англия. \n\n\n\n\r\nДен преди мача той заяви, че според него в българския футбол няма проблем с расизма, а след срещата каза, че не е чул расистки скандирания по време на срещата, припомня . \n\r\nТези негови коментари предизвикаха сериозни критики в английската преса, но Балъков уточнява в позиция на официалната си страница във Facebook, че категорично осъжда всякакви расистки прояви. \n                    \n                    \n                \n                \n                \n                \r\n\"Искам да кажа нещо много ясно: при положение, че е имало обиди на такава основа, аз като селекционер на Националния отбор, поднасям своите извинения на английските футболисти и всички, които се чувстват засегнати\", заявява националният селекционер.", "date": "2019.10.16", "title": "Балъков поднесе извинения на Англия: Осъждал расизма"}
{"url": "https://www.dnes.bg/index/2019/10/16/kristalina-georgieva-ravenstvo-a-nezaplateniiat-trud-na-jenite-vkyshti.426265", "text": "\"Никога не си съгласявайте да бъдете по-ниско платени от колегите си мъже, никога!\", призова жените новият управляващ директор на Международния валутен фонд (МВФ) Кристалина Георгиева, демонстрирайки твърдата си решимост да се бори за равноправие на жените и мъжете на работното място, предаде Франс прес.\n\r\nВ първия ден от есенните срещи на МВФ и Световната банка вчера Георгиева се обяви в подкрепа на квотите, които ще дадат на жените по-голям достъп до ръководни постове.\n\r\n\"Квотите не са идеално решение, но са едно прагматично решение\", отбеляза тя, подчертавайки, че \"без квоти ще е нужно много, много време\", докато се постигне равен достъп до най-висшите постове в компаниите.\n\r\n                \n                \n                На въпроса на една млада жена каква е рецептата за успех в света на бизнеса и на работното място, ръководителката на МВФ отговори: \"Трябва да бъдете компетентна и да проявявате повече самоувереност, а също да се представяте в най-добрата си светлина.\"\n\r\nПозовавайки се на огласен вчера доклад на Фонда, посветен на незаплатения труд, Георгиева подчерта необходимостта да бъде решен проблемът с труда, за който не се плаща възнаграждение, като грижите за деца и възрастни хора и домакинските задължения, извършван най-често от жени.\n\r\n\"Жените полагат средно по два часа повече незаплатен труд на ден от мъжете\", отбеляза Георгиева.\n\r\nАвторите на доклада посочват, че макар неравенството между половете при неплатения труд в последните десетилетия да е намаляло, то все още е съществено, пише БТА.\n\r\nДори в страните с най-голяма равнопоставеност в света като Норвегия жените полагат поне 20 процента повече незаплатен труд от мъжете, най-вече домакинска работа.\n\r\nЧесто жените са принудени да носят бремето на домакинските задължения, а времето, посветено на незаплатен труд, отразява принудите, наложени от културните норми, липсата на обществени услуги и инфраструктура или политиките за отпуските по семейни причини, се отбелязва в доклада.\r\nДори когато жените извършват заплатен труд, \"професионалното декласиране е нещо обичайно, тъй като жените избират работа с по-ниско равнище на компетентност или на непълен работен ден, за да съвместяват платената работа с грижите\" за семейството.\r\n ", "date": "2019.10.16", "title": "Кристалина Георгиева: Равенство? А незаплатеният труд на жените вкъщи?"}
{"url": "https://www.dnes.bg/index/2019/10/16/receptata-dnes-germanska-kartofena-salata-s-bekon.426158", "text": ":\r\n1 и 1/2 кг картофи\r\n500 г бекон\r\n1 голяма глава лук\r\n1/4 чаша оцет\r\n1/4 чаша зехтин\r\n1 с.л. захар\r\n1 с. л. дижонска горчица\r\nсол, черен пипер на вкус\r\nзехтин\r\nмагданоз\r\n \r\n:\r\n \r\nСварете картофите като за картофена салата, след което ги прецедете. Нарежете бекона на не много малки парчета и го запържете до златисто в добре загрят тиган със съвсем малко зехтин. Когато е готов го отделете върху кухненска хартия, за да се отнеме излишната мазнина. В същия тиган задушете нарязания лук. Като поомекне прибавете към него оцета, захарта, сол, черен пипер и горчицата. Разбъркайте добре, за да се комбинират вкусовете и за да не остане захарта на кристали. С този дресинг залейте картофите, добавете бекона, разбъркайте и сервирайте. За финал поръсете с малко магданоз.\r\n\r\n", "date": "2019.10.16", "title": "Рецептата Dnes: Германска картофена салата с бекон "}
{"url": "https://www.dnes.bg/world/2019/10/16/naprejenie-v-kataluniia-sblysyci-s-policiiata-v-barselona.426267", "text": "\nПоредна вечер на протести в Каталуния. Хиляди демонстранти се обявиха в подкрепа на независимостта на региона, което доведе до сблъсъци с полицията. \n\r\nВластите използваха сълзотворен газ и груба сила, за да разпръснат събралите се хора. Трима души са арестувани, а местни медии съобщават, че най-малко деветима са потърсили медицинска помощ. \n\r\nПротестиращите се опитаха да влязат в правителствените сгради в Барселона и запалиха пожари в центъра на регионалната столица. Властите в Испания заявиха, че водят разследване за възможни организатори на движението, предава . \n                    \n                    \n                \n                \n                \n                \r\nНедоволството започна, след като Върховният съд осъди деветима сепаратистки лидери за ролята им в референдума за независимост на Каталуния през 2017 година, обявен за незаконен от Мадрид. \n\r\nНастоящите лидери на региона, които също подкрепят движението за независимост, обявиха, че ще продължат да се борят за нов референдум.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.16", "title": "Напрежение в Каталуния: Сблъсъци с полицията в Барселона"}
{"url": "https://www.dnes.bg/notifikacii/2019/10/16/vyzhodite-i-padeniiata-na-bobi-mihailov.426258", "text": "\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Борислав Михайлов - някогашният вратар и капитан на националния отбор е начело на футбола ни от 14 години, в които България не се е класирала на голямо първенство.\r\nТой е най-успешният вратар в историята на българския футбол. Избран за Футболист № 1 на България през 1986 г. Полуфиналист от Световното първенство през 1994 г. в САЩ. Избран е за президент на БФС през 2005 година, след 5 години, прекарани в ръководството на Централата. \n\n\n\r\nВ момента тече 4-ият му пореден мандат. През 2011 г. беше избран за член на Изпълкома на УЕФА, по времето, когато структурите оглавяваше Мишел Платини, предаде  . \n                \n                \n                \r\nБорислав Михайлов стана първият българин на този пост. Загуби го в началото на тази година, след като не събра достатъчно гласове на конгреса на Европейската футболна централа. \n\r\nМеждувременно българският национален отбор от 14 години не е участвал в голям форум. А вече цяла година няма победа. \n\r\nСрещу Англия загубата с 0:6 беше най-изразителната на наш терен в историята. Нито един специалист не се задържа на треньорския пост в представителния тим. \n\r\nСега дойде редът на Красимир Балъков. В последните години националният отбор е губил от всички балкански страни - Хърватия, Сърбия, Румъния, Турция, Гърция, a не успя да победи и Босна, Албания, Черна гора и Косово. \n\r\nВ последните години Борислав Михайлов рядко коментира изявите на представителния тим. Появява се там предимно по други поводи. \n\r\nВ понеделник вечер Борислав Михайлов не остана до края на двубоя с Англия. Дни по-рано изпрати официално писмо до генералния секретар на УЕФА, в което строго порица \"поредните тенденциозни коментари от страна на футболисти на английския национален отбор\". \n\r\nПреди двубоя селекционерът Красимир Балъков обясни, че по българските стадиони няма проблеми с расизма. \r\nПравилникът на УЕФА забранява категорично държавна намеса в кадровата политика на местните футболни федерации, като санкциите са изваждане на клубовете и националните отбори от всички международни първенства и турнири.", "date": "2019.10.16", "title": "Възходите и паденията на Боби Михайлов"}
{"url": "https://www.dnes.bg/notifikacii/2019/10/16/slepite-shofiori-osydeni-za-prane-na-pari-chaka-se-i-vks.426271", "text": "Прочулите се братя от Долни Дъбник, които едновременно са със 100-процентова слепота, според ТЕЛК, но пък шофират без проблем скъпи возила по пътищата, са осъдени за пране на пари.\n\r\nСлучаят на Горан Станев и Станьо Маринов беше разкрит преди месеци, а двамата жители на Долни Дъбник се оказаха незрящи само по документи. Двамата бяха забелязани да играят в казино без проблеми, а Георги Станев спокойно си пазарува без придружител. \n\r\n\"Влязох сам в магазина. Никога не съм заявявал, че съм напълно незрящ. Аз мога да играя в казино, когато някой е с мен. Хората са го обяснили. Това е предмет и компетенция на медицински одит\", каза Станев пред Нова тв.\n                \n                \n                \r\nЗатова пък брат му категорично отрича той или Горан някога да са шофирали, докато камери ги засичат неведнъж да сядат зад волана и колата им да потегля. \r\nВече 7 месеца екип от 12 лекари не може да установи колко слепи са двамата братя и необходима ли им е 100% чужда помощ. Бави се и прокурорската проверка, именно поради липсата на категорично лекарско становище за това какви проблеми с очите имат братята. \n\r\nДвамата имат присъди за пране на пари, но те не са влезли в сила, защото Върховният касационен съд още не се е произнесъл.", "date": "2019.10.16", "title": "\"Слепите\" шофьори - осъдени за пране на пари, чака се и ВКС"}
{"url": "https://www.dnes.bg/eu/2019/10/16/franciia-blokira-severna-makedoniia-za-es.426270", "text": "Европейските министри от ЕС не можаха да постигнат нужния консенсус за започване на преговори за членство със Северна Македония и Албания. След продължило почти цял ден заседание Франция отказа да даде съгласие за определяне на дати и получи подкрепа от Холандия, която има резерви заради корупцията в Албания.\n\r\n“Със съжаление Съветът не успя да постигне единодушно решение”, заяви министърът по европейските въпроси на Финландия Тути Тупурайнен, която председателства заседанието в Люксембург във вторник.\n\r\nТупурайнен съобщи, че е имало “няколко държави, които се колебаеха и една категорично против”.\n\r\nВъпросът ще бъде обсъден отново в четвъртък на срещата на върха на европейските лидери в Брюксел, като те ще се опитат да убедят президента на Франция Еманюел Макрон да се откаже от ветото. Ако това стане, първите преговорни глави ще бъдат отворени догодина.\n\n\n\r\n                    \n                    \n                \n                \n                \n                Париж заяви, че не е против интеграцията на двете държави, но че ЕС трябва първо сам да се реформира, преди да приема нови членове.\n\r\nФинландското председателство положи много усилия да постигне решение, защото ние имаме ангажименти към Западните Балкани и не гледаме на тях като на заден двор, обясни Тупурайнен.\n\r\n“Опитахме всички възможни варианти, за да изпратим поне някакъв сигнал в региона, но не успяхме”, добави тя.\n\r\nСпоред източници председателството е предложило разделяне на Северна Македония от Албания, за да преодолее опасенията на Франция и на Холандия и Дания, че Тирана още не е готова за разговори, но компромис така и не е намерен.\n\r\n“Това не е момент на слава за ЕС, нещо, с което можем да се гордеем”, коментира и комисарят за разширяването Йоханес Хан.\n\r\nТой добави, че за последните 16 месеца това е третият път, в който Съюзът не може да вземе решение за Северна Македония и Албания, “въпреки че преобладаващото мнозинство от страните членки са съгласни да започнат преговори за членство с тях”.\n\r\n“Всяко ново отлагане ще навреди на доверието към нас на Западните Балкани, както и на амбициите ни да станем по-силен световен играч. Ако не можем да направим това на собствена територия, не виждам как бихме били успешни извън нея”, добави комисарят Хан.\n\r\nТой изрази надежда европейските лидери да успеят да вземат “политическо решение, което да възстанови доверието в процеса на разширяването за Западните Балкани”.\n\r\nЕврокомисарят предупреди, че поведението на ЕС засилва позициите на други сили в региона, предизвикващ интерес у Китай и Русия.\n\r\nХан пледира, че “особено Северна Македония, но и Албания, си написаха домашното да направят болезнени реформи, които вероятно не са възможни в някои страни членки” и настоя, че преговорите не са, “за да бъдат доволни някои политици, а за хората, които имат своите желания и мечти”. Той дори се извини на гражданите на двете страни.\r\n ", "date": "2019.10.16", "title": "Франция блокира Северна Македония за ЕС"}
{"url": "https://www.dnes.bg/politika/2019/10/16/a-pri-pravitelstvoto-na-stanishev-futbolyt-po-hubav-li-beshe.426307", "text": "Вицепремиерът и военен министър Красимир Каракачанов се обяви за по-твърди действия срещу футболното хулиганство. Той постави обаче знак за равенство между него и блокиращите пътища при протести.\n\r\nЕдните нарушават закона, и другите нарушават закона. За едните искаме по-строги мерки, за другите не искаме, посочи той. Според него започнем ли да разделяме закона на морален и неморален, няма закон.\n\n\n\n\r\nКаракачанов каза, че хулиганството, което минава за „умно и красиво“, също е хулиганство. Вицепремиерът обаче подкрепи протест като този на превозвачите, защото се борели за хляба на семействата си.\n                    \n                    \n                \n                \n                \n                \r\nКаракачанов смята, че думите на президента Румен Радев, че какъвто ни е футболът, такова ни е управлението, са „заяждане“.\n\r\n„Като беше правителството на Сергей Станишев, футболът ни по-хубав ли беше, или на Орешарски. Започнем ли да вкарваме в спорта политика, и да се драпаме на тази основа, не е добре“, заяви той пред журналисти в МС.\n\r\nПо думите му вандалските прояви могат само да бъдат осъждани. Като знаеш, че някои прояви ще доведат до санкции на отбора, който подкрепяш, защо го правиш, попита риторично той.\n\r\nКаракачанов смята, че полицията си е свършила работата, защото е извела феновете мирно и тихо от стадиона, без да използва сила, което е похвално.\r\nТой посочи, че трябва да се огледаме за това дали някои запалянковци не се занимават и с друго и даде като пример разпространението на дрога.\n\r\nВицепремиерът каза също, че проблемът на българския футбол, е че няма футбол и това озлобявало част от агитките.\n\r\nИмаше известни футболисти, които си пазеха краката, защото трябва да печелят пари с тези крака в чужди отбори, но когато се наложи да играе за българския национален отбор, няма сърце да играе, коментира Каракачанов.\n\r\nКато проблем той посочи липсата на училищен спорт и смята, че държавата трябва да се намеси по-активно. Сега, ако семейството е по-богато, детето играе в частна школа, ако е по-бедно, седи на пейката, без значение дали е кадърно, коментира вицепремиерът.\r\n ", "date": "2019.10.16", "title": "А при правителството на Станишев футболът по-хубав ли беше?"}
{"url": "https://www.dnes.bg/obshtestvo/2019/10/16/proshtavame-se-s-golemiia-milcho-leviev-v-petyk.426305", "text": "Поклонението през легендарния композитор и джаз пианист Милчо Левиев ще бъде в петък от 11 до 14 ч. във фоайето на зала \"България\", съобщи семейството му.\r\nТворецът почина на 12 октомври вечерта. \n\r\nСветовноизвестният български джаз музикант е роден 19 декември и тази година щеше да стане на 82.\n\nЛевиев е композитор, аранжор, пианист, работил е през голяма част от живота си в Съединените щати.\r\nЗавършва Държавната консерватория през 1960 г. Негови професори са  Панчо Владигеров и Андрей Стоянов. Кариерата си започва в Пловдивския  драматичен театър. Назначен е за диригент на Биг бенда на Българското  национално радио от 1962 до 1966. От 1963 до 1968 г. работи като солист и  диригент на Пловдивската и Софийската филхармония.\n                    \n                    \n                \n                \n                \n                \r\nПо идея на Радой Ралин създава групата \"Джаз Фокус'65\", с която  гастролира в страната и чужбина до 1970 г. при голям успех. Едно от  най-известните му произведения за този период е аранжиментът на песента  на Пол Маккартни \"Вчера“ (Yesterday). Пише и филмова музика, както и  симфонии и камерна музика.\r\nПрез 1970 г. по покана на Дон Елис напуска България и заминава за Лос  Анджелис. Остава с него до 1977 г. В началото на 1980 г. се завръща за  кратко в страната и изнася поредица от концерти. Бил е на многобройни  турнета из Европа и САЩ. Преподава в Южнокалифорнийския университет  (University of Southern California) и води майсторски клас в Нов  български университет.\n\r\nПрез последните години живееше в Солун.", "date": "2019.10.16", "title": "Прощаваме се с големия Милчо Левиев в петък "}
{"url": "https://www.dnes.bg/stranata/2019/10/16/spipaha-falshifikator-na-shofiorski-knijki-v-lom.426294", "text": "Задържаха мъж, разпространявал фалшиви шофьорски книжки в Лом. Това съобщиха от полицията в Монтана. \n\r\n\r\nПолицейската акция за залавянето на престъпника е осъществена на 15 октомври. След подаден сигнал са задействани органите на реда, които установили, че местен жител е правил фалшиви шофьорски книжки, издадени в Украйна и Молдова. 28-годишният мъж е заснемал кандидатите и срещу 500 – 1000 лева е извършва доставка на неистинските документи. \r\n \r\nПо случая е образувано досъдебно производство.", "date": "2019.10.16", "title": "Спипаха фалшификатор на шофьорски книжки в Лом "}
{"url": "https://www.dnes.bg/stranata/2019/10/16/kamion-se-vriaza-v-stado-s-kozi-ubi-22-ot-tiah.426286", "text": "Товарен автомобил „Волво“ с плевенска регистрация блъсна стадо кози, съобщиха от пресцентъра на шуменската полиция.\n\r\n\r\nИнцидентът е станал около 9,00 часа на пътя между николакозлевското село Хърсово и Осеновец в община Венец.\r\n\r\nНа платното е имало над 40 кози, които са били собственост на 25-годишен мъж от село Хърсово. Водачът на камиона не успял да спре навреме и се врязал в животните, убивайки 22 от тях.\r\n\r\nШофьорът е 24-годишен мъж от село Малчика. Той е правоспособен, тестван е за алкохол, наличие не е установено, уточниха от полицията.", "date": "2019.10.16", "title": "Камион се вряза в стадо с кози, уби 22 от тях "}
{"url": "https://www.dnes.bg/muzika/2019/10/16/liube-v-bylgariia-praznuvat-30-godini-na-scena.426306", "text": "Емблематичното име на руската музикална сцена и любимци в България – група“ Любе“ ще се срещне с родната публика през декември във Варна, Пловдив и София.\r\nНа юбилейните си концерти, групата ще изпълни както най-популярнети си песни “Комбат”, “Солдат”, “Там за туманами”, “Песня о звёздах”, “Позови меня тихо по имени”, така и нови песни.  \n\r\nГрупа“ Любе“ е сред популярните лица на руската култура по цял свят,  чиято музика хармонично смесва елементи от рок, поп, руска фолклорна и военна музика.\r\nГрупата се състои от 6 музиканти, като фронтмен е Николай Расторгуев, който е и народен артист на Русия. \r\nСъздател на \"Любе\" е продуцентът и композитор Игор Матвиенко. През 1987-1988 г. той създава музиката за дебютните песни по стихове на руските поети Александър Шаганов и Михаил Андреев.\r\n                    \n                    \n                \n                \n                \n                През същата година като постоянен лидер на групата се изявява Николай Расторгуев и на него принадлежи идеята за името на групата, което е свързано с популярното в онези години младежко движение - либерци, чиито идеи са отразени в ранните творби на групата. В началото на 1989 г. група “Любе“ записва първите си песни – \"Либерци\" и \"Батька Махно\". Същата година започват първите им турнета заедно с „Коледни срещи“ и Алла Пугачова. По съвет на Алла Борисовна при изпълнение на песента \"Горе вдясно\" Расторгуев носи военна куртка, която се превръща в негова запазена марка през следващите години.\r\n\"Любе\" има издадени 16 студийни албума и концерти в целия свят.  През последните три десетилетия групата заема челни позиции в руските музикални класации,  с незабравимите си хитове, навяващи носталгия и способни да усмихнат и разплачат всеки слушател.\r\nПочитател на група \"Любе\" е и президентът на Русия Владимир Путин. У нас може да ги гледаме на 5 декември във Варна ДКС, на 6 декември в Пловдив -  зала “Сила” и на 7 декември в София  в зала 1 на НДК.", "date": "2019.10.16", "title": "\"Любе\" в България: Празнуват 30 години на сцена"}
{"url": "https://www.dnes.bg/football/2019/10/16/stoichkov-se-razplaka-zaradi-rasistkiia-skandal.426317", "text": "Заради събитията, разиграли се на Националния стадион \"Васил Левски\", страната ни е подложена на сериозна вълна от нападки. Пред испанската телевизия Tudnusa Христо Стоичков също коментира случилото се и то по доста емоционален начин.\r\nЗапитан от водещата дали се чувства \"огорчен и натъжен\", Стоичков избухна: \"Да разбира се! Какво да направя?\".\r\n\"Решението е хората с тези прояви да не се допускат до стадиона или по-тежко. Като в Англия от години. Пет години, без да стъпват на стадиони, нито на национален отбор, нито на мачове в страната. Хората не заслужават да страдат. Мислиш ли, че се чувствам добре?!\", допълни той и след това очите му се насълзиха.\r\n ", "date": "2019.10.16", "title": "Стоичков се разплака заради расисткия скандал "}
{"url": "https://www.dnes.bg/politika/2019/10/16/novata-tehnika-ne-modernizirala-vvs-triabva-si-i-rykovodstvo.426292", "text": "Според президента Румен Радев модернизацията на българските ВВС и изобщо на Въоръжените сили не е е еднократен политически акт. \n \"Той не се изчерпва с покупката на техника и въоръжение. Това е сложен, многообхватен процес и изисква изключително компетентно ръководство. Очаквам правителството да осъзнае с какво всъщност се е заело и да изпълнява всички необходими действия, от които зависи една успешна модернизация\", коментира той  на церемонията за празника на авиацията и Военновъздушните сили\n\r\n\"От самото начало на своето възникване, през цялата си славна история българските ВВС винаги са били носител на гордостта и идеалите на нацията. Те са били символ на непреклонния дух на българина, на вечния негов стремеж към съвършенство и свобода“, коментира още държавният глава. \n                    \n                    \n                \n                \n                \n                \r\nРадев честити празника на всички, свързани с авиацията и на хората със сини пагони. \n\r\n\"Пожелавам на всички много здраве, много енергия и много сили да се справят с предизвикателствата по пътя на тяхната високоблагородна мисия“, заключи президентът. ", "date": "2019.10.16", "title": "Новата техника не модернизирала ВВС, трябва си и ръководство"}
{"url": "https://www.dnes.bg/notifikacii/2019/10/16/piian-shofior-pomete-ograda-na-detska-gradina.426313", "text": "Пиян шофьор удари кола в оградата на детска градина. \r\n\r\nСигналът за инцидента е подаден вчера в 7,06 ч в РУ-Търговище.\r\n\r\nТой е бил затова, че в района на детска градина в кв. \"Запад\" лек автомобил е ударил друг и го е бутал известно време, след което колата е прехвърлила оградата на градината и я е повредила.\r\n\r\nУниформените са арестували шофьора.\r\n\r\nОказало се, че той е на 48 години от Разград, но живеел в  Търговище. \r\n\r\nПроверката с дрегер е показала наличие над 1, 2 промила алкохол, допълват от полицията.\r\n\r\nШофьорът е известен е с предишни случаи на шофиране след употреба на алкохол. \r\n\r\n ", "date": "2019.10.16", "title": "Пиян шофьор помете ограда на детска градина"}
{"url": "https://www.dnes.bg/politika/2019/10/16/izkazvaniiata-na-borisov-za-siriia-posreshtnati-sys-zadovolstvo-v-turciia.426302", "text": "Седмица след като Турция предприе третата си военна операция в северната част на Сирия, този път западно от река Ефрат, тревогите във връзка със създалата се усложнена ситуация станаха причина за извънредно събиране на Съвета по сигурността към Министерския съвет. \n\n\n\n\n\r\nСпоред турският посланик в София Н. Пр. Хасан Улусой изявленията на българската страна се посрещат със задоволство в Анкара.\n\r\nТой изтъкна, че двустранното сътрудничество в областта на сигурността е изключително конструктивно. \n\r\n\"Изявлението на премиера Борисов бе важно предупреждение към останалите държави от ЕС да спрат с нападките. Министър Захариева също положи усилия на Съвета по външни работи в Страсбург. Отдаваме голямо значение на факта, че страна членка на Съюза ни разбира. Приветстваме балансираните и конструктивни изявления на българските представители. Сътрудничеството ни е от взаимна полза, каза посланикът на Р. Турция в София Хасан Улусой в интервю за Радио България.\n                    \n                    \n                \n                \n                \n                \r\nСлед края на Съвета премиерът Бойко Борисов бе категоричен, че военната операция трябва да бъде прекратена, защото рискът от хуманитарна криза е много голям. Борисов, който по-рано заяви, че страните от ЕС трябва да спрат с нападките спрямо Турция, още веднъж изтъкна, че южната ни съседка изпълнява на сто процента споразумението със Съюза и предупреди, че като член на НАТО Турция може да поиска задействане на чл. 5, по силата на който когато страна-членка е атакувана и заплашена, може да поиска помощ от останалите съюзници.\n\r\nРеакциите на международната общност във връзка с операцията, наречена \"Извор на мира\" обаче, с малки изключения, са остри и критични. \n\r\nПосланик Улусой увери, че Анкара полага усилия да обясни операцията, но имало страни, които не желаят да разберат позицията на Турция, защото според него преследват определени цели.\n\r\n\"Важно е да се отбележи, че става дума за законна самоотбрана по чл. 51 от Устава на ООН. Терористичната атака от 11-ти септември бе насочена към един град и тогава международната общност се позова на този член, за да предприеме ответна операция. Същевременно съществува разпоредбата за колективна отбрана на член 5 от Северноатлантическия договор, въз основа на който тогава ние подкрепихме нашия съюзник САЩ. Очакваме същата солидарност да бъде показана днес спрямо Турция. За жалост това не се случва\", каза дипломатът.\n\r\n\"След като ДАЕШ бе в известна степен обезвредена се появи проблемът с Партия Демократичен съюз (PYD) и Силите за народна защита (YPG), който представлява заплаха за националната ни сигурност, териториалната ни цялост и сигурността на хората от региона. Положихме огромни усилия да се справим, проведохме редица консултации с нашия съюзник САЩ, но не постигнахме резултат. Всичко това направи предприемането на операцията неизбежно. Нашето желание бе тя да бъде проведена заедно със съюзниците ни, и най-вече със САЩ, но след като не получихме подкрепа, предприехме военни действия в съответствие с правилата на ООН\", допълни той.\n\r\nПосланик Улусой заяви, че продължителността на операцията зависи от развоя на военните действия. По думите му с предприемането на военни действия Турция си поставя две основни цели.\n\r\n\"Първоначално се цели прочистване на района от терористични елементи, които биха накърнили националната ни сигурност и териториалната ни цялост и създаване на зона за сигурност с ширина 30-35 км. На следващия етап ще поощрим завръщането на доброволен принцип в създадената зона за сигурност на сирийските бежанци, които понастоящем пребивават в Турция. Предвижда се броят на завърналите се да е между 1 и 2 милиона души\", каза той.\n\r\nТурският посланик отбеляза, че осигуряването на възможност за завръщане в родината им на толкова голям брой бежанци със сигурност ще доведе до намаляване на миграционния натиск и заяви, че Турция е готова с подкрепата на международната общност да осъществи инвестициите, необходими за изграждане на съответната инфраструктура в опустошения от военните действия район.", "date": "2019.10.16", "title": "Изказванията на Борисов за Сирия посрещнати със задоволство в Турция"}
{"url": "https://www.dnes.bg/technology/2019/10/16/samsung-na-ryba-na-kosmosa-pyrvoto-spaceselfie-skoro-shte-e-fakt.426318", "text": "През последните 50 години технологиите не са спрели да трансформират всичко по пътя си - от процеси до хора. Живеем в ера на технологичен свят, където всяка иновация е предпоследна. По-младото поколение може би не е виждало черно-бял телевизор и телефон с шайба. Този технологичен прогрес неминуемо е воден от редица компании, a една от тях е Samsung.\r\nПрез последните пет десетилетия Samsung предоставя на потребителите най-новите иновации в технологиите на екраните - от извитите телевизори, през двойно извит дисплей и сгъваемите смартфони, и не спира да изненадва своите потребители.\r\nИ налице е поредната изненада - Samsung Electronics стартира кампанията \"SpaceSelfie\", за да даде шанс на потребители от цяла Европа, включително и България, да стигнат до ръба на Космоса. Дръзката междугалактическа мисия ще използва хелиев балон с високо налягане, за да изпрати смартфона Galaxy S10 5G в стратосферата, където всеки ще им шанса да направи своето собствено \"SpaceSelfie\" на екрана на Samsung.\r\n                    \n                    \n                Селфито дава и името на мисията. С тази инициатива Samasung отново демонстрира новаторския си дух и ни показва до къде стигат възможностите на мобилните технологии - как невъзможното се превръща във възможно.\r\nВсеки, който реши да си направи свое SpaceSelfie ще бъде в добра компания - моделът, актриса и филантроп Кара Делeвин беше обявена като лице на мисията \"SpaceSelfie\". Тя ще представи първото в света космическо селфи в новооткритата зала Samsung KX в Лондон на 23 октомври.\r\nВ европейската кампания ще се включат и едни от най-известните български инфлуенсъри. Звездното семейство Александра и Даниел Петканови, музикалният тандем Надя (Nadya) и Иван Тишев, лайфстайл влогърът Антоанет Попова и модната икона Биляна Славейкова-Bibons ще бъдат част от междугалактическия екипаж от България, който ще изпрати своя снимка извън Земната орбита и ще вдъхнови своите последователи да направят същото.\r\nМестата за мисията, обаче, са ограничени, така че всеки, който желае може да се включи като влезе на  и следва инструкциите за шанс да получи своето собствено SpaceSelfie\r\n\r\nБалон с високо налягане с размерите на половин баскетболно игрище ще се издигне от стартова площадка в Южна Дакота САЩ, носейки специален товар - смартфон Galaxy S10 5G, който да излети почти 20км над Земята, както и допълнителна камера. Полезният товар е проектиран така, че да осигурява заснемането на качествени снимки, като се взимат предвид извивката на земната повърхност и отразяващата се светлина от Слънцето, чиято енергия ще захранва както допълнителната камера, така и самия смартфон S10 5G.\r\nОбратно на Земята, потребителите ще имат шанс да получат снимка на селфито си в Космоса като си направят такова с помощта на собствения си смартфон и го качат на специалната страница на \r\nРазработени са две специални приложения, които да помагат на Мисия „SpaceSelfie“. Първото е приложение за управление на Наземния контрол, специално разработено за изпращане и получаване на селфита между Контролния център на мисията и Galaxy S10 5G.\r\nВторото приложение е създадено за Galaxy S10 5G и комуникира с допълнителната камера на борда, командвайки я да направи снимка със селфито, показано на екрана на S10 5G. След това, приложението на S10 прави връзка с наземното приложение като изпраща готовия кадър обратно в Контролния център на мисията и оттам то се доставя на потребителя за споделяне в неговите социални мрежи.\r\n\r\nСъс S10 5G Samsung създаде телефон, който е толкова издръжлив, че може да устои на враждебните условия и налягането в стратосферата, без изолация или допълнителен калъф. Извършени са строги тестове преди изпращането му в Космоса, които доказват, че може да издържи на температури до -65° Целзий. 6.7-инчовият Dynamic AMOLED дисплей на Galaxy S10 5G пък гарантира безпроблемна работа при екстремни условия, издържайки без да се кондензира или спука на двойно по-големи височини от връх Еверест.\r\nКъм днешна дата, само астронавти някога са имали възможността да си направят селфи в Космоса. Сега с помощта на Samsung, потребителите ще имат шанса да видят себе си в Земната орбита, без дори да са напускали дома си.\r\nЗа да изпратите селфито си в Космоса, посетете  и качете снимката си.", "date": "2019.10.16", "title": "Samsung на ръба на Космоса – първото SpaceSelfie скоро ще е факт"}
{"url": "https://www.dnes.bg/obshtestvo/2019/10/16/bylgarinyt-tradicionalist-obicha-si-domashnata-liutenica-rakiikata.426321", "text": "Българинът и връзката му със земята остава силна, повече от половин век след форсираната урбанизация и индустриализация на страната, сочи изследване на Галъп. Традициите и навиците остават вкоренени в съзнанието на българина. \n\r\nСондажът на \"Галъп интернешънъл\" обаче показва и разликите в поколенията и жизнената перспектива, 30 години след началото на прозападните, пропазарни и продемократични промени в страната. \n\r\nВ последните години в София и по-големите градове в страната консумацията на домашна храна, допирът със селото, зеленчуковите градини, отглеждането на домашни животни стават все по-популярни. Те придобиват смисъл и на градска мода в контекста на актуалните „органични“, „био“ и пр. влияния. \n                    \n                    \n                \n                \n                \n                \r\nОказва се, че със или без съзнание за „натурално“ и т.н. около и над две трети от пълнолетните българи са буквално на ръка разстояние от всичко, свързано със земя и природа. Предпочитат ракията да е домашна и своя, имат приятели и/или близки, които отглеждат домашни животни за храна или овощни дръвчета. Често използват домашна зимнина.\r\n\n\r\nНад 70% от българите свидетелстват, че някога са приготвяли или често ползват т.нар. зимнина, включително туршия, лютеница, компоти и т.н. Изглежда, че модерният начин на живот в големите градове, характеризиращ се с възможността да се сдобиеш с всичко необходимо на една ръка разстояние в кварталния супермаркет, не е заличил традиционното за българите приготвяне на продукти за зимата.\n\r\nВ определени случаи употребата на домашно приготвени продукти дори е силно предпочитана, пред тези, произведени под държавна регулация. 66% от запитаните, например, споделят, че предпочитат, ако пият ракия, тя да е домашна, респ. да е своя, а не купена. Една четвърт от запитаните не споделят това предпочитание. Останалите се колебаят.\n\r\nНад 60% от българите твърдят, че или отглеждат плодове и зеленчуци и домашни животни за лична консумация, или имат близки и познати, които го правят.\r\n\n\r\nРазноцветни балкони и тераси по улиците на големите градове у нас са често срещана гледка, но не единствено заради различни декорации, „украсяващи“ блоковете, нито само заради всевъзможното остъкляване или самодейно саниране на парче, но и благодарение на опънатото почти във всяко жилище пране. \n\r\nОказва се, че за 77% процента от запитаните българи сушенето на дрехите на балкона остава основен възможен или предпочитан  метод, въпреки спорния ефект върху естетиката на фасадите и градския пейзаж.\r\n\n\r\nВпечатление прави и фактът, че за повече от две трети от участниците в национално представителното изследване събуването на обувките вкъщи е от голямо значение – 71% отговарят, че когато имат гости, биха предпочели те да влязат в къщи едва след като се събуят. Една четвърт от запитаните  са тези, които не биха предпочели гостите да са без обувки, а 4% не могат да отговорят.\n\r\nОказва се, че традиционализмът на подобни битови привички е широко присъщ. Разбира се, посочените тук примери, следва да се анализират и с усмивка, но те са ясен индикатор, че има навици, които трудно се променят – дори и при влиянието на масови медии и външни културни образци. Освен всичко, подобни навици идват и от средата, в която голяма част от българите са принудени да живеят.    \r\n\r\nТрадицията обаче е „победена“ от прогреса, ако се съди по отговорите на въпроса за домашните ремонти. 55% от участвалите в проучването респонденти, заявяват, че твърдението „предпочитам сам да се справям с домашните ремонти“ не се отнася за тях. 41% обаче все още предпочитат да разчитат на себе си, а не на професионалисти,  що се отнася до домашните ремонти.\n\r\nОчаквано,  що се отнася до тази тема, се открива значителна разлика между отговорите на мъжете и жените, попаднали в изследването. По другите индикатори не се наблюдава такава сериозна разлика в отговорите между мъже и жени.\r\n\r\nКъде са другите основни демографски разлики? Естествено, по-младите, хората в по-големите населени места, респ. с по-високи доходи и пр., са и онези, които са по-далеч от традиционните навици и вкусове.\n\r\nРазбира се, откриват се известни разлики в отговорите, характерни за различните поколения, но дори и сред най-младите респонденти дяловете на тези, които разчитат на зимнина, простират дрехите на балкона или подканват своите гости да се събуят на прага, се доближават до една втора от всички запитани младежи.\n\r\nРазлики има и в начина, по който жителите на малките населени места и областните градове и столицата отговарят. Но отново дяловете на положителните отговори по отношение на традиционни за бита ни дейности като приготвяне на зимнина и консумация на домашна ракия и туршия например са около и над половината независимо от населеното място, макар и значително по-високи в по-малките населени места.\n\r\nВсе пак, изглежда, че в що се отнася до столицата, мнозинството от жителите са изоставили отглеждането на животни и растения и извършването на ремонтите самостоятелно, но не и приготвянето на зимнина, употребата на домашна ракия или простирането на дрехите на терасата.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.16", "title": "Българинът – традиционалист: Обича си домашната лютеница, ракийката..."}
{"url": "https://www.dnes.bg/stranata/2019/10/16/ednometrova-zelena-iguana-svaliha-ot-lipa-v-stara-zagora.426314", "text": "Зелена игуана е свалена от липа в Стара Загора, съобщиха от Общината.\r\nСигнал за почти еднометрова зелена игуана на висок клон в града е получен вчера следобед на безплатния \"горещ телефон\" на Община. Веднага е организиран спасителен екип.\r\nВлечугото е било свалено от липа, намираща се на кръстовището на улиците \"Васил Левски\" и \"Пенчо Минев“ в града.\r\nВ спасителната акция са участвали близо десет души, сред които директорът на зоопарка доц. Радослав Михайлов, началникът на отдел \"Административно и информационно обслужване“ на Община Стара Загора, Боян Даскалов и доброволци.\r\nС помощта на вишка влечугото е свалено, а след това откарано в старозагорската зоологическа градина, която има статут на Спасителен център. Игуаната е прегледана, нахранена и вече е сред себеподобни, на сигурно място, съобщи директорът.\r\n                    \n                    \n                \n                \n                \n                При закупуване на подобен вид екзотични любимци от техните стопани се изисква регистрация, припомниха от Общината. До този момент няма информация за изгубено влечуго от този вид в Стара Загора.\r\n ", "date": "2019.10.16", "title": "Еднометрова зелена игуана свалиха от липа в Стара Загора"}
{"url": "https://www.dnes.bg/obshtestvo/2019/10/16/protest-v-beli-prestilki-pod-prozorcite-na-ananiev.426323", "text": "\nЗа втора поредна седмица протест през здравното министерство.\r\n\r\nМедсестрите недоволстват срещу ниските си заплати, а младите лекари не са съгласни с Наредба №1, изготвена от ведомството на Кирил Ананиев, която е за придобиване на специалност в системата на здравеопазването. \n\n\r\n\r\nДокументът съдържа клаузи, които според младите медици ги лишават от правото им на избор. \r\n\r\nНай-спорното изискване е, че ако не работят три години в болницата, в която специализират на държавна издръжка, ще трябва да върнат заплатите си, защото те са субсидия. \r\n\r\nДо този момент е имало срещи между лекарите специализанти и здравното министерство, но според младите лекари техните искания не са взети предвид.\r\n\r\nПредстои нова среща в началото на месец ноември, а дотогава те ще продължат да изказват недоволството от новата наредба.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.16", "title": "Протест в бели престилки под прозорците на Ананиев"}
{"url": "https://www.dnes.bg/politika/2019/10/16/armiiata-pomaga-na-granichna-policiia-pri-bejanska-vylna.426322", "text": "Българската армия е в готовност да подпомага \"Гранична полиция\" при евентуална бежанска вълна заради конфликта Турция-Сирия Това каза вицепремиерът и военен министър Красимир Каракачанов, като допълни, че е необходима и подкрепата на обществото.\n\r\nБез подкрепата на обществото няма как да стане, защото може да се наложи да се използват и по-твърди мерки, не казвам употреба на огнестрелно оръжие, макар че ако някой употреби оръжие срещу полиция или военнослужещи, те са в правото си да отговорят, каза Каракачанов и допълни, че не смята, че такива неща предстоят като проблем. Според него има много начини да се възпрепятства нелегално преминаване на границата.\n\n\n                    \n                    \n                \n                \n                \n                \r\nПо думите му истинската опасност не е бежанска вълна, а в над 150 хил. джихадисти и техните семейства, които са в лагерите, охранявани от кюрди.\n\r\nАко бъдат освободени, има две възможности – или да се омешат с бежанци и да тръгнат към Европа, което е проблем, или да възобновят бойните действия срещу сирийската държава и целият конфликт да ескалира отначало, посочи той.\n\r\nПо думите му българската позиция трябва да бъде балансирана по отношение на санкции срещу Турция и много твърда на самата граница.\n\r\nКаракачанов не очаква ЕС да вземе много твърда позиция спрямо съседката ни заради икономически интереси и смята, че Брюксел ще продължи да е в тази \"леко разкрачена позиция“.\n\r\nТой отново заяви, че няма да се съгласи на компромис с българската история „в името на това да ходят скопските политици да се кипрят в Брюксел и да се правят на европейски политици“. В антрето и това е, отсече Каракачанов по темата за членството на Северна Македония в ЕС.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.16", "title": "Армията помага на \"Гранична полиция\" при бежанска вълна"}
{"url": "https://www.dnes.bg/politika/2019/10/16/kralev-rasizym-korupciiata-sred-sydiite-radev-podkrepia-li-gi.426346", "text": "Министърът на спорта Красен Кралев отговори на критиките на президента Румен Радев спрямо управляващите заради скандалите в родния футбол като го попита дали подкрепя расистките прояви по трибуните, които влязоха в заглавията на световната преса и посрамиха България. \n\n\n Според Кралев държавният глава за пореден път проявява своята некомпетентност относно жизнено важни теми от обществения живот в страната ни.\n\r\n\"Трябва ли да разбираме от изказването му днес, че президентът подкрепя расистките прояви по трибуните, които влязоха в заглавията на световната преса и посрамиха България? Означават ли думите му, че Румен Радев защитава извършителите на престъпления в спорта и по-конкретно корупционните практики при съдиите, каквито се разследват в момента?\", задочно попита Кралев.\n                    \n                    \n                \n                \n                \n                \r\n\"Казва ли българският президент, че държавата в лицето на правителството и министър-председателя трябва да стои безучастно при получаването на данни за извършване на престъпления в дадена спортна организация?\", продължава той.\n\r\nКралев посочва още, че използвам възможността да запознае президента Радев с конкретни разпоредби от Устава на УЕФА и от българското законодателство, за да не се изказва  неподготвен.\n\r\n\"БФС е федерация като всяка друга лицензирана спортна федерация в България и се подчинява на законите и разпоредбите на българското законодателство. Обърнете внимание на член 19 от Устава на УЕФА, господин президент, който определя кое е вмешателство. Вмешателство може да бъде само директното назначаване на президент на Българския футболен съюз или Изпълнителен комитет, дори и за определен кратък период, каквото в момента няма. Категорично-искането на оставка от страна на премиера и от министъра на спорта, представляващ органа, който лицензира всяка спортна федерация, не може да бъде считано за намеса в работата на Българския футболен съюз и не очаквам последици за страната ни по този въпрос\", обяснява Кралев.\n\r\nТой припомня, че премиерът Бойко Борисов призова президента на БФС да извърши морален акт като си подаде оставка с оглед на общественото недоволство заради незадоволителните резултати във футбола ни, заради расистките прояви по време на провелата се футболната среща с Англия и поради необратимите последици, довели до нарушаването на имиджа на страната ни като една от най- толерантните страни в света. \n\r\n\"Господин Михайлов има правото да се съобрази с този призив, или не\", уточнява министърът на спорта.\r\nСлед оставката на Борислав Михайлов БФС по демократичен начин ще избере президент и ръководни органи без вмешателството на държавата.\n\r\n\"Подчертавам, че не трябва да оневиняваме дисциплинарната комисия на БФС, която носи огромна вина за случилото се на двубоя с Англия. Тъй като до момента няма нито едно наказание за расизъм в пълния му обем въпреки санкциите, които понасяме в Европа\", отбелязва още Кралев.\n\r\nВ заключение министърът призовава Румен Радев да не използва българския спорт за политически атаки, особено когато не познава проблемите и спецификите в българското и международното законодателство в сферата на спорта. \n\r\n\"Нека да оставим специализираните органи да си свършат работата, да бъдат оповестени пред обществото конкретни данни и факти. Сигурен съм, че ако използваме неприятния случай от последните дни и успеем да изрежем тумора навреме ще постигнем оздравяването на българския футбол\" посочва той.", "date": "2019.10.16", "title": "Кралев: Расизъм, корупцията сред съдиите, Радев подкрепя ли ги?"}
{"url": "https://www.dnes.bg/pr/2019/10/16/changemakers-bal-na-fondaciia-siidyr-v-podkrepa-na-deca.426348", "text": "\nНа 2 ноември в Централен военен клуб София ще се проведе Changemakers Charity Ball - най-голямото благотворително събитие, което фондация „Сийдър\" организира всяка есен. Балът се провежда за 14-та поредна година и цели да набере средства, с които организацията да осигури грижата за над 105 деца и младежи в неравностойно положение, които подкрепя.\n\r\nНа събитието ще присъстват над 200 гости от бизнес елита, дипломатическите среди и културния живот в България, които ще обединят усилията си заедно с организаторите, за да постигнат положителна промяна в живота на децата и младежите от центровете на \"Сийдър\". \n\r\nЗа добрата атмосфера на събитието ще се погрижи актьорът Стефан А. Щерев. Артист и продуцент, той застава зад каузата на организацията и ще бъде водещ на благотворителния бал.\n                \n                \n                \r\nТрадиционно по време на събитието ще се състои и благотворителен търг, на който ще се разпродават ексклузивни предмети и преживявания, дарени от видни личности и компании. Водещ на търга за 3-та поредна година ще бъде професионалният аукционер, лицензиран от аукционна къща Christies – Преслава Фентъм – Флетчър.\n\r\nСред предметите и преживяванията, за които гостите ще наддават са билети за мач на Ливърпул, ВИП посещение в най-голямата база за поддръжка на самолети в Европа, направено лично от Изпълнителния директор на Луфтханза Техник София, ексклузивна бира Диво пиво, създадена специално за събитието със съдържанието на бял трън и персонално брандиране, 7 степенна гурме вечеря за 4-ма на тайна локация, приготвена лично от популярния шеф Антоан Вераст, картина на световно известния български художник Петър Мичев – Педро, покани за Гала премиерата на \"Междузвездни войни\" и колекционерски предмет от сагата, вълшебно изпълнение на арфа за частно събитие, ексклузивен абонамент за Икономедиа, тениска на световно известен футболист и др.\n\r\nПо време на вечерта присъстващите ще могат да участват и в благотворителната томбола, да се насладят на изпълненията на музикантите от 4th Edition и на допълнителните изненади, които организаторите са подготвили. \n\r\nВсички средства, набрани по време на вечерта, ще бъдат инвестирани в индивидуалната грижа за децата и младежите, които фондация \"Сийдър\" подкрепя. \n\r\nСъбитието се организира благодарение на партньорите, които застават зад каузата. Това са златните спонсори CMS Sofia и Фондация \"Америка за България\", сребърните спонсори AG Capital и Фондация \"Комунитас\", както и партньорите от Централен военен клуб София, Coca Cola HBC България, Икономедиа, Луфтханза Техник, Загорка, Чайка Арт, DABOV Specialty Coffee, винарната на Georgievi bros., Iprint, Перно Рикар, Правец голф клуб, Whirlpool, Хилтън София, София Филм Фест, Amuse Bouche, Сензорен театър, Студио за масаж Мокусо, Диво пиво, Софийска опера и балет, Софийска филхармония, Зала България, Народен театър Иван Вазов, Sircrow, филмово студио No Blink, Бутик за цветя Angel, Каркасон, Cinema City, Национална художествена галерия, Myhome.bg, 4th Edition, Лора Василева, Петя Чолакова, Петър Мичев – Педро, Яна Дойнова.\n\r\nМедийни партньори на благотворителния бал са: Българска Национална Телевизия, телевизия Bulgaria on Air, Българско Национално Радио, радио FM+, Радио ФОКУС, Capital.bg, Медиапул, Investor.bg \n\r\nАко желаете да присъствате на събитието, можете да закупете вашия куверт на  или да се свържете с Ива Хаджийска на iva@cedarfoundation.org, 0884 962 986.", "date": "2019.10.16", "title": "Changemakers: Бал на фондация Сийдър в подкрепа на деца "}
{"url": "https://www.dnes.bg/notifikacii/2019/10/16/liubo-penev-izrigna-bfs-ot-godini-e-na-dynoto-i-gnie.426345", "text": "Бившият футболен национал и треньор Любослав Пенев, който загуби последните избори за президент на БФС от подалия оставка Борислав Михайлов, коментира във Facebook бурята в българския футбол в последните 2 дни.\r\n\"Използваме случая да благодарим на всички хора, които ни писахте на лични съобщения, на споделените и харесани постове, с които ни подкрепяте. Бъдете сигурни, че ние продължаваме битката. Радваме се, че най-после има размърдване по отношение на управлението на БЪЛГАРСКИЯ ФУТБОЛ. Но по-добре късно, отколкото никога. \n\n\nПреди година и половина ние казахме, че тези хора не могат да управляват българския футбол, че любимата игра е стигнала дъното на дъното, че те нямат стратегия, нито могат да я направят, камо ли да я изпълнят. За съжаление излязохме прави.\n                \n                \n                \r\nСега когато държавата усети звучния шамар на падението, както спортно, така и духовно, и започна освобождаването на футбола от недосегаемите, дано да има последователност и да стигне до край. Защото там от години гние, на всички нива\", написа бившият нападател на ЦСКА и Валенсия.\n\r\nТой изрази надежда, че ще се търси отговорност за \"огромните пари, както каза премиера, дадени на БФС\".\r\n\"Защото когато държавата дава парите на данъкоплатеца за развитието на футбола, трябва да се знаят целите и как са управлявани средствата за постигането им. Постигнатото го видяхме\", написа още Пенев.\n\r\nТой призова да се почисти докрай болното място на родния футбол, \"защото футболът е играта на феновете, защото е социален феномен, защото е в сърцата на милиони българи. А ние не заслужаваме този срам\".\r\n\r\n ", "date": "2019.10.16", "title": "Любо Пенев изригна: БФС от години е на дъното и гние"}
{"url": "https://www.dnes.bg/world/2019/10/16/rumyniia-se-vryshta-v-igrata-za-1-mlrd-ot-folksvagen.426340", "text": "Румъния е в късия списък на страните, където \"Фолксваген\" може да открие нова фабрика за следващите поколения на Фолксваген Пасат и Шкода Суперб, а дискусии в този смисъл вече са инициирани от правителството в Букурещ, съобщава финансовият всекидневник \"Зиарул финанчиар\".\n\r\nИзданието напомня, че групата Фолксваген е отложила обявяването на окончателно решение относно изграждането на автомобилна фабрика в Турция на фона на турската военна операция в Сирия. Компанията беше избрала турския град Маниса, на около 40 километра северно от Измир, а производството трябваше да започне през 2022 г.\n\r\n\"Инициирахме нови дискусии с групата Фолксваген тази сутрин. Румъния има много добри технически условия в момента и няма проблем с работната ръка. Направихме проучвания и има редица възможни места, където може да се построи фабрика, и разполагаме с необходимата инфраструктура и работна ръка\", заяви Щефан Раду Опря, министър за бизнес средата, търговията и предприемачеството.\n\n\n\r\n                    \n                    \n                \n                \n                \n                Той подчерта, че нови дискусии може да бъдат инициирани от настоящото правителство, въпреки че то беше отстранено с вот на недоверие миналата седмица.\n\r\n\"Румъния има добре квалифицирана работна ръка в тази сфера и имаме зони с традиции в автомобилната индустрия, където има място за развитие. Разговаряхме включително с румънски инженери в Германия и други страни, които казаха, че са готови да се върнат у дома, ако подобен проект дойде в Румъния\", изтъкна още министърът.\n\r\nСпоред данни от пазара на недвижими имоти Фолксваген е обмислял възможността да построи фабрика в района на град Арад, Западна Румъния. В Арад има както пътна, така и железопътна инфраструктура, като по този начин един автомобилостроител би имал възможност да изнася бързо произведените автомобили, отбелязва изданието.\n\r\n\"Румъния все още може да привлече една фабрика на Фолксваген, след като ситуацията в Близкия изток ги накара да отложат решението си за Турция. Имаме нужда от силна реакция на високо ниво от страна на правителството\", коментира Габриел Сикое, председател на Асоциацията на автомобилостроителите в Румъния.\n\r\n\"Зиарул финанчиар\", цитиран от БТА, отбелязва, че в бъдещата фабрика Фолксваген ще произвежда следващите поколения на автомобилите Фолксваген Пасат и Шкода Суперб с годишен обем от около 300 000 броя. \r\n ", "date": "2019.10.16", "title": "Румъния се връща в играта за €1 млрд. от \"Фолксваген\""}
{"url": "https://www.dnes.bg/sofia/2019/10/16/toplofikaciia-sofiia-e-gotova-za-otoplitelniia-sezon.426299", "text": "\"Топлофикация София“ има пълна готовност да стартира новия отоплителния сезон, каза говорителят на дружеството Елизабет Павлова.\r\nКъм настоящия момент е пуснато отоплението на 18 детски градини, пет болници, няколко училища и посолства в столицата - по тяхна заявка. Нови цени на топлинната енергия не се очакват, припомни Павлова и призова клиентите на дружеството, които променят начина си на отопление, да се обърнат към топлинния си счетоводител.\r\n\"Това са важни неща, тъй като клиентите получават сметки на база на реалното отопление през изминалия сезон. Ако миналата година сте обитавали жилище, което няма да обитавате през настоящата, е добре да се свържете с топлинния си счетоводител и да подадете заявление, че жилището няма да бъде обитавано, за да не получавате сметки за отопление“, каза тя пред \"Фокус\".\r\n                    \n                    \n                \n                \n                \n                Павлова припомни, че отоплителния сезон е започнал още на 1 октомври. Съгласно нормативната уредба дружеството трябва да има готовност от тази дата до 30 април да предоставя на клиентите си отопление при необходимост или ако има три поредни дни с средна денонощна температура под 12 градуса и прогноза за трайно застудяване, обясни тя. \r\nКъм този момент такава прогноза няма. Към днешна дата няма заявено желание от жилищни сгради да им бъде включено отопление, допълни Павлов.", "date": "2019.10.16", "title": "\"Топлофикация София\" е готова за отоплителния сезон"}
{"url": "https://www.dnes.bg/stranata/2019/10/16/liatoto-oshte-e-tuk-v-chetvyrtyk-gradusite-do-26-c.426316", "text": "През нощта над източните райони ниската облачност отново ще се увеличи и до сутринта, на много места там, както и по поречието на река Дунав, ще се образуват мъгли. \n\r\nТихо, с минимални температури между 5 и 10 градуса, ще е времето, а по морския бряг - между 14 и 16 градуса.\n\r\nУтре ще е предимно слънчево, преди обяд в Източна България ще е с ниска облачност и с намалена видимост. Ще се задържи почти тихо. Преобладаващите максимални температури ще са между 21 и 26 градуса, прогнозират синоптиците от НИМХ.\n\r\nНад Черноморието до обяд ще е с ниска облачност и на места видимостта ще е намалена. След пладне облачността ще намалее до предимно слънчево. Вятърът ще е слаб от изток-югоизток. Максималните температури ще са между 19 и 21 градуса, близки до температурата на морската вода. Вълнението на морето ще бъде 1-2 бала.\n                    \n                    \n                \n                \n                \n                \r\nНад планините ще е предимно слънчево. Слаб до умерен юг-югозападен вятър ще духа по високите и открити планински части. Максималната температура на височина 1200 метра ще е около 20 градуса, на 2000 метра - около 13 градуса.\n\r\nАтмосферното налягане ще се задържи близко до средното за месеца.\n\r\nВ петък, 18 октомври, и в събота, 19 октомври, ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, след полунощ и преди обяд, ще има ниска облачност или мъгла. Ще бъде почти тихо. Преобладаващите максимални температури ще са между 21 и 26 градуса. Минималните температури в повечето места най-често ще са между 7 и 12 градуса.", "date": "2019.10.16", "title": "Лятото още е тук, в четвъртък градусите до 26°C"}
{"url": "https://www.dnes.bg/notifikacii/2019/10/16/lechkov-se-inati-niama-da-priema-ostavkata-na-bobi.426356", "text": "\"Нито аз, нито останалите, които сме под Боби Михайлов в йерархията на футболния съюз, не сме виждали черно на бяло оставката. Освен това, даже и да има такава, аз няма да я приема. В това съм категоричен\", заяви първият вицепрезидент на БФС Йордан Лечков в коментар на бурята в българския футбол от последните дни. \n\n\nТой все пак уточни, че не може да гарантира как ще реагират останалите членове на Изпълкома, но е категоричен в своето решение да не приема оставката на президента на съюза.\n\r\n\"Аз не знам какво се говори и какво се шушука. Знам, че в петък има Изпълком. Знам, че за да бъде извършена промяна на най-високия връх в българския футбол, е нужно свикването на извънреден конгрес. Има си ред, който трябва да се спазва. Не може ей така да се правят рокади\", отсече екзекуторът на Германия пред \"Блиц\". \n                \n                \n                \r\nЛечков все пак обеща да отговори на всички въпроси на медиите в петък, когато ще има Изпълком, на която се очаква да се обсъжда оставката на Борислав Михайлов.\n\r\n\"Поне един час ще отделя на медиите, ако има какво да ме питате. А то 100% има. Нали знаете: Кой каквото си е надробил, ще го сърба\", заяви в заключение бившия халф.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.16", "title": "Лечков се инати: Няма да приема оставката на Боби!"}
{"url": "https://www.dnes.bg/world/2019/10/16/nelegalni-migranti-v-sloveniia-zadignaha-kola-i-ia-udariha.426333", "text": "Двама мигранти от Мароко, които нелегално влезли в Словения, откраднаха кола, с която сред това се блъснаха в мантинелата на регионален път източно от Любляна, предаде агенция СТА.\r\n\r\nПричина за катастрофата е станала превишената скорост. \r\n\r\nАвтомобилът е откраднат в областта Ново место, съобщи полицията.\r\n\r\nИнцидентът се е случил към 4 часа тази сутрин.\r\n\r\nШофьорът е леко ранен и изпратен с Бърза помощ в болница, а спътникът му не е пострадал, пише БТА.\r\n\r\n ", "date": "2019.10.16", "title": "Нелегални мигранти в Словения задигнаха кола и я удариха"}
{"url": "https://www.dnes.bg/rusia/2019/10/16/kremyl-turciia-ima-pravo-da-se-zashtitava-s-operaciiata-v-siriia.426337", "text": "Кремъл съобщи днес, че турската военна операция в Североизточна Сирия не трябва да вреди на политическия процес в страната и действията на Анкара там трябва да са пропорционални, предадоха Ройтерс и ТАСС.\n\r\nГоворителят на руският президент Дмитрий Песков каза обаче пред журналисти, че Москва уважава правото на Турция да се защитава. Запитан колко може да продължи тази операция, Песков каза, че е \"трудно да се говори за някакви срокове\".\n\r\nРусия е близък съюзник на сирийския президент Башар Асад.\n\n\n\n\r\nСирийският външен министър Уалид Муалем заяви днес, цитиран от агенция САНА, че нахлуването на турските войски в Северна Сирия няма никакво оправдание и поставя под сериозна заплаха работата на комисията, която трябва да изработи новата сирийска конституция и чието първо заседание е насрочено за края на месеца в Женева, предаде ТАСС.\n                    \n                    \n                \n                \n                \n                \r\nМуалем посочи, че агресивните действия на Турция са насочени към продължаване на кризата в Сирия.\n\r\nСирийската армия е поела контрол върху военни бази в Североизточна Сирия, изоставени от американските сили, предаде руска държавна телевизия днес, цитирана от Ройтерс и Франс прес. Руски медии излъчиха първите кадри, показващи как руски и сирийски войски заемат позиции в зоната на град Манбидж, където преди това бяха разположени американски военни.\n\r\nОбществената телевизия \"Россия-24\" показа руски танкове, които обикалят северния сирийски град, в деня след като Русия оповести, че изпраща патрули в региона.\n\r\nДруг финансиран от руската държава канал - RT, показа кадри на изтеглящ се американски конвой, който се разминава със сирийски конвой на пътя между Манбидж и Кобане.\n\r\nСлед американското напускане сирийските войски успяха да заемат позиции в Манбидж благодарение на споразумение с кюрдите от региона, стараещи се да предотвратят напредването на турските сили.\n\r\nСлед обявяването на оттеглянето Анкара предприе широка военна офанзива в Сирия срещу кюрдските милиции, които доскоро бяха високо ценен съюзник на САЩ в борбата срещу групировката \"Ислямска държава\".\n\r\nРуското министерство на отбраната уточни, че сирийските сили са поели контрол върху повече от 1000 кв. км. в региона на Манбидж, посочва БТА.\r\n ", "date": "2019.10.16", "title": "Кремъл: Турция има право да се защитава с операцията в Сирия"}
{"url": "https://www.dnes.bg/index/2019/10/16/vse-po-toplo-devetoto-izdanie-na-festivala-za-svoboden-teatyr.426285", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С огнения лайтмотив \"Все по-топло\" след два дни започва деветото издание на фестивала за свободен театър, който се стреми да покаже най-доброто от българската независима сцена. \n\r\nТоплите изненади на \"ACT фестивал\" и опити на артистите да открият нов и различен подход към публиката са само част от онова, което организаторите са предвидили. \n\r\n\"Стремим се да засилим еко вълната. Отправяме посланието за рециклиране, повече е онлайн присъствието. Пространствата, които ползваме, ще са с кошчета за разделно събиране\",  разказаха в \"България сутрин\" Светломира Стоянова, координатор на фестивала и Огняна Серафимова, автор на Conglomerate-VR преживяване. \n                \n                \n                \r\n\"Това е продукт на година и половина труд. От 4 години имаме и международна програма\", посочиха те за\n\r\nПоследното международно представление ще е за ограничена публика от 30 души - при него се влиза в среда, която е дигитална, но всичко изглеждало истинско, дори илюзията за актьорите.", "date": "2019.10.16", "title": "\"Все по-топло\" - деветото издание на Фестивала за свободен театър"}
{"url": "https://www.dnes.bg/mish-mash/2019/10/16/dancing-star-bobi-mihailov-pak-se-razdava-tozi-pyt-na-grycko.426364", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПодалият оставка шеф на БФС Борислав Михайлов отдавна си е спечелил славата на най-добрия и атрактивен танцьор сред четвъртите в света. След като танцът му на парче на Преслава преди години се превърна в истински хит, сега се оказа, че Михайлов се справя добре и с гръцките хитове.\r\n\r\nОт видеоклип, изпратен до редакцията на \"България днес\", се виждат нови култови движения на футболния бос. Видеото е от сватба, на която бившият вратар определено присъства като важен гост. \r\n\r\nЗа разлика от парчето на Преслава обаче, тук Михайлов използва доста по-плавни и елегантни движения с ръцете, но пък раздаването му отново е \"Като за финал\".\r\n\r\nА дали новият танц на Боби Михайлов ще се превърне отново в хит преценете сами!", "date": "2019.10.16", "title": "Dancing Star: Боби Михайлов пак се раздава, този път на гръцко"}
