{"url": "https://www.dnes.bg/eu/2019/03/08/firmite-da-vnimavat-s-angliia-da-ne-iznasiat-okolo-brexit.404084", "text": "Белгийската митническа служба призова фирмите, изнасящи за Великобритания да не предвиждат експорт около датата на излизането й от ЕС - 29 март.\n\r\nПредупреждението важи най-вече за по-малките компании, които не са изцяло готови за условията за износ към трети страни, съобщава белгийската обществена телевизия VRT. \n Според белгийската служба около датата могат да се очакват големи забавяния на доставките и е по-добре компаниите да планират износа преди Brexit или няколко седмици, след като Обединеното кралство престане да бъде част от ЕС и от общия пазар.\n\r\n\"Съветът ми е фирмите, които търгуват с Великобритания, да изпратят стоките си преди Brexit. А след него, да изчакат няколко седмици да видят как се развиват нещата и да не изпращат големи количества\", каза началникът на службата Кристиан Вандерварен пред VRT.\n                    \n                    \n                \r\nСлед излизането на Лондон от общия пазар всички стоки трябва да се декларират пред митницата като се преминава пълният процес на контрол и документиране на товарите, които са валидни за търговията със страни извън ЕС. \n\r\nТова според Вандерварен ще означава, че ако всички документи, сретификати и плащания не са уредени предварително, стоките ще чакат на митница и няма да могат да стигнат до Острова.\n\r\nБелгийските митници са писали до 20 000 местни компании, за да ги информират за промените, като една трета от тях са посъветвани да си вземат митнически регистрационни номера.\n\r\nМеждувременно вчера магистралата от Белгия към френското пристанище Кале остана затворена заради протестите на френските митничари. Те искат увеличение на заплатите и наемане на допълнителен персонал, който да поеме нарастващия драматично обем на работа заради промяната в условията за износ и внос на стоки от и за Великобритания. Около 4500 ТИР - ове, пътуващи към фериботите за Острова са отклонявани обратно при Оостдункерке и не са допускани към Кале.", "date": "2019.03.08", "title": "Фирмите да внимават с Англия, да не изнасят около Brexit"}
{"url": "https://www.dnes.bg/zvezdi/2019/03/08/leidi-bi-se-pohvali-s-novo-gadje.404082", "text": "Лейди Би откри отново любовта. От известно време певицата споделя снимки с новия си приятел и не крие, че е безумно влюбена.\r\n\"Обичам те, любов моя!!!! Ти си любовта на живота ми!!!\", написа тя под тяхна обща снимка, която украси \"корицата\" на профила ѝ във Facebook.\r\nБойка Щерева, както е истинското име на изпълнителката, е и видимо променена покрай новото си гадже. Тя е усмихната на всички техни снимки и е във перфектна форма.\r\n\"Някой ми открадна сърцето!!!!!!\", написа певицата на 14 февруари.\r\nЛейди Би и 30-годишният ѝ приятел се запознават в края на 2018 г. Тогава певицата е съсипана от загубата на баща си и намира рамо, на което да сподели.\r\nОт предишната си връзка ексцентричната изпълнителка има едно момченце. Раздялата ѝ с бившия бе малко след раждането на детето.\r\n", "date": "2019.03.08", "title": "Лейди Би се похвали с ново гадже"}
{"url": "https://www.dnes.bg/obshtestvo/2019/03/08/podkrepa-za-jenite-machkani-unijavani-nasilvani.404104", "text": "Омбудсманът Мая Манолова подкрепи инициативата \"Цвете за Нея\", организирана в памет на жените, жертви на насилие. \n\r\n\"Най-добрият начин да отбележим 8 март е, като изразим подкрепа към всички жени по света и в България, които са мачкани, унижавани, експлоатирани, притискани, пребивани и убивани\", каза днес омбудсманът.\r\nМанолова и екипът й символично поставиха прекършени бели рози на стълбите пред централния вход на Народното събрание, като знак за съпричастност към десетките прекършени мечти и живот на насилваните и убити жени, както и към техните семейства.\n\r\nОмбудсманът призова именно на този ден всяка жена, която е на висока позиция и има публична трибуна, да се замисли и да отговори какво е направила, за да спре системното пребиване и убиване на жени.\n                    \n                    \n                \r\n\"Ще подкрепя организаторките на днешната акция пред Народното събрание, защото те са абсолютно прави да искат ефикасни промени в Наказателния кодекс, които да накажат бързо и справедливо насилника, но също така и да действат превантивно на всички онези, които посягат на жени. Промени в закона за равните възможности, за които винаги съм настоявала, да има реални и конкретни мерки, подкрепящи жената на работното й място, да може да съчетава семейните ангажименти с трудовите, за равно заплащане\", подчерта общественият защитник.\n\r\nМанолова посочи, че мъжете получават с 25% по-високи възнаграждения спрямо жените, които упражняват същата професия.\n\r\nОмбудсманът призова всички кметове, общински съвети и изпълнителната власт да изградят кризисни центрове, в които жертвите на домашно насилие да получат подкрепа, защото към момента в двумилионна София има само два, а в страната са общо под 30.\n\r\n\"Тази мярка е крайно необходима. Минимумът е във всеки областен град да има поне по един кризисен център с достатъчен капацитет\", заключи Мая Манолова.  \n\r\nОрганизаторите на \"Цвете за Нея\" Албена Белянова и Ваня Министерска казаха, че целта на тази инициатива е да не бъдат забравени жертвите на насилие, убитите българки, хората да не затварят очите си и да не подминават насилието, защото утре то може да застигне техните майки и сестри.\n\r\n\"Искаме да окажем натиск, какъвто липсва над държавните институции, за да предприемат реални действия за борба с насилието. Искаме да приемат работещо законодателство, защитаващо по-слабите – жените и децата. Искаме повече публичност за защита на българските жени. Искаме да не сме сами“, каза Министерска и допълни, че единствена институция, която е откликнала на техния призив за подкрепа, е тази на омбудсмана.", "date": "2019.03.08", "title": "Подкрепа за жените - мачкани, унижавани, насилвани"}
{"url": "https://www.dnes.bg/stranata/2019/03/08/jega-prez-mart-registriraha-rekord-v-silistra.404083", "text": "Температурата, измерена днес в Силистра около 14.00 часа, е 24 градуса, съобщиха от Метеорологичната обсерватория в града. \r\nСпоред статистиката на обсерваторията това е температурен рекорд за датата 8 март. Най-високата температура за повече от четири десетилетия е измерена на 8 март 1975 година - 22.4 градуса.\r\nПрез годините Баба Марта е изненадвала със своите \"капризи\" жителите на Крайдунавска Добруджа. През март 1987 година за девет дни е отбелязан абсолютен минимум на температурите. \r\nДве години по-рано на 1 март е регистрирана температура минус 15.5 градуса. През 1952 година на 7 и 8 март снежната покривка в Североизточна България достигнала до 60-70 сантиметра, а преспите - до два метра. \r\nПрез 1992 година на 19 март след интензивни снеговалежи и силни ветрове в Тутраканската, Дуловската, Ситовската и Кайнарджанската община на Силистренска област били прекъснати електропроводи и затворени пътища, припомня БТА.", "date": "2019.03.08", "title": "Жега през март! Регистрираха рекорд в Силистра"}
{"url": "https://www.dnes.bg/notifikacii/2019/03/08/bylgariia-triabva-da-hvane-posledniia-vlak-za-evrozonata.404060", "text": "България трябва задължително да \"хване последния влак“ и да се присъедини към валутния механизъм ERM II, а след това и към еврозоната. Това каза , , в ефира на .\r\nСпоред госта след европейските избори през май ще се създаде една нова Европейска комисия, която няма да е толкова положително настроена към страната ни.\r\n„До края на 2019 г. ще има нов борд на Европейската централна банка, който може съвсем да ограничи възможността за членство на страна като България в механизма ERM II и в еврозоната“.\r\n                \n                От приемането на страната ни към еврозоната изцяло зависи мястото ѝ в Европа, подчерта Янков.\r\n„Исторически най-големият риск от Втората Световна война насам е България да изпадне от ядрото на Европа за дълго. Еврозоната е някаква гаранция все пак, че сме там“.\r\nГостът коментира и мястото на България на световната политическа карта. Според него от съществена важност е всички руски проекти у нас да бъдат прекратени.\r\n„Настоящата политика на САЩ очертава разделителни линии на световната карта и се опитва да отдели Щатите като еднополюсен гигант. Така всички останали страни се оказват в позиция, в която трябва да избират дали да са със или против САЩ. Ние трябва да сме с тях“.\r\nАмериканците вече направиха показно с действията си спрямо Турция как за няколко месеца може да се разруши икономиката на една държава, която традиционно беше техен партньор, но реши да се обърне към Русия и президента Владимир Путин, изтъкна Янков.\r\nГостът коментира и подготовката на финансовия сектор у нас за предстоящата раздяла между Великобритания и ЕС.\r\n“България не води двустранни преговори с Великобритания за взаимно признаване на услугите от финансовия сектор. При това положение ще се разчита на меморандум, подписан между Европейския орган за ценни книжа и пазари (ESMA) и британския финансов регулатор... Този мемурандум обаче е по-скоро за разбирателство, за момента няма законова сила“.\r\nУчастниците във финансовия сектор във Великобритания са абсолютно готови за всякакъв сценарий за Brexit, каза още Янков. \r\n.", "date": "2019.03.08", "title": "България трябва да хване последния влак за еврозоната "}
{"url": "https://www.dnes.bg/muzika/2019/03/08/princyt-na-persiia-kostenurkite-nindja-muzika-napisana-ot-bylgarka.404038", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Петя Кертикова ви среща с една от малкото дами композитори в Холивуд, написала музиката към редица видеоигри и филми. Пенка Кунева е в България, за да представи ново произведение за 90-годишния юбилей на Софийската филхармония. \n\r\nКунева е сред малкото жени композитори в Лос Анджелис. Оркестрирала е музиката на Ханс Цимер. Заради нея въвеждат докторската степен по  композиция в университета \"Дюк\". За най-големия пробив в кариерата си счита запознанството с композитора на \"Трансформърс\" Стив Жаблонски.\n\r\n\"Принцът на Персия\", \"Костенурките нинджа 2\" и \"Трансформърс\" са само част от игрите и филмите, за които композира музика. През 2016 г. Кунева написва и оригиналната музика към изложбата на НАСА \"Герои и легенди\".\n                    \n                    \n                \r\n\"Това беше един звезден момент в моя живот, най-голямото постижение в моята кариера, защото една българка да пише музика за изложба на НАСА, която наистина ще пребъде в следващите десетилетия... Моята музика там звучи по десет пъти всеки ден и туристите слушат\", сподели Пенка Кунева за \n\r\nПредателството на технологиите събира цялата лична болка на композитора. Това е и темата на новото ѝ произведение.\n\r\n\"Пиесата фактически е за Чернобил и за това как това е повлияло на семействата. В началото има една надежда, че тази ядрена технология ще помогне, а после виждаме негативните влияния, които нашето семейство ги изстрада. Затова избрах тази тема, защото е близка до сърцето ми\", сподели Пенка Кунева.\r\n ", "date": "2019.03.08", "title": "\"Принцът на Персия\", \"Костенурките нинджа\"... музика, написана от българка"}
{"url": "https://www.dnes.bg/rusia/2019/03/08/8-mart-v-rusiia-laleta-i-rozi-no-malko-debati-za-pravata-na-jenite.404067", "text": "През първата седмица на март тесните пътечки на московския Рижки пазар за цветя се задръстват от купувачи. Не може да става и дума да се наруши традицията, пуснала здрави корени в Русия, където международният ден на правата на жените се приема много сериозно. \n\nРаботодатели се стичат на Рижкия пазар от четирите краища на руската столица, за да купят цветя за своите служителки - обичай, датиращ от съветската епоха. 8 март е официален празник в Русия и грижливо се спазва от населението. Въпреки това става дума повече за лалета и рози, отколкото за дебати за правата на жените, пише в свой анализ Франс прес.\n\r\nЗа всеки официален празник 53-годишната Раиса Кетагурова идва в Москва от Северен Кавказ, за да продава цветя. Никой друг празник не е толкова печеливш, колкото 8 март, твърди тя. \n                    \n                    \n                \r\nТогава продавачите на цветя могат да спечелят до \"15 пъти\" повече от обикновено. Нейните жълти мимози идват от Абхазия, проруски грузински сепаратистки регион, който де факто е под контрола на Москва, а лалетата са внос от Беларус.\n\r\n\"Много се радвам, че в Русия уважават жените\", казва тя пред АФП. \"Разбира се, мъжете печелят повече, но винаги е било така\", добавя тя, уверявайки, че \"времената са на път да се променят\".\n\r\nЕдва виждаща се между лалетата на малката си сергия, Сайора Курбанова обяснява, че не обича 8 март, защото \"трябва да работи без почивка\". Младото 18-годишно момиче е дошла в Москва от Крим заедно с родителите си, преминавайки по огромния мост, построен миналата година по заповед на Владимир Путин, за да свърже украинския полуостров, анексиран от Русия през 2014 г., с останалата част на страната.\n\r\nСемейството й започва да се подготвя за 8 март до три месеца по-рано, а този мост, който разгневи Киев и ЕС, улеснява значително задачата им. По-рано е трябвало да пътуват с ферибот, за да избегнат контролираната от Киев украинска територия, разказва БТА.\n\r\nПреди 8 март цените на цветята могат да нараснат дотолкова, че властите се виждат принудени да обявят война на амбулантните търговци. Според Тарас Белозоров, говорител на търговския отдел в московското кметство, всяка година с приближаването на празника цената на цветята скача с \"близо 20 на сто\".\r\nМосковското кметство предупреди тази седмица, че 360 полицаи ще участват в акции срещу продавачите, които се настаняват на места, различни от тези, предвидени от властите. Открита е специална телефонна линия за подаване на сигнали за търговци, които надуват цените.\n\r\nПоради студения климат само 30 на сто от продаваните в Русия цветя се отглеждат в страната. Останалото се внася от Еквадор и Холандия.\n\r\nНа Рижкия пазар най-добрите клиенти са работодателите и чиновниците, които купуват цветя с кашони за своите фирми и учреждения. 59-годишният Валерий Савелиев е купил букет с лалета за всяка от десетте служителки, които работят в неговото мебелно предприятие.\n\r\n\"Такава е традицията\", обяснява той, макар да признава, че традицията от съветско време е остаряла. \"Дали и в другите страни празнуват така 8 март?\", пита с приятелска усмивка той.", "date": "2019.03.08", "title": "8 март в Русия: Лалета и рози, но малко дебати за правата на жените"}
{"url": "https://www.dnes.bg/sofia/2019/03/08/grajdanski-arest-za-piian-shofior-chakat-policiia.404112", "text": "\n\r\nБдителни столичани направиха граждански \"арест\" на пиян шофьор на столичния булевард \"Гоце Делчев\", видя на място наш екип. \r\nВодачът видимо е прекалил с чашките и макар, че е на достолепна възраст не се посвени да заплашва, да вади някакви карти.\r\nТой понечи да избяга от мястото и да зареже колата, качена на тротоара. Гражданите обаче го задържаха и в момена очакват полиция.\r\n ", "date": "2019.03.08", "title": "Граждански арест за пиян шофьор, чакат полиция"}
{"url": "https://www.dnes.bg/notifikacii/2019/03/08/vyv-falshivite-telk-vyv-varna-ne-bili-zameseni-samo-siriicite.404090", "text": "Работата по досъдебното производство за издаване на фалшиви ТЕЛК решения във Варна продължава.\r\nТова каза днес в крайморския град главният секретар на МВР Ивайло Иванов. \n\nПо думите му няма как всичко, за което е събрана до момента информация, да бъде извършено само от двамата сирийци, които Специализираният апелативен съд остави под домашен арест.\r\nЗа операцията в Силистра, където бе задържан началникът на НОИ, Иванов уточни, че по случая са арестувани над 10 души и предстои прокуратуратара да прецени кой за какво ще бъде привлечен като обвиняем.\r\nСпоред главния секретар сред тях има посредници, както и възползвали се от схемите за източване на бюджета. Иванов посочи, че повече подробности по случая ще бъдат изнесени утре.\r\n                \n                Във Варна днес главният секретар на МВР и зам.-директорът на ГДНП Тодор Гребенаров участваха в съвещание, на което бе представен годишният отчет-анализ за дейността на Областната дирекция на МВР.\r\nИванов изрази задоволство, че структурата отчита за миналата година повишение на разкриваемостта на извършените престъпления.\r\nТой уточни, че варненските полицаи трябва да засилят превантивната работа за намаляване на пътните произшествия.", "date": "2019.03.08", "title": "Във фалшивите ТЕЛК във Варна не били замесени само сирийците"}
{"url": "https://www.dnes.bg/health/2019/03/08/polzi-za-zdraveto-ot-konsumaciiata-na-skir.403967", "text": "Ако обичате да консумирате млечни продукти и спазвате диетичен режим на хранене, може би ще бъдете любопитни да разберете какво е скир и защо да го направите част от вашето меню. Скир (Skyr) е исландски натурален млечен продукт, без съдържание на мазнини, но с много повече протеин, в сравнение с много други млечни продукти. Може да го комбинирате с плодове, да се добавя към салати, смутита, върху препечена филийка.\r\nПодходящ е за диета, защото има малко калории, но ни осигурява важни витамини и минерали, като витамин В12 и калций. Високото му съдържание на протеини спомага да се разделим по-лесно с излишните килограми, като ни осигурява и ситост за по-дълго време.\r\n\r\n                    \n                    \n                Сърдечните заболявания са водещата причина за смърт в световен мащаб, ето защо е много важно как се храним, дали спортуваме редовно, какви са нашите вредни навици. Консумацията на скир намалява риска от \r\nТова е така, защото калцият, калият и магнезият са елементи, важни за здравето на сърцето, а скирът ни ги осигурява. Според проучване, млечните продукти могат да помогнат за понижаване на кръвното налягане.\r\n\r\nТъй като млечният продукт съдържа повече протеини, но малко въглехидрати, това може да помогне в контрола на кръвната захар. Когато консумираме въглехидрати, тялото ни ги разгражда до глюкоза, която клетките използват за енергия, а хормонът наречен инсулин отговаря за транспортирането на глюкозата.\r\nНо когато не съобразим вида и количеството на приетите въглехидрати, тогава този процес не е толкова ефективен, нивата на кръвната захар се покачват, а с тях и тези на инсулина и излишните килограми се трупат.\r\nПроучванията показват, че консумацията на протеини забавя абсорбцията на въглехидрати, което води до по-добър контрол върху нивата на кръвната захар.\r\n", "date": "2019.03.08", "title": "Ползи за здравето от консумацията на скир "}
{"url": "https://www.dnes.bg/obshtestvo/2019/03/08/razlika-vyv-fisha-bylgarkata-vzema-864-lv-ot-1000-lv-zaplata.404054", "text": "От всеки 1000 лева заплата за една и съща работа с мъжете, жените в България получават 864 лв.\r\nЕвропейската комисия съобщи, че разликата в заплащането между мъжете и жените на една и съща позиция у нас е 13,6%. Тя намалява през последните 2 години, но все още не е достигнала нивата от 2010 г., когато е била 13 на сто.\r\nТова поставя България на 13 място в ЕС по различие на заплащането по полов признак. Естония е начело в ЕС - там възнаграждението на жените е по-ниско с една четвърт спрямо това на мъжете за един и същ труд.\r\nВ същото време заетостта на мъжете и жените в България е почти изравнена, като над 2/3 от жените в трудова възраст работят, посочва Еврокомисията в годишния си доклад за равенството на половете.\r\n                    \n                    \n                Разликата в заплащането се пренася и при пенсиите, където българките вземат средно 25,8% от парите, които мъжете пенсионери получават при равни други условия. Съотношението е без промяна от 2016 г. насам.\r\nЕврокомисията предупреждава, че разликите в заплащането излагат жените на по-голям риск от бедност, като техните заплати към 2017 г. средно за ЕС са с 16% по-ниски, отколкото на мъжете. Това се пренася и при пенсиите, където неравенството достига до 35,7%. В някои държави над 10 % от жените в напреднала възраст не могат да си позволят необходимите им медицински грижи, посочва докладът.\r\nПо данни на Европейската комисия в България жените са представени с 13,8% в управлението на бизнеса като 26,5% от тях заемат висши позиции. ЕС си постави цел жените да бъдат 40% от топ ръководителите на най-големите компании, но тя е постигната единствено във Финландия и Италия.\r\nВ Народното събрание всеки четвърти депутат е жена (25,4%), докато в Европейския парламент над 82% от българските евродепутати са мъже. За това пък България е сред 6-те еврочленки, в които парламентът се ръководи от жена.\r\nВ годишния си доклад за равенството на половете, Еврокомисията казва, че ЕС напредва, но изключително бавно.\r\n\"Вече сме 2019 г., а в областта на равенството между половете напредваме едва-едва. В някои държави положението дори се влошава. Всичко, което искаме, е: равенство за всички. Нито повече, нито по-малко. Време е жените и мъжете заедно да настояват за равенство\", коментира първият заместник на Юнкер Франс Тимерманс.\r\nА еврокомисарят за правосъдието, потребителите и равнопоставеността на половете Вера Йоурова призова повече жени да се кандидатират на избори и да се включват в политиката.\r\nМеждувременно България се оказа изрично спомената в изявлението на генералния секретар на Съвета на Европа за Международния ден на жените 8 март. Торнбьорн Ягланд я посочва като пример на страна, в която поради неразбиране на понятието “джендър” е блокирано ратифицирането на Истанбулската конвенция за защита на жените от домашно насилие.\r\n\"В някои случаи, като България, ратификацията беше блокирана заради притеснения и погрешни тълкувания на термина \"джендър\". Вярвам, че подобни погрешни тълкувания могат да бъдат изяснени, ако бъде предоставена вярна информация и ако има политическа воля за това\", заявява генералният секретар и дава за пример Хърватия, която ратифицира документа след бурни обществени дискусии.\r\nВсички държави членки на ЕС са подписали конвенцията, но 8 от тях не са я ратифицирали: България, Унгария, Чехия, Словакия, Литва, Латвия, Великобритания и Ирландия.", "date": "2019.03.08", "title": "Разлика във фиша: Българката взема 864 лв. от 1000 лв. заплата"}
{"url": "https://www.dnes.bg/zvezdi/2019/03/08/na-pyt-nina-dobrev-s-mama-v-parij.404032", "text": "Пътуването явно е сред хобитата на чаровницата Нина Добрев. Актрисата от български произход посети Южна Африка в края на 2018 г. и се отдаде на приключения там, а после беше за няколко дни в София, за да отпразнува Коледа с роднините си.\r\nСега Нина е на екскурзия в Париж. От снимките ѝ в Instagram става ясно, че звездата от сериала \"Дневниците на вампира е в компанията на майка си - Михаела Добрев.\r\n \r\nНина прояви и чувство за хумор с публикациите си в социалната мрежа. \"Когато отивам в Париж, опитвам да не съм турист. Стоя далеч от претъпкани с туристи места и клишираните забележителности. Това е съвсем непринудена моя снимка, в малък ресторант, на неизвестно място, на което съвсем случайно се натъкнах\", написа тя на снимка от ресторант пред Айфеловата кула.\r\n \r\n\r\n ", "date": "2019.03.08", "title": "На път: Нина Добрев с мама в Париж"}
{"url": "https://www.dnes.bg/obshtestvo/2019/03/08/ptp-uplashi-peshehodci-kola-se-metna-vyrhu-veloaleia-v-sofiia.404107", "text": "\nКатастрофа стана на бул. \"Цар Борис ІІІ\" и и улица \"Нишава\" в София в оживен час тази вечер.\r\nКола се удари в мантинелата и се качи на велоалеята. Като по чудо няма пострадали при инцидента, предаде репортер на Dnes.bg.\r\nЛекият автомобил се е движел от Руски паметник в посока \"Княжево\".\r\nВ резулат на удара са нанесени щети на други коли.\r\nСлед инцидента двамата пътуващи в автомобила се опитали да избягат, уплашени от реакциите на хората наоколо.\r\nСпоред очевидци те са били в явно нетрезво състояние.\r\nБМВ пък се заби в стълб на кръстовището на столичните булеварди \"България\" и \"Тодор Каблешков\". При катастрофата е пострадала една жена.", "date": "2019.03.08", "title": "ПТП уплаши пешеходци: Кола се метна върху велоалея в София"}
{"url": "https://www.dnes.bg/obshtestvo/2019/03/08/praznichniiat-8-mart-vesel-mnogo-pystyr-spodelen.404106", "text": "\nМеждународният ден на жената 8 март беше отбелязан с много цветя и различни инициативи, свързани с нежния пол.\r\nДнес празникът се отбелязва в над 30 държави по света като израз на признание на икономическите, политическите и обществените постижения на жените.\r\nВ много страни, включително и в България, 8 март се чества и като Ден на майката.\r\nПо улиците топлото време и множеството цветя на всеки ъгъл определено създаваха настроение.\r\nВижте част от уловените празнични мигове от фотографа ни Димитър Кьосемарлиев!", "date": "2019.03.08", "title": "Празничният 8 март - весел, много пъстър, споделен!"}
{"url": "https://www.dnes.bg/obshtestvo/2019/03/08/za-pravata-na-jenite-s-shestvie-na-praznichniia-8-mart.404108", "text": "\nЗа трета поредна година на 8 март в София се проведе шествие за правата на жените. То тръгна от Министерския съвет, а крайната му точка бе езерото Ариана.\n\r\n\"Целта на шествието е да популяризира първо това, че е ден за политически активизъм за правата на жените. Второ, да излъчи посланието, че трябва да има солидарност с всички групи жени от обществото ни, така, че освен, че искаме промени за борбата с домашното насилие, борбата с  насилието над жени, искаме да обърнем внимание и върху по-широката тема за неравнопоставеността на половете, разлики в заплащането, дискриминация срещу уязвими групи, това, че жените взимат по-ниски пенсии от мъжете с 40 % по данни на НСИ, гарантиране на репродуктивните права. Доста искания има това шествие и се надяваме на широка подкрепа\", каза Надежда Дерменджиева от Българския фонд за жените, цитирана от БНР.\n                    \n                    \n                \r\nПо-рано днес жени, жертви на домашно насилие, обсипаха с цветя стълбите на Народното събрание, с което напомниха на депутатите за убитите майки и съпруги.\n\r\nС акцията \"Цвете за всеки\" жените поискаха незабавни законодателни промени, с които домашното насилие да бъде наказвано по-строго.\n\r\n“Не си затваряйте очите, не подминавайте насилието - утре може да застигне ваши майки, сестри, дъщери, приятели. Искаме да окажем натиск, какъвто липсва над държавните институции, за да предприемат реални действия за борба с насилието\", се обърна към депутатите една от активистките Ваня Министерска.\n\r\nОмбудсманът Мая Манолова подкрепи исканията на жените и попита: \"Какво направихме, за да подкрепим жертвите на домашно насилие? Колко нови центъра се създадоха през миналата година, в които една жена да може да отиде и да бъде подкрепена, ако е обект на системен тормоз в семейството си? Какви бяха промените в законите, които бяха направени?\".", "date": "2019.03.08", "title": "За правата на жените: С шествие на празничния 8 март"}
{"url": "https://www.dnes.bg/notifikacii/2019/03/08/mladej-skochi-ot-desetiia-etaj-na-blok-v-burgaskiia-lazur.404103", "text": "Полицията в Бургас разследва смъртта на 19-годишен младеж, който е скочил от десетия етаж на жилищен блок в к-с \"Лазур\".\r\nМомчето е имало криминални регистрации, съобщава \"\".\r\nИнцидентът станал вчера, когато младежът отишъл в бл. 16 в квартала, качил се на десетия етаж и скочил от прозореца.\r\nВсе още не са ясни причините за трагичната смърт на момчето.", "date": "2019.03.08", "title": "Младеж скочи от десетия етаж на блок в бургаския \"Лазур\""}
{"url": "https://www.dnes.bg/mish-mash/2019/03/08/humor-i-satira-s-aktiora-kitodar-todorov-v-petyk-tochno-v-pet.404048", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Петък е един от най-харесваните дни от седмицата. Това е ден за купон, но и за хумор, защото една малка армия от 30 000 последователи очакват именно петък за новите епизоди на серийните скечове на актьора Китодар Тодоров в YouTube канала \"Петък точно в пет\". \n\r\n\"В момента сме във ваканция. Но подготвяме идеи. Винаги в последния момент – винаги е лудница. Този път почивката ни може и да е по-дълга. Имаше рубрика \"Пътеводител на историческия стопаджия\" преди време. Предстои да се възобнови за един сезон\", сподели актьорът Китодар Тодоров.\n\r\nНа въпрос защо името на YouTube канала е \"Петък точно в пет\" Кито шеговито отбеляза в \"България сутрин\", че е по-добре от \"Четвъртък в 4\" или \"Сряда в 3\".\n                    \n                    \n                \r\n\"Пиша сценарии с един приятел за един доста мрачен филм. Не сме си дали зор със срокове. Обмисляме идеята. После ще мислим за финансиране. Става въпрос за вината, най-общо казано. Ако не снимаме рубриката с \"Пътеводителя\", може да направим сезон на \"Петък точно в 5\" още пролетта. Иначе продължаваме с YouTube канала от септември\", успокои последователите си той. \n\r\n\"В театър не съм играл и не ми е приятно да играя пред публика. Изпитвам страх от публиката. Аз се подвизавам като актьор пред камера. Каналът ни във YouTube е възможност да се изказваме, без да се съобразяваме с когото и да е. Това е доста приятно. Един човек на изкуството трябва да има впечатления от живота около него\", изтъкна за финал актьорът пред ", "date": "2019.03.08", "title": "Хумор и сатира с актьора Китодар Тодоров в \"Петък точно в пет\""}
{"url": "https://www.dnes.bg/obshtestvo/2019/03/08/obezzybena-naciia-sme-2-mln-bylgari-s-pone-edin-izvaden-zyb.404012", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българите сериозно подценяваме здравето на зъбите си. Голяма част от населението не е посещавало зъболекар от няколко години. Около 2 млн. българи са с поне един изваден зъб. \n\r\nПредседателят на Българския зъболекарски съюз д-р Николай Шарков акцентира върху важността родителите да са заложили в ценностната си система, че здравето на устата е неразделна част от общото ни здраве. \n\r\n\"След 10 ноември държавата излезе от най-важната си функция - профилактиката. Това не е работа на НЗОК, тя плаща за здравни услуги. От 2009 г. държавата влезе в ролята, която трябва да изпълнява. Никъде в живота ни няма безплатни услуги, някой го плаща това нещо\", коментира той в \"България сутрин\". \n                    \n                    \n                \r\nД-р Шарков се позова на статистика, според която 18-годишните българи вече имат поне по един изваден зъб. \n\r\nИзвадените зъби при 34-35-годишните са 6, а освен това те имат 17 засегнати от кариес зъби. При населението над 60 години 20% са с напълно обеззъбена горна челюст, 17% са без зъби в долната челюст, а 13% са без зъби в устата. \n\r\nД-р Шарков призна, че пакетът за орално здраве е беден, но подчерта, че много малък процент българи влизат да се лекуват. \n\r\n\"Оралното здраве е неглижирано\", алармира той пред . \n\r\nОт думите му стана ясно още, че стоматолозите у нас са около 9400, но много от специалистите се ориентират към работа в чужбина заради заплащането. \n\r\nСпоред д-р Шарков зъболекарите у нас са най-нископлатени, но пък работят с най-модерната техника.", "date": "2019.03.08", "title": "Обеззъбена нация сме! 2 млн. българи с поне един изваден зъб"}
{"url": "https://www.dnes.bg/sofia/2019/03/08/sindikati-otnovo-da-se-uvelichat-parite-v-gradskiia-transport.404062", "text": "Синдикатите настояват за споразумение със Столична община за увеличение на заплатите на заетите в градския транспорт. КНСБ и КТ \"Подкрепа\" са имали днес поредна среща със столичния кмет Йорданка Фандъкова във връзка с възнагражденията на водачите, съобщават от пресцентъра на КНСБ.\r\nВ срещата са участвали президентите на КНСБ Пламен Димитров, на КТ \"Подкрепа\" Димитър Манолов, председателят на Съюза на транспортните синдикати в България Екатерина Йорданова и председателят на ФТР на КТ \"Подкрепа\" Илиан Ценов и неговия заместник Иван Кирилов.\n\n\r\nНа срещата е представен проект на споразумение, което трябва да даде решение на проблемите на работещите в двете транспортни дружества на столицата.\r\n                    \n                    \n                Документът, който трябва да бъде подписан от синдикатите и общината, предвижда тригодишна програма за увеличаване на възнагражденията на всички работещи в четирите общински дружества на Столичния градски транспорт.\r\nВ срок до 9.30 ч. в понеделник, зам.-кметът по финанси и транспорт Дончо Барбалов трябва да даде конкретни разчети за нужните средства за ръста на заплатите на работещите в транспортните компании на столицата, допълват от КНСБ.\r\nПроектът, предложен от КНСБ и КТ \"Подкрепа\", изисква поетапно да бъде ограничено полагането на извънредния труд на водачите в \"Столичен автотранспорт\" ЕАД и \"Столичен електротранспорт\" ЕАД в рамките на годишните норми в Кодекса на труда.\r\nВсички поставени искания на синдикалните организации ще бъдат разгледани и в комисиите за социално партньорство в дружествата за намиране на бързи и ефективни решения.\r\nБлизо 90 на сто от работещите в дружествата са синдикални членове, ние сме единствените легитимно избрани представители на работниците и защитаваме техните права, е заявил президентът на КНСБ Пламен Димитров, цитиран в съобщението. Той е повторил искането си от последната среща с кмета Йорданка Фандъкова да бъдат наказани ръководни лица от двете дружества заради проблемите със социално битовите условия за водачите.\r\nПрез последния месец КНСБ и КТ \"Подкрепа\" имаха серия от срещи за разрешаване на проблемите в столичния градски транспорт. В тях участваха всички председатели на синдикални организации в двете транспортни компании, ръководството на дружествата, столичният кмет и отговорните лица от общината, припомнят от КНСБ.\r\nДвете синдикални централи очакват споразумението с общината да бъде подписано в най-бърз срок.\r\n ", "date": "2019.03.08", "title": "Синдикати отново: Да се увеличат парите в градския транспорт!"}
{"url": "https://www.dnes.bg/obshtestvo/2019/03/08/izmameni-romi-bedstvat-v-angliia-bez-rabota-niamali-pari-za-vryshtane.404095", "text": "Трима българи бедстват в Англия, след като останаха без подслон и пари, за да се приберат в родината си.\n\r\nЗа това алармира ромският активист и екскметски наместинк на квартал \"Изток\" в Кюстендил Стефан Лазаров, който стартира кампания в помощ на момчетата.\n\r\nРумен Стоянов, Мойсей Борисов и Пламен Руменов се намират в момента в град Манчестър.\n\r\n\"От две седмици момчетата спят на открито на пазара \"Лонгинг сайт\" в Манчестър. Обръщам се с молба към всички хора, които са пръснати по света. Нека направим така, че тези момчета да се приберат в родния си град. Вече съм се свързал и с посолството, надявам се съвсем скоро да бъде оказана помощ на тези бедстващи кюстендилци\", коментира още Лазаров, цитиран от \"Монитор\".\n                    \n                    \n                \r\nРумен, Мойсей и Пламен заминават за Англия преди 3 месеца. И тримата са от квартал \"Изток\".\n\r\nТе решили по честен път да изкарват прехраната си, докато не попадат в капан. \n\r\nТам работят в една фабрика, която накрая не им плаща и ги оставя без подслон и пари на улицата. \n\r\n\"Момчетата не са заминали с някаква частна фирма, а чрез познати. Първоначално са имали подслон, работодателят си приспаднал заплатата от първия месец за пътни. Обещал на третия, че ще им плати, но вместо това им казал да напуснат. Все още нямаме информация коя е фирмата, към която са работили. В момента най-важно е да ги върнем в България\", обяви още Лазаров.\n\r\nЕдиният от мъжете е в много тежко здравословно състояние. Болен е от диабет и получава постоянно припадъци.\n\r\n\"Ако час по-скоро не върнем тези хора в нашата държава рискуваме, след това да събираме пари, за да транспортираме телата им\", каза още Стефан Лазаров.", "date": "2019.03.08", "title": "Измамени роми бедстват в Англия, без работа, нямали пари за връщане"}
{"url": "https://www.dnes.bg/cars/2019/03/08/tesla-ne-znae-kyde-shte-pravi-kolata-koiato-shte-predstavi-do-dni.404025", "text": "Ръководителите на Tesla все още не са решили къде да произвеждат предстоящия кросоувър, Model Y, предава CNBC, позовавайки се на шестима настоящи и бивши служители. И това - въпреки факта, че компанията планира официално да представи автомобила за първи път на 14 март в дизайнерския център на компанията в Хауторн, Калифорния.\r\nДруги двама души, които работят за подизпълнители на Tesla, поясняват, че автомобилният производител не се е свързал с тях за съвместна работа по производството на Model Y. \r\nГлавният изпълнителен директор на Tesla Мъск вече каза, че колата следва да струва с около 10 процента повече от Model 3, чиято цена започва от 35 000 долара.\r\nЗаедно с пикапа, който Tesla планира да разкрие по-късно тази година, Модел Y може да гарантира, че флотилията на Tesla ще остане конкурентна срещу предложения от други производители на електрически камиони и джипове. Тези конкуренти включват Rivian, компания, основана от Amazon, и утвърдени автомобилни производители като BMW и Hyundai, които навлизат на територията на Tesla с електрически автомобили.\r\n                    \n                    \n                \r\n ", "date": "2019.03.08", "title": "Tesla не знае къде ще прави колата, която ще представи до дни "}
{"url": "https://www.dnes.bg/muzika/2019/03/08/po-brega-na-edin-jivot-vtoriiat-singyl-na-meri-i-stoicho.404045", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Младите изпълнители Мери Мердинян и Стойчо Стоянов записаха своя втори сингъл. Песента се казва \"По брега на един живот\" и разказва за живота на човек, който се намира на брега между два свята.\n\r\nМери и Стойчо гостуваха в \"България сутрин\", където разкриха, че скоро ще представят третото си парче. То няма да има нищо общо с досегашните им два проекта, а ще бъде доста по-безгрижно.\n\r\n\"В песента главният герой е на брега между два свята. Тя показва как в много случаи човек се обръща назад, за да преосмисли дали не е пропуснал нещо, дали е щастлив от живота си. Подготвяме трета песен. Тя ще е по-различна - ще бъде по-безгрижна и ще носи друго настроение. Песните хващат нашето настроение, в което се намираме в момента и ги записваме. Не правим музика, за да сме известни. Можеше да бъдем комерсиални, но решихме, че няма смисъл. Когато егото е самоцел, това е пагубно\", заяви Стойчо пред \n                    \n                    \n                \r\nДуетната му половинка Мери пък призна, че всичко в заобикалящия я свят я кара да твори. Тя допълни, че винаги много внимава какво послание иска да предаде на публиката.\n\r\n\"Всичко около нас ни кара да творим. Всеки музикант е строго индивидуален. Всеки знае сам какво може, какво цели и какво послание иска да предаде на публиката\", завърши Мердинян.\r\n ", "date": "2019.03.08", "title": "\"По брега на един живот\" - вторият сингъл на Мери и Стойчо"}
{"url": "https://www.dnes.bg/business/2019/03/08/autsorsing-industriiata-izbira-bylgariia-samo-polsha-pred-nas.404063", "text": "В аутсорсинг индустрията в България вече работят близо 70 хил. души. Приносът на индустрията към БВП е почти 5% за 2018 г., показват данни на Българската аутсорсинг асоциация. В Европа България е на второ място след Полша като степен на атрактивност. Това каза , , в ефира на .\r\nНезависими изследвания доказват, че ръстът на индустрията в България ще продължи през следващите години, коментира Милев.\r\n\"Причината България да е атрактивна за аутсорсинг индустрията е, че в страната има добре образована работна ръка и много хора, които владеят чужди езици. Препъни камък продължава да е липсата на кадри\".\r\n                    \n                    \n                Ръстът изисква все повече хора да припознават BPO сектора като възможност за добра работа. Над 60% от младите хора в страната не припознават сектора като място, където могат да започнат своята първа работа, заяви той.\r\n\"В сектора се развиват особено силно София, Пловдив, Варна, Велико Търново и Бургас, тъй като там има големи университети и млади хора, които владеят чужди езици и са запознати с високите технологии\".\r\nАутсорсинг индустрията се променя в глобален мащаб, включително и в България, отбеляза гостът.\r\n„Услугата започва да се видоизменя все повече. Предлагат се много повече изнесени услуги, споделени услуги в сферата на финанси, счетоводство, човешки ресурси, управлението на транспорт и логистика“.\r\nТой говори и за преговорите за Brexit между Брюксел и Лондон.\r\n„Вярвам, че Брюксел и Лондон ще се разберат за отлагане на Brexit. Чисто икономически някои от клиентите на TELUS може да отложат инвестиции в Англия или разрастване“. \r\n.", "date": "2019.03.08", "title": "Аутсорсинг индустрията избира България, само Полша пред нас"}
{"url": "https://www.dnes.bg/health/2019/03/08/izmeriha-mi-visoko-kryvno-kakvo-predstoi.404039", "text": "Еднократното измерване на повишено кръвно налягане не поставя диагнозата артериална хипертония. За сметка на това обаче изисква повишено внимание и предприемане на определени постъпки, които да могат със сигурност да потвърдят или пък да отхвърлят диагнозата.\r\n \r\nМакар и да не боли, сърби или кърви, дори безсимптомната за пациента хипертония нанася щети на тялото, влошава здравословното състояние и води до сериозни дългосрочни последици като в крайна сметка може да съкрати продължителността и качеството на живота. В случай на наличие на хипертонична болест това не е нещо, което „просто ще ни мине“.\r\n \r\nДефиницията – тя гласи, че Артериалната хипертония при хора над 18-годишна възраст е налице при систолично налягане над 140 и/или диастолично налягане над 90 mm Hg като средни стойности от многократни измервания при най-малко два или повече различни по време прегледи.\r\n \r\nГореизписаното сухо определение не случайно се цитира тук. Самата дефиниция на болестта ясно посочва, че тя не е моментно състояние. Характерно за нея е трайното и постоянно повишение на стойностите на кръвното налягане, което може да се потвърди чрез измервания в различни дни, по различно време.\r\n \r\n", "date": "2019.03.08", "title": "Измериха ми високо кръвно - какво предстои?"}
{"url": "https://www.dnes.bg/cars/2019/03/08/etiketite-na-gumite-za-koli-v-polza-na-kupuvacha.404076", "text": "Автомобилната гума дава контакта на автомобила с пътя. През 2012 г. влезе в сила етикетирането, като на етикетите има 3 основни критерия за представянето на една гума – съпротивление при търкаляне, ниво на външен шум и спиране на мокра настилка. Това каза Борислав Враджалиев, председател на Асоциацията на производителите, вносителите, търговците и вулканизаторите на гуми, кънтри мениджър в The Goodyear Tire & Rubber Company, в ефира на .\r\n\"3 са критериите на етикета, 15 са критериите, за които специализираните издания следят при тестовете на автомобилни гуми, а 50 са критериите, за които заводът производител следи при производството на гумата\".\r\n                    \n                    \n                Идеята е етикетът да даде по-добра информация на потребителите за представянето и характеристиките на една автомобилна гума, коментира Враджалиев.\r\n\"При автомобилните гуми има много други фактори, които са определящи за представянето им. Тук е моментът в професионалната експертиза на нашите консултанти и партньори, когато крайният потребител получава адекватна консултация, определят се неговите нужди и му се предлага работещо решение“.\r\nОще по темата вижте в сайта на .", "date": "2019.03.08", "title": "Етикетите на гумите за коли – в полза на купувача"}
{"url": "https://www.dnes.bg/usa/2019/03/08/nai-skypiia-dar-za-trymp-v-pyrvata-godina-v-beliia-dom-ot-kitai.404081", "text": "Най-скъпият подарък идва от най-големия противник. Човекът, с когото Доналд Тръмп води търговска война. Китайският държавен глава Си Дзинпин е подарил на президента на САЩ по време на срещата им в малкия крайбрежен окръг Палм Бийч порцеланов сервиз, украсен с изображение на имението Мар-о-Лаго. Стойността му: 16 250 долара.\r\nСервизът е един от многото подаръци, които Тръмп е получил през 2017 г., първата си година в Белия дом. Изглежда, че чуждестранни държавни гости са препълнили с подаръци дома на президента и семейството му, става ясно от списък, публикуван от Държавния департамент и цитиран от DPA. Като цяло Тръмп, съпругата му Мелания, както и синовете и дъщерите му са получили дарове за повече от 140 000 долара. Но те не са ги запазили, а, както обикновено, са ги предали на Националния архив във Вашингтон. \r\n                    \n                    \n                Вторият по стойност подарък също е от Китай, малка, изкусно декорирана кутия. Митата, с които Америка заплашва Народната република, обаче по това време още не бяха влезли в сила. Но напрежението между двете страни вече беше налице, в края на краищата Тръмп многократно атакуваше Китай в рамките на току-що приключилата по онова време предизборна кампания.\r\nДали Си Дзинпин се надява да успокои президента на САЩ с тези дарове? Ако това е бил планът, то той не е сработил. През миналата година Тръмп наложи мита върху половината от китайския внос.\r\nКои са останалите големи дарители \r\n ", "date": "2019.03.08", "title": "Най-скъпия дар за Тръмп в първата година в Белия дом - от Китай"}
{"url": "https://www.dnes.bg/stranata/2019/03/08/prolet-li-e-liato-li-e-25-gradusa-izmeriha-v-ruse.404105", "text": "Максимална температура от 25 градуса е измерена този следобед в Русе, което е рекорд за тази дата. Това съобщиха от хидрометеорологичната станция в крайдунавския град.\r\nОт там обясниха, че статистика се води от 1961 г. насам. Досега най-топло на 8 март е било през 2002 г., когато термометрите са отчели 24,5 градуса, предаде БТА. Най-студено на този ден е било през 1987 г. - минус 9,8 градуса.\r\nТемпературен рекорд е регистриран днес и за Силистра в следобeдните часове - 24.3 градуса.\r\nПодобни градуси радваха и жителите на Разград, Велико Търново, Ловеч, Шумен, Добрич.", "date": "2019.03.08", "title": "Пролет ли е, лято ли е? 25 градуса измериха в Русе"}
{"url": "https://www.dnes.bg/notifikacii/2019/03/08/istorichesko-za-pyrvi-pyt-jeni-shte-se-razhodiat-v-otkritiia-kosmos.404011", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ навечерието на 8 март НАСА потвърди, че съвсем скоро, за първи път в историята, изцяло женски екип ще направи излизане в космоса.\n\r\nКосмическата разходка е планирана за 29 март. Тя ще продължи около 7 часа, а изцяло женският ѝ състав е пълна случайност, .\n\r\nДвете участнички са от един и същи випуск на НАСА, завършил през 2013 година.\n\r\nАн МакКлейн е бивш пилот на военен хеликоптер. От 3 месеца тя е на Международната космическа станция, където този уикенд стана свидетел на историческо събитие – пристигането на новия кораб \"Крю Драгън\" на \"Space X\".\n                \n                \r\nЗаедно с Ан в Космоса ще излезе колежката й Кристина Кок. Тя е все още е на Земята и ще отпътува за първата си мисия на 14 март.\n\r\nВ края на месеца в космоса двете жени ще бъдат подпомагани от Земята също от дами. Зад конзолата на НАСА ще седи Кирстен Фачиол – ръководител полети от Канадската космическа агенция.\r\n ", "date": "2019.03.08", "title": "Историческо: За първи път жени ще се разходят в открития космос"}
{"url": "https://www.dnes.bg/notifikacii/2019/03/08/prevryshta-li-poroshenko-cyrkvata-v-svoi-predizboren-lozung.404070", "text": "На някои от предизборните си афиши, разлепени из улиците на Лвов в Западна Украйна, президентът Петро Порошенко държи указа за създаване на църква, независима от опеката на Москва. На други се чете само лозунгът \"Армия! Език! Вяра!\". \n\n\nКритикуван заради провала на борбата с корупцията и опетнен от скандал за контрабанда във въоръжените сили, Порошенко ще трябва да води жестока битка, ако иска да получи втори мандат след президентските избори, чийто първи тур предстои на 31 март, пише в свой материал Франс Прес.\n\r\nГарантирана му е подкрепата на част от православните украинци като Сергий - войник, когото видяхме да излиза от една лвовска катедрала. Той хвали президента, успял да издейства от Константинопол признаването на нова църква: \"Порошенко наистина свърши работа\", отсича младият мъж.\n                \n                \r\nПо липса на осезаем напредък в подобряването на жизненото равнище или в решаването на конфликта с проруските сепаратисти в Източна Украйна това постижение в религиозната сфера стана ключов аргумент в кампанията на Порошенко, дошъл на власт през 2014 г. след проевропейски протести в Киев.\n\r\nУкрайна прекара повече от 300 години под духовната опека на Русия. Миналата година Константинопол склони да й разреши собствена независима църква, която обедини Киевската патриаршия, самопровъзгласила се през 1992 г., и миниатюрната църква, наричана автокефална. Московската патриаршия, която все още има най-много енории в Украйна, макар някои от тях вече да се присъединяват към новата църква, отказа да я признае и заклейми \"разколниците\".\n\r\n\"Господ е един. Господ не е нито руснак, нито украинец\", философства Сергий, но се съгласява, че новата църква е сред основните причини да подкрепя Петро Порошенко: \"Ако той не стане пак президент, няма вече да се бия за Украйна\", отсича той.\n\r\nМесеци наред Порошенко полагаше всички усилия да бъде в центъра на събитията, довели до създаването на нова църква, показваше се пред камерите в компанията на духовници и по време на богослужения - понякога дори бе упрекван, тъй като държавата е разделена от църквата. Новата църква не призова пряко своето паство да го подкрепи, но сановниците й изтъкнаха неведнъж ключовата роля на президента за нейната независимост.\n\r\nСпоред Ирина Бекешкина от киевския Фонд за демократични инициативи, тази стратегия е вдигнала президентския рейтинг с четири пункта - най-вече в допитванията от Западна Украйна, където хората са по-религиозни и по-враждебно настроени към Москва.\n\r\nВъпреки всичко за Порошенко се канят да гласуват твърде малко избиратели - в анкетите той изостава далеч зад комика Володимир Зеленски, а по петите го следва съперничката му Юлия Тимошенко, бивш премиер на страната. \n\r\nДвамата противници на сегашния държавен лидер разкритикуваха неговата обсебеност от религиозните въпроси. \"Армия, език, вяра\" - армията разграбена, хората изкуствено разделени чрез езика, ето защо хич ви нямаме вяра\", иронично коментира Зеленски лозунга на Порошенко.\n\r\nКритики към Порошенко отправи и украинският клон на Московскаята патриаршия.\r\n\"Създаването на т. нар. Украинска православна църква бе осъществено по напълно изкуствен начин\", заяви пред АФП архиепископ Климент, говорител на този филиал, който нарече действията на президента \"груба намеса\" в духовните дела.\n\r\nСпоред политолога Андрий Битченко от киевския Център \"Разумков\", религията може и да е вдигнала популярността на Порошенко, но няма да е решаващ фактор в изборите.\n\r\n\"Политическата ориентация на хората определя отношението им към църквата, а не обратното\", подчертава той и обяснява, че избирателите, враждебни към Порошенко, няма да го последват само заради успеха му в църковните дела.\r\n", "date": "2019.03.08", "title": "Превръща ли Порошенко църквата в свой предизборен лозунг?"}
{"url": "https://www.dnes.bg/politika/2019/03/08/miuftiistvoto-veche-bez-borchove-no-ne-bilo-dyrjavna-pomosht.404080", "text": "Според финансовия министър Владислав Горанов решението на депутатите за опрощаването на дълговете на Главното мюфтийство не е държавна помощ. По думите му ако не е бил променен по този начин законът, е нямало да се изпълни неговият основен смисъл - вероизповеданията да получават държавна субсидия. \n\n Горанов уточни, че предвидената субсидия за тази година за мюсюлманското вероизповедание е щяла да бъде дори недостатъчна за покриване на тези дългове.\n\r\n\"Основната цел на закона е да намалим възможните влияния на външни разузнавателни служби и външни влияния върху отделните вероизповедания, които да ги ползват като мрежа за нездравословно влияние върху процесите в нашето общество. Едно от вероизповеданията действително дължи по-голяма сума и ако не се беше взело това решение за опрощаване на дълговете, на практика целта на закона скоро нямаше да бъде изпълнена. Цялата субсидия за 2019 г. нямаше да стигне дори за покриването на тези задължения\", обясни финансовият министър. \n                    \n                    \n                \r\nСпоред Горанов размера на сумата представлява относително малка сума на фона на 40 млрд. приходи в бюджета.\n\r\nМинистърът коментира и че загубите за държавата от укриване на обороти са за милиарди. Горанов подчерта, че най-рисковите обекти са заведенията за хранене и хотелите. Според него не повече от 10% от ресторантите в София са \"напълно редовни\".\n\r\nПо повод случая с данъчни, които са танцували под прикритие народни танци, за да проверят самодейна група в пловдивското село за неиздаване касови бележки, министърът коментира, че всички способи за контрол са позволени. Горанов разкри и друг комичен случай, в който данъчни са се озовали случайно на нудистки круиз.", "date": "2019.03.08", "title": "Мюфтийството вече без борчове, но не било държавна помощ"}
{"url": "https://www.dnes.bg/notifikacii/2019/03/08/porychvash-vyzdushna-pushka-onlain-poluchavash-butilki-s-voda.404066", "text": "33-годишен мъж от Вършец е станал жертва на интернет измама, съобщиха от Областната дирекция на МВР.\r\nВчера в полицейското управление на Монтана е постъпила жалба от 33-годишен жител на Вършец. Той заявил, че същия ден около 11.30 часа в офис на куриерска фирма в Монтана е установил, че е станал жертва на измама.\r\nОт интернет портал потърпевшият си поръчал въздушна пушка от частно лице на стойност 150 лв. След получаване на пратката установил, че вътре има бутилки с вода.\r\nПо случая е заведена преписка по НК. При проведеното разследване полицаите установили извършителя – 18-годишен от село Крапец, община Мездра.\r\nМатериалите по случая предстои да бъдат докладвани в Районна прокуратура - Монтана.", "date": "2019.03.08", "title": "Поръчваш въздушна пушка онлайн, получаваш... бутилки с вода"}
{"url": "https://www.dnes.bg/temida/2019/03/08/vegetarianec-nepushach-i-v-zatvora-kak-se-oceliava.404037", "text": "Затворник се оплака от лоши условия в килията, защото бил на едно място с пушачи, а освен това не можел да си спазва диетата. \r\nЗаради това той подал жалба в Комисията за защита от дискриминацията, която ще обсъди оплакванията му. \r\nПърво бил настанен против желанието му в килии с пушачи, като при първото му настаняване от 14 души, единадесет пушели, при преместването му в друга килия от седемте обитатели пушели \"безразборно\" всичките. \r\nВторото му оплакване е заради това, че в затвора не му се осигурявала вегетарианска храна, а той друга не можел да яде. \r\nТака че бил принуден да гладува, давал храната си на другите съкилийници и в крайна сметка отслабнал с 20 кг. \r\nСпоред него имало други затворници като него, но те били в килии за непушачи. \r\nОсвен това имало и места за настаняване на лишени от свобода, в които храната е съобразена с убежденията и вярата на лишените от свобода. ", "date": "2019.03.08", "title": "Вегетарианец, непушач и в затвора. Как се оцелява?"}
{"url": "https://www.dnes.bg/muzika/2019/03/08/bond-i-svetovni-zvezdi-s-poslanie-kym-jenite-ne-ste-sami.404043", "text": "Чаровните музикантки от мултиплатинения струнен квартет BOND, до чийто концерт в София остава по-малко от месец (26-ти март, зала 1, НДК), бяха едни от световноизвестните гост-звезди в английското издание на глобалното движение за права на жените по света и кампания за анти-насилие March 4 Women, състояло се на 3 март в Лондон.\n\r\nЗаедно с тях, зад изключително важната кауза, застанаха още куп световни величия като певицата Ани Ленъкс, актрисата Хелена Бонъм Картър, соул дивата Бевърли Найт и др.\r\n“March 4 Women” е изключително значимо за нас събитие и то е близко до сърцата ни. Музиката ни е отредила по-привилегировано място спрямо това на много жени по света. Място, на което ние сме свободни да изразяваме себе си, да пишем музика и да срещаме нашите почитатели и да можем да изпълняваме нашата музика пред фенове в целия свят. Това е най-хубавата част от работа ни! Но ние никога не забравяме, че има много жени по света, включително в собствена ни родина, които живеят всекидневно в страх от насилие и не са свободни. Нашата музика е за хората, независимо от пол, националност, възраст и сексуална ориентация. Ние пишем и изпълняваме музиката, за да се забавляваме и изразяваме себе си като музиканти и като жени. Но никога не забравяме, че има много жени, които се изправят пред насилието и те не са сами. Ние ги подкрепяме и Маршът на жените е начин, по който можем да показваме нашата солидарност с тях”, споделиха талантливите музикантки от BOND, реализирали милиони продажби по света.\r\n                    \n                    \n                А специално за всички жени в България, те споделиха: \"За скъпите жени в България, които срещат насилие и изпитват страх и самота: “Не сте сами, ние ви подкрепяме! С много обич, BOND!”\n\r\nBOND пристигат в България, по покана на Zapp Entertainment, за да отбележат 20 години творчество с два грандиозни концерта: 26-ти март София, зала 1 на НДК от 20:00 часа и 27-ми март, Комплекс СИ’ЛА, Пловдив от 19:00 часа.\n\r\n\n\r\nМузиката на BOND е част от знакови филмови саундтраци като иконичната британска екшън-комедия „Джони Инглиш“ с Роуън Аткинсън, където изиграват и самите себе си, както и \"XXX State Of The Union“ със Самюъл Джаксън, Уилям Дефо и Айс Кюб.\n\r\nСвирили са на сцената на Наградите на MTV, “Америка търси талант“, „Великобритания търси талант“ и много други, както и на редица световни спортни събития – през 2012 момичетата взимат участие в закриващата церемония на Олимпийските игри в Лондон. Емблематични за историята на съвременната музика остават и изявите им на места като египетските пирамиди в Гиза и на Уол Стрийт в Ню Йорк.", "date": "2019.03.08", "title": "BOND и световни звезди с послание към жените: Не сте сами!"}
{"url": "https://www.dnes.bg/notifikacii/2019/03/08/germanski-vestnik-niama-nishto-za-praznuvane-na-8-mart.404047", "text": "Макар в някои части на света днешният Международен ден на жената да е официален празник, няма нищо за празнуване, пише в редакционна статия германският \"Швебише цайтунг\", цитиран от ДПА. \n\n\"Международният ден на жената не е ден за тържества. Няма нищо за празнуване. Той обаче е важен и необходим. Докато жените продължават да бъдат потискани и експлоатирани, докато печелим по-малко за същата работа, докато жените на високи постове са изключение, докато се налага да се борим два пъти по-упорито за същото признание, докато се водят дебати за полово-коректната риторика, докато се проявява търпимост към сексуалния тормоз, дотогава този ден трябва да съществува, за да насочва вниманието към тези несправедливости“, посочва южногерманският вестник.\n                \n                \r\n\"За да има трудова равнопоставеност е необходима промяна най-вече в мисленето на хората. Цветя за деня на жената, какъвто е обичаят в някои части на Германия? Моля ви, недейте!\n\r\nМъжете ще помогнат много повече на нас, жените, ако използват този ден да ни попитат къде се чувстваме подложени на несправедливо отношение, какво ни вбесява, къде няма равенство. Когато жените постигнат равнопоставеност в обществото, Международният ден на жената може да стане и празник\", допълва вестникът, цитиран от БТА.", "date": "2019.03.08", "title": "Германски вестник: Няма нищо за празнуване на 8 март"}
{"url": "https://www.dnes.bg/football/2019/03/08/razkriha-transferniia-spisyk-na-real-madrid.404050", "text": "Ръководството на действащия европейски клубен шампион Реал Мадрид състави трансферен списък за лятото, съобщава Marca.\r\nВ него липсват конкретни имена, но е избран по позиции. \"Кралският клуб\" ще търси централен защитник, ляв бранител, двама халфове и един нападател.\r\n \r\nСпряганите футболисти за \"Сантяго Бернабеу\" са безброй, като се очаква да има поне едно бомбастично име. Най-вероятно това ще е звездата на Челси Еден Азар, който не крие, че мечтае да играе за Реал. Килиан Мбапе, Хари Кейн, Кристиан Ериксен съща са свързвани с \"белия балет\". Новият защитник пък може да е Давинсон Санчес.\r\n \r\nВ Мадрид планират още да налагат и част от настоящите си млади играчи, сред които правещият отлично впечатление Винисиус. Трансферните цели ще бъдат окончателно определени след избирането на нов треньор. Фаворит за поста е свободният Жозе Моуриньо.\r\n \r\nНовите попълнения ще сменят Рафаел Варан, Алваро Одриосола, Тони Кроос, Иско, Марко Асенсио и Гарет Бейл, които са с несигурно бъдеще. Някои от тях все пак могат да останат в Реал, но постепенно да изгубят титулярните си места.  \r\n \r\n", "date": "2019.03.08", "title": "Разкриха трансферния списък на Реал Мадрид"}
{"url": "https://www.dnes.bg/notifikacii/2019/03/08/kyde-v-evropa-nai-silno-shte-udari-brexit.404026", "text": "На фона на наближаването на крайния срок за излизането на Великобритания от Европейския съюз (ЕС) Euractiv разглежда ефекта, който ще има Brexit върху останалата част на Европа, заключавайки, че най-силно потърпевши ще бъдат страни като Ирландия, Франция и Германия.\r\nАко Обединеното кралство се раздели с ЕС без сделка, страната би могла да загуби около 9,3% от своя брутен вътрешен продукт (БВП). Икономическите последици за останалите държави членки на блока обаче могат да бъдат и по-сериозни.\r\nПредвид икономическите, социалните и политическите връзки между Великобритания и ЕС Brexit може да се окаже болезнен изход от продължилия повече от две години процес за цяла Европа.\r\n                \n                Според скорошно проучване, поръчано от Комитета на регионите, консултативен орган към ЕС, Германия, Франция, Белгия и Ирландия биха били сериозно засегнати от развода с Обединеното кралство.\r\nРепублика Ирландия вероятно ще бъде основната жертва на Brexit. 14% от общия износ на страната отиват към Великобритания, което значи, че икономическото въздействие на излизането от ЕС може да се окаже изпълнено с толкова негативи, колкото и за Лондон.\r\nВъпреки това пред Ирландия съществуват допълнителни социални и политически негативни последици, главно заради мира в Северна Ирландия, който може да се окаже отново застрашен след размириците, приключили в средата на 90-те години.\r\n\r\nВъздействието на Brexit в районите О дьо Франс и Бретан засяга редица сектори, тъй като Великобритания е един от основните чуждестранни инвеститори там и важен клиент за местните търговци.\r\nСпоред Франсоа Декостер, заместник-председател на Регионалния съвет на О дьо Франс и председател на Комитета на междурегионалната група на региона за Brexit, регионите, които се намират чисто географски по-близо до Обединеното кралство, са силно обезпокоени от несигурността около излизането на Великобритания от ЕС.\r\nВъпросните два региона се подготвят за сценарий без сделка, като в същото време следят за възможните решения на Камарата на общините, които биха позволили регулирана раздяла с блока.\r\nПрогнозите сочат сериозно негативно влияние във френските сектори като хранително-вкусовата промишленост, транспорта и земеделието.\r\n\r\nГоляма част от брутния вътрешен продукт на Белгия е свързан с износа и търговията със стоки, насочени към Великобритания.\r\nИнтересно е да се отбележи, че 78% от изнесените стоки от Обединеното кралство за Европа минават първо през пристанищата във Фландрия, откъдето продължават своя път към вътрешността на континента.\r\nСлед Brexit белгийските пристанища и митници ще се превърнат във външна граница за ЕС и търговските връзки от двете страни на Ла Манша ще бъдат сериозно затруднени поради установяването на митнически контрол.\r\n\r\n ", "date": "2019.03.08", "title": "Къде в Европа най-силно ще удари Brexit?  "}
{"url": "https://www.dnes.bg/zvezdi/2019/03/08/divna-pravi-koncert-za-kristin-ilieva.404031", "text": "Дивна ще направи специален благотворителен концерт за приятелката си Кристин Илиева, която се нуждае от голяма сума пари за операция на крака. \r\nМиналия март Кристин пострада в автомобилна катастрофа край Българене, когато се возеше в колата на Дивна. Певицата загуби контрол над превозното средство, но се размина с леки наранявания, а моделката едва не изгуби единия си крак.\r\nЕто какво обяви Дивна в Instagram: \r\n \r\n\"Здравейте, приятели! Наскоро ви споделих за кампанията, която започнах да организирам в подкрепа на един много, много специален за мен човек, а именно - Кристин. През последната година тя показа на всички ни какво е да си истински боец, и не само, истински човек. Много съм благодарна за това, че имам възможност да вложа цялата си любов и енергия в една инициатива, която всъщност започна с песента, която ѝ посветих - \"Всичко или нищо\". Затова реших да нарека така и самата кампания. Най-ключовият момент от нея ще бъде един концерт, в който заедно с мои и нейни приятели и колеги, ще се обединим с идеята, че заедно имаме силата да променим нейния свят. Ще ви информирам за всеки етап от развитието на кампанията\".\r\n \r\n", "date": "2019.03.08", "title": "Дивна прави концерт за Кристин Илиева"}
{"url": "https://www.dnes.bg/notifikacii/2019/03/08/arest-za-trima-mladeji-ograbili-taksidjiia-v-burgas.404042", "text": "Полицията в Бургас задържа трима младежи, ограбили снощи таксиметров шофьор в морския град, съобщиха от Областната дирекция на МВР.\r\nВ кв. \"Победа\" 60-годишният водач бил спрян от тримата, които поискали да бъдат откарани до централната част на града. Още докато разговаряли за маршрута, единият взел монетника на таксито, а друг - през шофьорската врата, чрез удар успял да отнеме от шофьора чантичката му. \r\nОграбената сума е 130 лева.\r\nПострадалият е подал сигнал на тел. 112. Задържаните са на възраст 15, 17 и 18 години, те са предали част от сумата. Работата по случая продължава.", "date": "2019.03.08", "title": "Арест за трима младежи, ограбили таксиджия в Бургас"}
{"url": "https://www.dnes.bg/televizia/2019/03/08/istinski-igri-na-tronove-kakvo-vodi-do-kraia-na-imperiite.404057", "text": "\n\r\nВ 10 епизода той разследва зрелищното падение на кралски династии. Зрителите ще видят драматичните истории на велики крале, императори и завоеватели като като Карл Велики, Шах Джахан, Атила. Ще бъдат повдигнати завесите и на техните не толкова велики семейства. Поредицата разкрива малко познати факти от живота им, събрани от Адамс и екипа му след пътувания до Франция, Великобритания, Грузия, Узбекистан, Китай и Индия. \n\r\nСпециално за Dnes.bg, със съдействието на Viasat History, Дейвид Адамс разкри повече за поредицата.\n                    \n                    \n                \r\n\n\r\nВероятно трябва да кажа Атила. Защото той е бил много силен характер, влиятелен. При неговото управление хуните са най-голямата заплаха за Римската империя. И мисля, че историята  го е демонизирала в голяма степен. А всъщност е бил голям стратег, блестящ генерал и контролирал почти цялата Централна и Източна Европа. И е могъл да превземе Рим, но е решил да се върне. И за мен беше наистина важно в поредицата да се покаже балансираната история на такъв герой като Атила.\n\r\n\r\n \r\nСмятам, че много от великите владетели не са много добре познати. Да, има посветени книги за тях, но мисля, че в телевизионните програми, които залагат на историческа тематика, детайлно проучване на великите владетели не се случва много често. И голяма част, особено по-младата аудитория, не са чували за тях. \n\r\nТова, което можем да научим от документалната поредица е, че природата на лидерството и жаждата за завладяване не се променят. Имаме деспотични и блестящи мъже във всяка епоха. И разглеждайки историите на тези завоеватели, макар и преди повече от хиляда години, има какво да се научи за нашата цивилизация. А и смятам, че през последния век често сме били на ръба на войната и Армагедон.\n\r\n\n\r\nМисля, че с характерите на тези герои и че те всъщност не са непременно деспотични демони. Те са, знаете, хора, които са грабнали властта и със сигурност са били способни на убийство и голямо унищожение. Но също така са невероятни с много други качества. Тимур е бил великолепен строител, създава фантастични градове на Пътя на коприната. Карл Велики започна това, което днес е Европа. Той е имал единна валута, единна езикова система, банкови системи, 1200 години преди създаването на Европейския съюз.\n\r\nНашата идея е да покажем истинските Игри на тронове. Защото ще видите герои, които са изградили големи империи много бързо. В същото време техните семейства са кроили планове как да ги свалят от трона, често им е отнемало целия живот. Толкова много прилича на \"Игра на тронове\", че искахме да погледнем и към драмата и почти сапунената опера на това, което се случва с тези семейства на завоеватели. И начинът, по който искахме да ги съживим, бе да използваме механизма на виртуален музей. Имаме произведения на изкуството и артефакти от цял ​​свят и ги събрахме на едно място за първи път. И така, докато пътувам извън виртуалния музей, докато изследвам историите, зрителите ще усетят героите, ще съпреживяват разгръщането на цялата история. Надявам се, освен полезно, да бъде и забавно за всички.\r\n", "date": "2019.03.08", "title": "Истински игри на тронове: Какво води до края на империите?"}
{"url": "https://www.dnes.bg/notifikacii/2019/03/08/mvr-nesebyr-e-sred-raionite-s-nai-visoka-prestypnost.404056", "text": "Несебър е един от районите с най-висока концентрация на престъпления. Там за сезона ще бъдат командировани служители от страната и ще се сформират съвместни патрули с полицаи от Чехия, Полша, Германия и Румъния.\r\nТова бе съобщено на брифинг в Бургас с участието на главния секретар на МВР - главен комисар Ивайло Иванов, заместник- директора на Главна дирекция \"Национална полиция\" старши комисар Тодор Гребенаров и директора на ОДМВР - Бургас старши комисар Калоян Калоянов.\n\nБрифингът бе свикан по повод днешното представяне на годишния анализ на дейността на ОДМВР-Бургас за миналата година.\r\nСпоред комисар Иванов има намаляване на броя на джебчийските кражби и грабежите. А що се отнася до ситуацията в Несебър - наркопазарът е ниша, която генерира голям финансов ресурс и полицията ще направи всичко възможно да не допусне създаването на нова наркогрупа след ареста на Димитър Желязков - Очите. (БТА)", "date": "2019.03.08", "title": "МВР: Несебър е сред районите с най-висока престъпност"}
{"url": "https://www.dnes.bg/obshtestvo/2019/03/08/tochkov-absurd-momiche-s-uvrejdane-bez-asistent-mojela-da-pliaska.404018", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНова точкова система ще оценява хората с увреждания. От нея ще зависи на какви помощи от държавата имат право те.\n\r\nЗа оценката ще отговавя специализиран отдел на Агенцията за социално подпомагане. Ще се събира информация за човека с увреждания, при нужда ще го посещават в дома му.\n\r\nС оценката ще се определя необходимостта от месечна финансова подкрепа, от помощни средства, от приспособяване на жилището, както и от личен асистент.\n\r\nБояна има 100% ТЕЛК. Ако тази система влезе в сила обаче, тя ще получи 0 точки на определени въпроси, а общият им сбор ще бъде между 120 и 130 от максимални 204. Това би ѝ давало право на асистенстка грижа до 84 часа месечно, т.е. между 2 и 3 часа дневно. По думите на нейната майка Валентина Христова, момичето в действителност се нуждае от постоянно присъствие на възрастен човек.\n                    \n                    \n                \r\n\"В по-голямата си част тестът е абсолютно необективен. Начинът, по който са зададени въпросите, водят до отговори, които не дават реалистична представа за състоянието на човека\", \n\r\nС точки ще се оценяват и проблеми, свързани с това доколко човекът може сам да се къпе, да се храни и да пазарува за ежедневието си. На оценка ще подлежи и ориентацията му – например за време – кога е ден, нощ, както и способността му да помни в рамките на деня и минали събития.\n\r\nМайката на Бояна коментира още, че от Националната гражданска инициатива \"Системата ни убива\" до дни ще излязат с предложения, които според тях ще бъдат по-добри от тези, разглеждани в момента.\n\r\nСрокът за обществено обсъждане на новия проект е до 23 март.\r\n ", "date": "2019.03.08", "title": "Точков абсурд: Момиче с увреждане без асистент, можела да пляска"}
{"url": "https://www.dnes.bg/obshtestvo/2019/03/08/tyrseni-vyv-franciia-spipani-v-ispaniia-arestyt-na-arabadjievi-sluchaen.404022", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВетко и Маринела Арабаджиеви са заловени случайно покрай акция по задържането на Жоро Шопа. Това мнение изрази бившият главен секретар на МВР \n\r\nСлед половин година в списъка на топ издирваните в Европа, Ветко и Маринела Арабаджиеви бяха арестувани в имението на Георги Семерджиев - Жоро Шопа край Барселона. Двамата трябва да бъдат предадени от испанските власти на българското правосъдие. А в ареста вече е техният син Вълчо, с обвинение в данъчни престъпления и пране на пари. \n\n\n\"Миналата година се появи точното местонахождение на Арабаджиеви. Полицията е знаела къде са те. Очевидно е, че никой не ги търсеше. Tърсили са Шопа, влезли са и са намерили и други лица, които никой не е издирвал, но са обявени в бюлетината на Интерпол. Те са случайните заловени покрай Шопа\", смята Николай Радулов.\n                    \n                    \n                \r\nБившият шеф в МВР посочи, че Жоро Шопа е близък на Евелин Банев-Брендо и на свой ред попита: \"Къде е Брендо, той нали се издирва?! Много хора са свързани с Брендо\".\n\r\nКриминалният журналист Стефан Ташев отбеляза в \"България сутрин\", че са били водени пазарлъци за семейство Арабаджиеви. А по думите му Жоро Шопа стои в сянка и далеч от обективите.\n\r\n\"Вероятно върти едни пари на някакви хора. Арабаджиеви имат връзки с Банев, бяха съдружници, после се изпокараха за едни самолети\", посочи журналистът.\n\r\nТашев очаква със семейство Арабаджиеви да започне драматична сага от ареста. \"Ще има писма от затвора, може да се кандидатират и за евродепутати\", каза иронично журналистът.\n\r\nПо-рано днес заместник-главният прокурор Иван Гешев обяви, че прокуратурата е имала информация, че семейство Арабаджиеви се е укривало във Франция.\n\r\n\"Изпратихме европейска заповед за арест до компетентните власти, но там не са открити. Не е ясно колко време са се укривали в тази къща. Вероятно от напускането им от Франция\", посочи Гешев пред Нова телевизия. \n\r\nТой допълни, че се очаква до 15 дни Ветко и Маринела Арабаджиеви да бъдат екстрадирани.", "date": "2019.03.08", "title": "Търсени във Франция, спипани в Испания. Арестът на Арабаджиеви случаен?"}
{"url": "https://www.dnes.bg/rusia/2019/03/08/putin-iahna-kon-iznenada-jeni-policai-za-8-mart.404061", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРуският президент Владимир Путин изненада жени полицаи в навечерието на 8 март. Държавният глава язди с дамите в тренировъчна конна база в Москва.\r\nКадри, разпространени от руската национална телевизия, показаха Путин – яхнал кафяв жребец, да язди в компанията на няколко дами, чийто коне бяха в снежнобял цвят. Путин беше небрежно облечен – с дънки и разкопчана риза.\r\nКритици на Кремъл заподозряха, че това е поредната пиар акция на 66-годишния президент, чийто рейтинг пада рязко през последните месеци. Путин поддържа имиджа си на активен мъж, като редовно е заснеман да язди в Сибир, да играе хокей или да се къпе в ледените води за Богоявление, припомня ", "date": "2019.03.08", "title": "Путин яхна кон, изненада жени полицаи за 8 март"}
{"url": "https://www.dnes.bg/obshtestvo/2019/03/08/glavnoto-miuftiistvo-pribira-po-2-mln-leva-ot-turciia.404055", "text": "Главното мюфтийство получава от 5 години по 2 млн. лв. годишно от турския Дианет - службата, която отговаря за вероизповеданията в Турция. \n\n Използват се главно за духовни училища и Висшия ислямски институт, обясни главният секретар на мюфтийството Джелал Фаик пред bTV.\n\r\nТой допълни, че Главното мюфтийство дължи 8 109 000 лв., който днес с приетите от парламента промени в Закона за вероизповеданията, вече са опростени. \n\r\n\"Живеем в трудни времена. Една несигурна среда. Главно мюфтийство е единствената превенция срещу навлизането на радикални елементи в България\", коментира Фаик.\n\r\nПарите, които ще получава мюфтийството оттук нататък от държавата всяка година по Закона за вероизповеданията, ще са за текущи разходи – заплати и осигуровки, и за капиталови разходи – ремонт на джамии. \n                    \n                    \n                \r\nСпоред Фаик Главното мюфтийство е било единственото, което е искало да има пълна прозрачност за външното финансиране. ", "date": "2019.03.08", "title": "Главното мюфтийство прибира по 2 млн. лева от Турция "}
{"url": "https://www.dnes.bg/football/2019/03/08/martin-petrov-e-1-v-istoriiata-na-volfsburg.404030", "text": "Футболист №1 на България за 2006 година – Мартин Петров, получи огромно признание от феновете на Волфсбург.\r\nБившият национал беше избран от привържениците на \"вълците\" за най-доброто крило на отбора за всички времена. Това стана в анкета на немското издание \"Спортбъзър\", която бе посветена на 10-ата годишнина от титлата на Волфсбург.\r\n \r\nПетров събра 61,5% от гласовете и остави зад себе си хърватските звезди Иван Перишич (51%) и Марио Манджукич (36,7%), които през лятото играха финал на световното първенство, загубен от Франция. Челната петица се допълва от Рой Прегер (21,7%) и Виейриня (15,8%).\r\n \r\nБългаринът премина във Волфсбург през 2001 г. от швейцарския Сервет за 7,5 млн. германски марки. За отбора той вкара 33 гола в 125 мача във всички турнири. После кариерата му в чужбина продължи в Атлетико Мадрид (49/3), Манчестър Сити (59/9), Болтън (73/10) и Еспаньол (10/0).\r\n \r\nПетров спря с футбола през 2014 година с екипа на ЦСКА.  \r\n \r\n", "date": "2019.03.08", "title": "Мартин Петров е №1 в историята на Волфсбург!"}
{"url": "https://www.dnes.bg/obshtestvo/2019/03/08/granichna-policiia-shte-lovi-migranti-sys-70-novi-avtomobila.404059", "text": "\n\r\nМинистърът на вътрешните работи Младен Маринов връчи ключовете за 70 чисто нови автомобила с висока проходимост, които ще служат на ГД \"Гранична полиция\".\r\nНовите коли бяха осветени и вече могат да влязат в действие в помощ на граничните полицаи.\r\nЗакупуването на специализираните автомобили е финансирано в рамките на Механизма за спешно подпомагане по Фонд \"Вътрешна сигурност\" за справяне с миграционния натиск по външните граници на Европейския съюз.", "date": "2019.03.08", "title": "Гранична полиция ще лови мигранти със 70 нови автомобила"}
{"url": "https://www.dnes.bg/muzika-drugi/2019/03/08/sofiiskata-filharmoniia-ni-sreshta-s-nejniia-zvuk-na-oboia.404029", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изразните средства, с които боравят хората, са неизброими. Едни разказват истории само с гримаси, други с вълнуващи фрази и слово. А има и такива, които използват ефикасно музикалните инструменти, станали органична част от тялото и живота им. Как се творят музикални симфонии от Норвегия, Франция, Англия и Полша?\n\r\nНа 10 март в зала \"България\" Софийската филхармония ни среща с красивия и нежен звук на обоя, представен от първия обоист на Филхармонията Валентин Методиев и Клер Бразо - първи обой на Камерния оркестър на Лос Анджелис, утвърден солист и камерен музикант. Зад диригентския пулт пък ще застане любимецът на българската публика Максим Ешкенази.\n                    \n                    \n                \r\n\"Поканихме Клер, защото нейният репертоар е изключително богат. Разпростира се от барока до съвременната музика. Тя има зад гърба си множество концерти както като изпълнител, така и като куратор\", сподели пред диригентът Максим Ешкенази.\n\r\nОбоят на Клер Бразо може да се чуе и в няколко филмови и телевизионни саундтрака. Тя е завършила Консерваторията на Боб Коул към Калифорнийския държавне университет, специализирала в Музикалната академия в Колбърн, Бард Колидж и в Рим, член на младежкия оркестър към Лосанджелиската филхармония. Участвала е на фестивали в Норфок, Йейл, Аспен и Люцерн. А това пък е първото ѝ гостуване в България.\n\r\n\"Концертът се очертава да бъде изключително интересен, тъй като на сцената ще застанат един до друг първият обоист на българската Филхармония и първият на американската. Обикновено в музиката няма такива неща като съперничество и дуели, но пък никога нищо не се знае\", допълни шеговито Ешкенази в \"България сутрин\".", "date": "2019.03.08", "title": "Софийската филхармония ни среща с нежния звук на обоя"}
{"url": "https://www.dnes.bg/top-novini/2019/03/08/arabadjievi-se-krili-v-ispaniia-pri-diasnata-ryka-na-brendo.404003", "text": "Издирваните Ветко и Маринела Арабаджиеви бяха задържани в испанското градче Кабрера де Мар, близо до Барселона. Двамата се криели в жилище на Георги Семерджиев – Жоро Шопа, сочен за дясната ръка на неуловимия кокаинов крал Евелин Банев-Брендо.\r\nЗалавянето на Арабаджиеви било по информация на българската прокуратура и служби. Властите в София стигнали до доказателства, че местоположението на хотелиерите е в имота на Жоро Шопа. Издават ги топли отношения помежду им преди Арабаджиеви да станат следствени. Освен това близки са и децата им. За целта българската прокуратура изпратила до Мадрид еврозаповед за разследване. С нея испанската полиция трябвало да претърси имението на приятеля на Брендо. \n\n\n\n\n\n                \n                \r\n“В къщата са влезли два полицейски екипа - единият, за да задържи Семерджиев по искане на Швейцария, а другият, за да претърси къщата по искане на българските разследващи”, обясни прокурор Арнаудова. За късмет испанците попаднали на издирваните съпрузи.\n\r\nРазследващите отказват да съобщят дали Арабаджиеви постоянно са живеели в имението на Жоро Шопа, или са странствали и в други държави от Африка преди това.\r\nПри акцията са задържани и тримата българи, а самоличността им е била установена веднага, уточни снощи Румяна Арнаудова, говорител на главния прокурор. Все още се очакваше информация от Испания какво точно е открито при обиските и дали Ветко и Маринела са разполагали с фалшиви лични карти и паспорти.\n\r\nДо 5 дни българските власти трябва да изпратят всички документи за Арабаджиеви в Испания и там да стартира процедурата по екстрадиция. Тя не се отнася за Шопа, тъй като той не се издирва за престъпления у нас. Ако Ветко и Маринела се съгласят доброволно да бъдат върнати у нас, може да са тук до половин месец, обобщава \"Труд\".\n\r\nМилионерското семейство бе обявено за издирване с червена бюлетина на Интерпол, след като прокурори и полицаи влязоха в хотелите им в София, в Пловдив и по морето. Акцията на Специализираната прокуратура срещу Арабаджиеви се проведе на 31 август м.г. Тогава разследващи влязоха в хотелите им - софийския “Маринела” и пловдивския “Марица”. “Не можеш да забраниш на никой да е богат, но като си купуваш коли, самолети и хотели, си плащай данъците”, каза тогава заместникът на Сотир Цацаров Иван Гешев.\n\r\nПри претърсвания у имоти на семейството бяха открити над 10 млн. лева в кутии за обувки, в куфари и сейфове. Задържан и обвинен тогава беше синът на Арабаджиеви – Вълчо и техни счетоводителки. 22-годишният студент отговаря за пране на 2,78 млн. евро, открити в банкови касети на негово име, и до момента е в ареста. Те са обвинени за участие в организирана престъпна група, извършвала данъчни престъпления и пране на пари.\n\r\nАдвокат на младия Вълчо миналата есен стана за смях, след като заяви, че родителите на клиента му всеки момент ще се върнат в България, само чакали да намалеят опашките от турски гастарбайтери по КПП-тата.\r\nГеорги Семерджиев-Жоро Шопа, ятакът на Арабаджиеви, е известен като човек на Брендо, който движи делата му, докато кокаиновият бос живее на някой топъл остров. През юни 2014 г. неизвестен и досега килър изстреля 4 куршума по него, но само един улучи Шопа в плешката. Покушението стана в района на столичния хотел \"Лозенец“, а една от версиите беше, че по Шопа са стреляли хората, участвали в отвличането на дъщерята на Брендо – Лара, тъй като той се е грижел за семейството и бившата съпруга на наркотрафиканта.\r\nВетко и Маринела Арабаджиеви са тясно свързани с другите две семейства, които са в ареста с тежки обвинения за пране на пари. В миналото Ветко Арабаджиев и Николай Банев бяха съдружници и близки приятели, а след това развалиха отношенията си заради спор около самолет. Преди това често бяха снимани заедно на пищни партита, припомня .\n\r\nЖоро Шопа, в чиято къща бяха задържани Арабаджиеви, пък е далечен братовчед на Евгения Банева. Миню Стайков, който е в ареста, е свързан завинаги с Ветко Арабаджиев, защото са дядовци на внучето от брака на децата си Стайко и Александра. \n\r\nВетко и Маринела Арабаджиеви бяха последните от трите семейства, които се укриваха. Пръв в ареста попадна Миню Стайков, който не е бягал при операцията на ГДБОП и спецпрокуратурата. Синът му Стайко се предаде сам. В Ница бяха арестувани Николай и Евгения Баневи, които са зад решетките повече от 3 месеца. Ако Арабаджиеви пожелаят да бъдат върнати у нас, без да обжалват екстрадицията, олигарсите от трите семейства ще се съберат в следствения арест до 3 седмици.", "date": "2019.03.08", "title": "Арабаджиеви се крили в Испания при дясната ръка на Брендо"}
{"url": "https://www.dnes.bg/eu/2019/03/08/djendyr-vypros-v-evroanketa-celta-e-sledvashtiiat-evroparlament.404004", "text": "Въпрос от България в онлайн анкета, разпространявана в целия Европейски съюз, събира гласове в подкрепа на узаконяване на еднополовите бракове във всички страни членки.\n\r\nИнициативата се нарича \"WeEuropeans” (\"Ние, европейците”) и е описана като \"непартийна гражданска кампания за мобилизация и поемане на европейския проект отново в ръцете на гражданите\". Организатори са неправителствените организации CIVICO Europa и MAKE.ORG, а поддръжници – множество фондации и корпорации, съобщава \"Труд\".\r\nБългарите, подписали платформата, са политологът Иван Кръстев и президент Росен Плевнелиев (2012-2017 г.).\n\r\n\"Участвайте в най-голямото допитване до европейските народи, провеждано досега”, зове анкетата, в която според регламента всеки може да постави въпроси и всеки може да гласува неограничен брой пъти по 12 произволно избрани сред тях. Платформата откроява петте предложения с най-широка подкрепа и петте най-оспорвани във всяка държава поотделно.\n\n\n\n\r\n                    \n                    \n                Сред най-оспорваните в България е \"Трябва всеки европейски гражданин да има еднакви права за брак и семейство, независимо от ориентация или личностно съзнание”, предложен от потребител, кръстил се Prince.\n\r\nТова е най-директната формулировка в подкрепа на пълноправни гей бракове от всички държави в ЕС. В Латвия сред най-оспорваните е \"Необходимо е да се гарантира спазването на правата на човека, равенството за ЛГБТ лицата”.\r\nВ Полша – \"Партньорството и брачното равенство трябва да бъдат въведени за всички двойки, независимо от сексуалната ориентация”.\r\nА в Румъния въпросът е поставен така: \"Европейският съюз не трябва да налага приемането на еднополовите бракове в държавите-членки”.\n\r\nДопитването ще приключи на 22 март, след което предложенията ще бъдат \"публикувани в европейските медии и разпространени сред всички европейски граждани из целия континент\" и връчени \"на политическите лидери от всички страни и на кандидатите за европейските избори”.\r\nТ.нар. Европейска гражданска програма ще бъде представена и по време на последното заседание на Европейския съвет преди евровота – на 9 май в румънския град Сибиу.", "date": "2019.03.08", "title": "Джендър въпрос в евроанкета, целта е следващият Европарламент"}
{"url": "https://www.dnes.bg/notifikacii/2019/03/08/venecuela-potyna-v-mrak-zaradi-avariia.404002", "text": "Голяма авария остави без ток венецуелската столица Каракас и още 15 от общо 23 щата в страната, предадоха световните агенции.\r\nПравителството на президента Николас Мадуро бързо обяви, че става дума за саботаж на водноелектрическа централа Гури в щата Боливар, която произвежда повечето от електричеството във Венецуела.\r\nЗаради аварията много хора буквално наводниха централните булеварди на Каракас. Хората ще трябва да се прибират у дома пеша, защото метрото не работи, а автобусите на градския транспорт са претъпкани.\r\nПодобни аварии са чести във Венецуела, където икономиката е в колапс заради хиперинфлация и където има хроничен недостиг на храна, медикаменти и други продукти от първа необходимост. \r\nПредставители на националната Федерация на служителите в сферата на електроснабдяването обаче не веднъж казаха, че авариите в отрасъла са свързани с недостиг на средства за профилактично обслужване на електропреносната мрежа и на подстанциите.( БТА)", "date": "2019.03.08", "title": "Венецуела потъна в мрак заради авария"}
{"url": "https://www.dnes.bg/notifikacii/2019/03/08/germanec-trovil-kolegite-si-s-jivak-v-sandvichite-im.404005", "text": "Германец беше осъден на доживотен затвор, защото тровил колегите си, като слагал живак и други опасни субстанции в сандвичите им в продължение на няколко години, предаде Асошиейтед прес. В резултат на това един човек изпаднал в кома, а други двама са със сериозни бъбречни проблеми.\r\nДелото се гледаше в съда в Билефелд на над 300 километра западно от Берлин. Подсъдимият, който е на 57 години, беше признат за виновен по обвинения в опит за убийство. Той получи максимална присъда.\r\nМъжът, идентифициран като Клаус О., беше арестуван миналия май, след като кадри от охранителна камера показаха как той слага подозрителен прах в сандвич на колега в компанията, в която работел в град Шлос Холте-Щукенброк. При обиск в дома му била открита и примитивна химическа лаборатория и субстанция, която съдията по делото Георг\r\n                \n                Цимерман определи като \"по-опасна от всички бойни агенти, използвани през Втората световна война\". Мотивите на Клаус О. остават неясни. По време на процеса той отказа да говори. Прокурори смятат, че той просто е искал да види колегите си съсипани във физически план.\r\nВ резултат на натравянето с олово и кадмий двама колеги на Клаус О., съответно на 27 и на 67 години, получили хронично бъбречно заболяване, като и при двамата има риск да развият рак. Стажант на 23 години пък изпаднал в кома, след като погълнал живак със сандвича си. Той е с трайно мозъчно увреждане. (БТА)\r\n ", "date": "2019.03.08", "title": "Германец тровил колегите си с живак в сандвичите им"}
{"url": "https://www.dnes.bg/temida/2019/03/08/ks-vyrna-pensionerite-v-dyrjavnata-administraciia.404006", "text": "Конституционният съд (КС) единодушно отмени новите текстове в Закона за държавния служител, с които се забранява на пенсионерите да работят в администрацията. Решението е взето с 11 гласа, тъй като е отсъствал конституционният съдия Георги Ангелов, съобщи lex.bg, цитиран от \"Монитор\".\n\r\nИзмененията в закона бяха направени през закона за бюджета за 2019 г. и влязоха в сила от 1 януари. С тях беше въведено изискването държавните служители да не са се пенсионирали. По този начин трябваше да бъдат уволнени около 2000 чиновници. Промените засягаха само служителите, които продължават да работят като пенсионери. По неофициална информация в държавната и общинските администрации изкачали решението на КС и не са започнали уволненията.\n                    \n                    \n                \r\nВ мотивите си КС отбелязва: \"Несъвместимостите са съществени ограничения на правата на гражданите, и поради това те трябва да бъдат установени със закон само по съображения, свързани със защита на друг конституционно значим интерес, какъвто в случая не е налице“. Съдиите са се съобразили и с факта, че в някои сфери възрастовите прагове за пенсиониране са твърде ниски и новото изискване към администрацията ще предизвика освобождаването на служители с добра квалификация.\n\r\nКонституционният съд подчертава, че засегнатите от закона граждани добросъвестно са упражнили правото си на пенсия, като към онзи момент законът не им е забранявал на това основание да кандидатстват за държавна служба.\n\r\nНовите разпоредби в Закона за държавния служител бяха атакувани в КС от президента Румен Радев, а след това и от омбудсмана Мая Манолова.", "date": "2019.03.08", "title": "КС върна пенсионерите в държавната администрация"}
{"url": "https://www.dnes.bg/snimka-na-denia/2019/03/08/proletno-nastroenie-slynchevo-s-temperaturi-do-24.404007", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето ще е слънчево с разкъсана висока облачност, максималните температури ще са между 19° и 24°, в София – около 20°, сочи . Ще духа слаб западен, в Източна България - до умерен югозападен вятър. \r\nАтмосферното налягане слабо ще се понижи, но ще остане по-високо от средното за месеца.\r\nПо Черноморието ще бъде предимно слънчево. Ще духа слаб до умерен вятър от юг-югозапад. Максималните температури ще са 12°-18°. Температурата на морската вода е 7-8°. Вълнението на морето ще бъде 1-2 бала.\r\nВ планините ще бъде предимно слънчево. Ще духа умерен, по билата - временно до силен вятър от запад-югозапад. Ще се затопля още и максималната температура на 1200 метра ще бъде около 13°, а на 2000 метра - около 7°.", "date": "2019.03.08", "title": "Пролетно настроение: Слънчево с температури до 24°"}
{"url": "https://www.dnes.bg/obshtestvo/2019/03/08/facebook-shte-maha-grupi-i-stranici-dezinformirashti-za-vaksinite.404009", "text": "Социалната мрежа Фейсбук обяви, че ще премахва групи и страници, които разпространяват дезинформация и неверни сведения за ваксините на сайта й, предадоха Асошиейтед прес и Ройтерс.\r\nТова е поредната стъпка на Фейсбук и на други компании в тази насока, която се предприема с цел възпиране на потока от дезинформации в социалните медии.\r\nФейсбук обяви, че ще последва примера на световни здравни организации, като Световната здравна организация или американските Центрове за контрол и превенция на заболяванията, които открито идентифицираха неверни информации във връзка с ваксините. \n\n\r\nАко групи или страници ги разпространяват, то те няма да се появяват сред препоръките при търсене във Фейсбук. Реклами със сходни информации за ваксините също ще бъдат отхвърлени. Съдържание, което съдържа дезинформации за ваксините, няма да бъде показвано в Инстаграм екплор или в страници с хаштаг.\r\n                    \n                    \n                Фейсбук освен това обяви днес, че е закрил 137 фалшиви акаунта във Великобритания, които разпространявали език на омразата и пораждащи разделение коментари, предаде Франс прес.\r\nПремахнатите акаунти са били както в самия Фейсбук, така и в Инстаграм. Те се представяли като произлизащи от средите на крайнодесни активисти и на противници на крайната десница.\r\nАкаунтите са били премахнати не заради самото съдържание, публикувано в тях, а защото \"маскирали\" истинската самоличност на титулярите им и укривали факта, че са действали по свързан и координиран начин.\r\nВ акаунтите са публикувани често коментари по въпроси за имиграцията, свободата на словото, расизма, ЛГБТ, крайната десница, напрежението между Индия и Пакистан, религиозните вярвания, исляма и християнството.\r\nФейсбук обяви днес и премахването на 31 акаунта в Румъния, които също укривали истинския си произход и публикували политически съдържания, съобщи БТА.", "date": "2019.03.08", "title": "Facebook ще маха групи и страници, дезинформиращи за ваксините"}
{"url": "https://www.dnes.bg/stranata/2019/03/08/spomen-za-velko-kynev-otkrivat-statuia-na-golemiia-aktior-v-elhovo.403999", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад двуметрова статуя на големия български актьор Велко Кънев ще бъде монтирана в края на март в родния му град Елхово. Скулптурата вече е отлята в ателие в Стара Загора.\n\r\nТя е по проект на скулптура Петко Йорданов. Подготовката продължила 2 месеца, а майсторите леяри споделят, че работата е вдъхновяваща.\n\r\nОт метал е пресъздадена поза от моноспектакъла \"Даскал\" по Жан-Пиер Допан, донесла на Велко Кънев приживе множество награди. От миналата година спектакълът отново е на сцената на Народния театър.\r\nТой е и своеобразен поклон към Велко Кънев, а в главната роля е Стоян Пепеланов, с когото са делили една гримьорна в Народния театър.\n                    \n                    \n                \r\nПредстоят довършителни работи по отливката, като след това екипът ще я монтира.\n\r\nСтатуята на Велко Кънев ще бъде открита на 31 март в родния му град Елхово, .", "date": "2019.03.08", "title": "Спомен за Велко Кънев: Откриват статуя на големия актьор в Елхово"}
{"url": "https://www.dnes.bg/politika/2019/03/08/ns-reshava-da-ima-li-amnistiia-za-dylgovete-na-veroizpovedaniiata.404010", "text": "Ще има ли амнистия за дълговете на вероизповеданията? Tова ще решават депутатите в НС на днешното си заседание.\r\nТекстовете предвиждат държавата да опрости всички дългове на религиозните общности у нас - общо малко над 8 милиона и 200 хиляди лева. Оказа се обаче, че почти цялата сума е дълг на Главното мюфтийство.\n\r\nВчера парламентарната комисия по вероизповеданията одобри на първо четене предложените от ГЕРБ и ДПС промени в Закона за вероизповеданията.\n\r\nВарненският и Великопреславски митрополит Йоан заяви, че Българската православна църква няма задължения.\n\r\nПредложените от депутатите от ГЕРБ и ДПС Цветан Цветанов и Мустафа Карадайъ промени в Закона за вероизповеданията бяха приети на комисията с осем гласа \"за\", един \"против\" и един \"въздържал се\".\n                    \n                    \n                \r\nВчера от БСП обвиниха ДПС и ГЕРБ в сключване на сделка да бъдат опростени дълговете на Главното мюфтийство срещу подкрепа на движението за преодоляване на президентското вето върху Изборния кодекс.\n\r\n\r\n ", "date": "2019.03.08", "title": "НС решава да има ли амнистия за дълговете на вероизповеданията"}
{"url": "https://www.dnes.bg/notifikacii/2019/03/08/chovek-na-trymp-osyden-zaradi-danychni-izmami.404008", "text": "Бившият директор на предизборната кампания на Доналд Тръмп - Пол Манафорт, беше осъден на 47 месеца затвор за данъчни и банкови измами, предадоха световните агенции.\r\nДелото се гледаше в Александрия в щата Вирджиния. Министерството на правосъдието беше информирало съдията, че за такова престъпление може да се наложи присъда между 19 и 24 години затвор, посочва Франс прес.\r\nМанафорт се призна за виновен, след като миналата година съдебно жури призна вината му по осем обвинения, вкл. укриване на милиони долари от данъчните, които той спечелил от работата си в Украйна, където консултирал украински политици, пояснява Асошиейтед прес.\r\nСъдията по делото Ти Си Елис постанови Манафорт да плати глоба от 50 000 долара и да върне 24 милиона долара, допълва Ройтерс.\r\n                \n                Манафорт е съден и в окръг Колумбия, където пледира виновен по обвинения за незаконно лобиране, допълва агенцията. По това дело присъдата ще бъде произнесена идната сряда, отбелязва Ройтерс. Там той може да получи максимално 10 години затвор.\r\n\r\nПо делото, по което той получи 47 месеца затвор днес, престъпленията бяха разкрити в хода на разследването на специалния прокурор Робърт Мълър за руска намеса в изборите в САЩ през 2016 г., отбелязва Ройтерс. \r\nПреди произнасянето на присъдата днес Манафорт помоли за снизхождение, но не се извини за поведението си, отбелязва ТАСС. (БТА)", "date": "2019.03.08", "title": "Човек на Тръмп осъден заради данъчни измами"}
{"url": "https://www.dnes.bg/stranata/2019/03/08/nova-specakciia-sreshtu-shema-za-iztochvane-na-noi-na-mushkata-bashtata-na-tita.404013", "text": "След спецакцията вчера в столичния квартал \"Орландовци\", днес специализираната прокуратура и ГДБОП провеждат нова операция.\r\nТя е в столицата и в Силистра срещу група, занимаваща се с източване на бюджета на НОИ, съобщи зам.-главният прокурор Иван Гешев. Схемата е свързана с издаване на фалшиви данни за трудов стаж.\n\r\n\"Преди около час започна операция на Специализираната прокуратура, съвместно с ОДМВР-Силистра и ГДБОП, касаеща група, занимаваща се с източване на бюджета и в частност бюджета на НОИ. Акция се провежда и в София. Провеждат се действия по разследване, по претърсване на адреси. Събират се доказателства. Към момента, доколкото ми е известно, няма задържани лица. Единственото, което мога да потвърдя е, че се извършват действия в дома на бащата на певица\", заяви Гешев.\n                    \n                    \n                \r\nПо неофициална информация става въпрос за бащата на нашумялата млада изпълнителка Тита, но Гешев уточни, че не може да го потвърди, тъй като не следи нейното творчество.\n\r\nПо думите му лицето, срещу които са предприети тези действия е директор на НОИ. \n\r\nТой обясни, че групата се е занимавала от години с издаването на неистински документи за трудов стаж например в мина, с които хора с минимален или никакъв стаж се пенсионират и получават максимална пенсия. \n\r\n\"Задържа се дебитната карта, по която се получава пенсията, докато представител на групата не изтегли 10 хил лв., колкото струва услугата“, обясни зам.-главният прокурор.\n\r\nПо думите му потърпевша е държавата и всички български граждани, защото се източва бюджетът на НОИ и тези пари не отиват у хора, които наистина са работили, добави той.", "date": "2019.03.08", "title": "Нова спецакция – срещу схема за източване на НОИ. На мушката бащата на Тита?"}
{"url": "https://www.dnes.bg/index/2019/03/08/receptata-dnes-italianski-spageti-alio.403943", "text": ":\r\n1 пакет спагети\r\n6 скилидки чесън, пресовани или нарязани на тънко\r\n½ чаша зехтин\r\n¼ чаена лъжичка сушена червена чушка\r\nсол и черен пипер на вкус\r\n¼ чаша пресен магданоз, ситно нарязан\r\n1 чаша фино настърган пармезан\r\n \r\n:\r\n \r\nКипнете подсолена вода. Сварете спагетите в нея. Отцедете ги и ги прехвърлете в купа за паста.\r\n \r\nСмесете чесъна и зехтина в студен тиган. Загрейте бавно мазнината, докато чесънът започне леко да се запържва или за около 10 минути. Намалете температурата, когато олиото започне да образува мехурчета. Разбърквайте, докато чесънът започне да става златист или още около 5 минути. Свалете от котлона. Разбъркайте пастата със сушената чушка, черния пипер и солта. Залейте със загретия зехтин с чесън. Отново разбъркайте. Поръсете с магданоза и пармезана и сервирайте.\r\n\r\n", "date": "2019.03.08", "title": "Рецептата Dnes: Италиански спагети Алио"}
{"url": "https://www.dnes.bg/notifikacii/2019/03/08/akciia-orlandovci-mishenata-lideryt-na-bandata-koce-beliia.404016", "text": "15 души бяха задържани вчера при полицейска акция срещу банда, която се е специализирала в грабежи, разпространение на наркотици. Зам.-главният прокурор Иван Гешев разкри нови подробности след извършениете арести. Заловен е и лидерът на бандата, известен с прякора Коце Белия.\n\n\n\n\r\n\"Ако не са привлечени като обвиняеми ще бъдат обвинени 14 души с един водач - Коце Белия. В този район на София е криминален авторитет. Обвинен за рязане на мантинели, тежки грабежи – на поща, разпространение на наркотици, гробищна мафия и други. 90% от задържаните в акцията са от клана на Гольовците. И двамата задържани полицаи ще бъдат привлечени като обвиняеми. У единия от тях е открито известно количество наркотици. Те са дългогодишни служители на \"Охранителна полиция\". Единият е уволняван, другия е в процес на освобождаване\", каза Гешев пред Нова тв.\n                \n                \r\nУдарът е срещу клана на Гольовците, замесен и в сбиването в Кюстендил миналия месец, което завърши с убийство.", "date": "2019.03.08", "title": "Акция \"Орландовци\": Мишената - лидерът на бандата Коце Белия"}
{"url": "https://www.dnes.bg/obshtestvo/2019/03/08/prechupeni-cvetia-za-prechupenite-ot-nasilnici-jivoti-na-bylgarki.404015", "text": "\n\r\nНавръх празника на жената 8 март, наши сънароднички решиха да оставят пречупени цветя пред сградата на парламента в памет на всички жертви на домашното насилие. \n\n\n\"Тук сме от името на всички жертви. Призоваваме всеки човек в България да остави пречупено цвете пред парламента – в памет на всички пострадали и загинали жени. Виновни сме като общество за подобно поведение. Домашното насилие е епидемия. Действията на държавата са лицемерни\", посочи Ваня Министерска, майка на убитата Дарина.\n\r\nАдвокат , че борбата с домашното насилие вероятно няма да свърши.\n                    \n                    \n                \r\n\"Но ако сме повече може и да накараме държавата да застане до жените си. Убийствата на жени в домашни условия трябва да спрат. Сегашният закон наказва насилника едва при систематичен тормоз. Поне три пъти трябва една жена да бъде бита, за да има последствия за престъпника. Съветът за равноправие между мъже и жени не върши нищо, освен да приема гръмки неща\", категорична бе тя.\n\r\n\"Държавата не прави нищо. Кой знае колко още жени има, за които не знаем Трябва да се вземат много строги мерки. Трябва да има превенция. Съкратената процедура при посегателство над жена помага само на престъпниците\", изтъкна Светлана Димитрова.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.03.08", "title": "Пречупени цветя за пречупените от насилници животи на българки"}
{"url": "https://www.dnes.bg/obshtestvo/2019/03/08/borisov-ne-propuska-praznik-chestit-den-na-jenata-mili-dami.404014", "text": "Премиерът Бойко Борисов поздрави дамите за международния ден на жената в социалната мрежа Facebook. \n\r\n\"Бъдете здрави, бъдете щастливи, бъдете уважавани всеки ден! Вие сте красотата, любовта и нежността в живота, която вдъхновява и ни мотивира да бъдем по-добри и по-успешни!\", написа министър-председателят.\n\r\n8 март е празник, който едни тачат, а други пренебрегват, защото го свързват със социалистическото минало. В историята обаче този ден е останал като международно признание на икономическите, политическите и обществени постижения на жените.\n\r\nПразникът е установен по предложение на Клара Цеткин на Втората международна конференция на жените социалистки в Копенхаген през 1910 г. Историята му обаче започва още в далечната 1857 г. в Ню Йорк, когато е организиран един от първите протестни митинги на жените, работещи в текстилните фабрики.\n                    \n                    \n                \r\nВ България 8 март първоначално се отбелязва с беседи в тесен кръг на социалисти през 1911 г., през 1915 г. е първото публично честване. Като общобългарски празник 8 март започва да се празнува след 9 септември 1944 г. \n\r\nОтначало по предприятия, заводи, учреждения се правят събрания, на които се отчита приносът на жените в производството, културата, науката и обществения живот. След 1960 г. честването взема особено широки размери и става любим празник на жените от всички възрасти, особено в държавните учреждения.", "date": "2019.03.08", "title": "Борисов не пропуска празник: Честит ден на жената, мили дами!"}
{"url": "https://www.dnes.bg/rusia/2019/03/08/v-bitkata-za-arktika-rusiia-ima-41-ledorazbivachi-a-sasht-6.404019", "text": "САЩ и Русия се сблъскват на още един фронт, а от Москва вече прехвърчат искри. \r\nСъединените щати вземат мерки, включително нечестни, с цел да намалят влиянието на Русия в Арктика. Това заяви Андрей Кошкин от руската Асоциация на военните политолози в ефира на армейската телевизия \"Звезда\", пише \"Известия\".\n\r\nОсъзнал, че изостава от Русия в надпреварата за Арктика, Вашингтон прибягва до всевъзможни хитрини, за да укрепи своето положение в този регион, използва в свой интерес и НАТО. Съединените щати най-вероятно ще се мъчат с всички сили да наваксат, също както и в случая с хиперзвуковите оръжия - модерните бойни системи, представени през последната година от Москва, отбелязва експертът.\n                    \n                    \n                \r\nПо думите му САЩ се опитват да формират фалшива информационна атмосфера, за да \"изтласкат\" Русия от Арктика. Щатите обаче надали ще станат истински конкурент на Русия, защото флотът им е твърде изостанал и слаб.\n\r\n\"Русия има 41 ледоразбивачи, а САЩ - 6. Четири са за бракуване. Реално плава само един - \"Полар стар\". Налага им се спешно да строят флот от ледоразбивачи, но ние имаме атомен, какъвто в момента няма никой в света\", обяснява експертът.\n\r\nПовреди ли се единственият американски ледоразбивач, Вашингтон ще бъде принуден да моли за помощ Москва и \"ще се опозори пред цял свят\", смята той.\n\r\nНа 5 март Пентагонът съобщи, че САЩ по принуда променят оперативните си планове в Арктика, за да възпрат растящото влияние на Русия и на Китай. А в края на февруари американският адмирал Джеймс Фого заяви, че Вашингтон няма да позволи на Русия да контролира Северния морски път, напомня \"Известия\".\n\r\nРусия е готова да се бие до смърт за богатствата на Арктика, заявява \"Свободная пресса\".\n\r\nРуското правителство разработи строги правила за преминаване на чуждестранни военни кораби по Северния морски път. Занапред чуждите командвания ще трябва да уведомяват ресорните органи на Русия 45 дни предварително, като посочват имената на корабите, основните технически параметри, военните звания и фамилните имена на капитаните, целите, сроковете и маршрутите на плаването и др. Чужденците ще бъдат задължени да качват на борда руски лоцмани, а при произшествия незабавно да докладват в най-близкото руско пристанище или военноморска база.\n\r\nАко руската страна сметне, че даден кораб не отговаря на условията, за да плава в северните ширини, може да откаже да го пропусне. А при неразрешено преминаване по Северния морски път Русия ще има право да използва спрямо нарушителите всякакви мерки, дори да ги арестува или унищожи. Руската администрация се мотивира с необходимостта да запази контрола на първо място върху екологията, а също и над търговското корабоплаване в региона, добавя вестникът.\n\r\nКонтролът върху Северния морски път е \"жизнено необходим\" за Русия, по-специално защото чуждите кораби \"могат например да разположат на борда си американска система за ПРО \"Иджис\" - това е много опасно\", защото някои траектории на руските балистични ракети са изчислени така, че да минат през Северния полюс, обяснява военният експерт Игор Виборненко.\r\n(БТА)\r\n ", "date": "2019.03.08", "title": "В битката за Арктика: Русия има 41 ледоразбивачи, а САЩ - 6"}
{"url": "https://www.dnes.bg/politika/2019/03/08/ninova-v-ataka-vlastta-ne-samo-v-rycete-na-gerb-i-op-no-i-na-dps.404017", "text": "Червената шефка Корнелия Нинова е убедена, че откакто социалистите бойкотираха парламента е лъснала истината, че властта е в ръцете не само на официалната коалиция ГЕРБ и Обединени патриоти, но и на ДПС. \n\r\n\"ГЕРБ управляват с ДПС и Обединени патриоти, това сега е ясно, когато не сме в парламента\", отсече тя пред Нова телевизия. \n\n Нинова вече заподозря, че има сделка между ГЕРБ и ДПС заради Закона за вероизповеданията, чийто съвносители са шефът на депутатите от ГЕРБ Цветан Цветанов и лидерът на ДПС Мустафа Карадайъ. \n\r\nСпоред нея не е имало единодушие по въпроса за опрощаването на дълговете на вероизповеданията, каквато промяна се очаква да приеме парламентът днес с поправките в закона. \n                    \n                    \n                \r\n\"Говоря с факти. При президента на Консултативен съвет за национална сигурност всички бяхме единодушни, че трябва да спрем финансирането от външни държави. Нито дума не е ставала да се опрощават задължения на Главното мюфтийство\", отсече соцлидерката. \n\r\nПо думите й държавата е отпуснала субсидия на вероизповеданията.\n\r\n\"Това сме го приели, това беше и съгласувано при президента – да намерят начин тази субсидия да се използва за заплатите. Но опрощаването на задълженията няма нищо общо с тази тема\", коментира още Нинова.\n\r\nЛидерът на БСП заяви, че вярва, че хората ще разберат една от целите на излизането на БСП от парламента. \r\n\"Няма да се върнем в парламента, докато не се изпълнят нашите искания\", каза Нинова.\n\r\nПо думите й не е решено още кой ще бъде водач на листата на БСП за евроизборите.\n\r\n ", "date": "2019.03.08", "title": "Нинова в атака: Властта не само в ръцете на ГЕРБ и ОП, но и на ДПС!"}
{"url": "https://www.dnes.bg/business/2019/03/08/hipermarket-praktiker-otvori-vrati-v-grad-vraca.404020", "text": "\n\r\nНа 7 март, г-н Калин Каменов, кмет на Община Враца и г-н Тодор Белчев – председател на съвета на директорите на \"Видеолукс Холдинг\", прерязаха лентата на хипермаркет за дома и градината \"Практикер\" във Враца - 12-ти поред обект на веригата за страната.\n\r\n\"Това е най-новият и може би най-хубавият \"Практикер\". Защо най-хубавият - защото в последните 4-5 години, откакто \"Практикер\" се развива под нашето ръководство, научихме доста. Научихме как да направим наистина хубав магазин във всеки един аспект. \"Практикер\" е по-светъл, добре подреден, лесно е да се ориентираш и да намериш наобходимото, приветлив и подходящ е за цялото семейство и е зареден по-добре и с различна стока, спрямо това, което беше преди години.\", каза г-н Белчев на церемонията за откриването.\n                    \n                    \n                \r\n\"Практикер\" - Враца се помещава в нова модерна сграда, заемаща площ от близо 7500 кв. м. На 5000 кв. м търговска площ, просторният хипермаркет ще зарадва потребителите със светла и уютна обстановка и функционална подредба и организация, така че лесно да разгледат и да открият това, което им е необходимо. Жителите и гостите на града ще могат да избират от богат асортимент от над 50 хил. артикула за създаването и подобряването на дома и градината. На достъпни цени те ще могат да закупят продукти на водещи световни и български производители за строителството, обзавеждането и ремонта. Клиентите ще могат да се възползват и от полезни услуги като 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане, застраховка \"Удължена гаранция\" на продуктите и безплатен паркинг със 125 паркоместа, свързан с паркинга на хипермаркет \"Технополис\". За доброто обслужване и професионална консултация на клиентите ще се грижат над 70 служители.\n\r\nПо повод навлизането си в града, \"Практикер\" изгради, със съдействието на Община Враца, детска площадка в ж.к. \"Сениче\", на ул. „Стоян Ц. Даскалов“ № 3. Новата детска площадка - подарък от компанията за жителите на града, вече е готова и отворена за ползване. \"Практикер\" се ангажира и да посади 100 дръвчета от различни широколистни видове на \"Крайречен булевард\" в града.\n\r\n\"Практикер\" - Враца отвори врати на бул. „Втори юни“ № 150, до хипермаркет „Технополис“. Така клиентите ще могат на едно място да намерят всичко, от което се нуждаят, за да направят дома си по-красив, комфортен и уютен. Реализацията на проекта е дело на строителната фирма \"Автострой\" ООД.\n\r\n\"Практикер\" е верига хипермаркети за дома и градината, създадена в Германия. На българския пазар стъпва през 2004 г. и за кратко време се нарежда сред водещите вериги, които развиват този сектор в страната. През 2014 година българската компания \"Видеолукс Холдинг\", собственик на хипермаркетите за техника \"Технополис\", придоби целия бизнес на \"Практикер\" в България и към момента управлява 12 обекта от веригата в 11 големи града на страната.\r\nОт тогава до сега \"Практикер\" удвоява асортимента, служителите и продажбите си и се превръща в най-голямата компания в сектора „Направи си сам“ в България. Плановете на веригата предвиждат разширяване в нови градове.", "date": "2019.03.08", "title": "Хипермаркет \"Практикер\" отвори врати в град Враца"}
{"url": "https://www.dnes.bg/zvezdi/2019/03/08/darina-jalee-za-iliia-pavlov-ima-praznina-v-syrceto.404021", "text": "Дарина Павлова сподели архивен кадър в Instagram, на който танцуват със съпруга й Илия Павлов. 16 години след показния му разстрел тя написа: \"Има празно място в сърцето ми, където беше ти...\".\r\nИлия Павлов бе убит от снайперист с един куршум пред входа на сградата на неговата компания \"Мултигруп\" на столичния булевард \"Г.М.Димитров\". Той веднага бе откаран в болницата, но лекарите не успяха да се преборят за живота му.\r\nИзвършителят на кървавото покушение остава неизвестен и до днес, а убийството на Илия Павлов слага край на корпорацията \"Мултигруп\".\r\nДарина Павлова пък предпочете да живее извън България. През последните години тя е чест гост на светски събития, демонстрира близост и с редица холивудски актьори.", "date": "2019.03.08", "title": "Дарина жалее за Илия Павлов: Има празнина в сърцето!"}
{"url": "https://www.dnes.bg/za-da-se-razbirame/2019/03/08/5-znaka-che-se-sreshtate-s-izpolzvach.403965", "text": "Може да не вярваме в принца на белия кон, но вярваме, че заслужаваме достоен партньор в живота си, който да ни обича, да ни уважава, да ни кара да се чувстваме така, както никой друг досега. Как изглежда идеалният за вас партньор? Каква е личността му? Какви са неговите хобита и интереси? Как си представяте, че се отнася към вас?\r\nЗа жалост, в търсене на щастливата любов, рано или късно попадаме на използвача. Той няма сериозни намерения към нас. Иска само секс, облаги, внимание...\r\n\r\n\r\nСрещате се, прекарвате време заедно, и е нормално да се вълнувате от това в каква посока се движат вашите взаимоотношения. Като по-деликатни, жените отлагат времето, в което да обсъдят тази тема. И все пак, ако повдигнете въпроса и той не ви отговори ясно и категорично, че е само с вас и това, което се случва помежду ви е официално, не се съмнявайте, че се възползва.\r\n                    \n                    \n                \r\nВсеки път, когато сте сексуално интимни, той отдава ли достатъчно внимание и на вашето удоволствие? Или може би вие сте тази, която се старае, а той измисля глупави оправдания, за да не ви задоволи? Отговорете си на тези въпроси и ще си отговорите и на въпроса „Интересувам ли го наистина?“\r\n", "date": "2019.03.08", "title": "5 знака, че се срещате с използвач"}
{"url": "https://www.dnes.bg/obshtestvo/2019/03/08/myj-jena-ili-tolerantnost-ili-natrapvane-na-ideologiia.404027", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТемата за различията в сексуалната ориентация отново се завърна с пълна сила, след като преди дни стана ясно, че мъж е родил дете на своя приятел.  Уайли Симпсън е роден като жена, но на 21-годишна възраст решава, че ще се чувства по-добре като мъж и започва терапия. \n\n\nКъде обаче е границата на нормалните взаимоотношения между мъжете и жените и изобщо има ли такава вече?\n\r\nСпоред психолога Маргарита Бакрачева прекаленото преекспониране на толерантността към различията може да има негативен ефект.\n\r\n\"Когато става въпрос за толерантност, натрапването може да има обратен ефект. Информираността също трябва да има своята граница. Когато става въпрос за Истанбулската конвенция, хората усещат наложената толерантност. Нямам нищо против различните ориентации. Имам против парадирането\", обясни тя в \"България сутрин\".\n                    \n                    \n                \r\n посочи, че трябва да си дадем сметка, че при такива теми фокусът се сменя от ежедневните проблеми на обществото.\n\r\n\"Все по-често някои кръгове започват да говорят за домашното насилие. Когато се появи такава чувствителна тема като еднополовите връзки, стига се до скандал. Говорим за отместване на вниманието. Никой не говори за право на избор. Хората се раждаме такива, каквито сме.\r\nЕдин транс човек не избира своята сексуална идентичност. Интерсекс хора са тези, родени извън рамките на мъжа и жената. Това не е измислица – съществуват. Това са фактите. В България има еднополови двойки, които отглеждат деца\", добави още Найденов.\n\r\n ", "date": "2019.03.08", "title": "Мъж, жена или... Толерантност или натрапване на идеология"}
{"url": "https://www.dnes.bg/notifikacii/2019/03/08/chelsi-vze-svoeto-arsenal-s-izdynka-v-liga-evropa.404034", "text": "Челси победи Динамо Киев с 3:0 в първа среща от 1/8-финалите на Лига Европа, играна на стадион \"Стамфорд Бридж\" в Лондон.\n\r\nФутболистите на мениджъра Маурицио Сари стигнаха безпроблемно до успеха, след като Педро откри резултата още в 17-ата минута, което даде нужното спокойствие на \"сините\" от Лондон. През втората част Уилиан (65') се разписа от пряк свободен удар, а в края на мача Калъм Хъдсън-Одой оформи класическия резултат.\n\r\nТака Чалси със сигурност ще замине за Киев със завидно спокойствие. Реваншът на стадион \"Олимпийски\" е на 14 март от 19:55 часа българско време.\n\r\nНа обратния полюс обаче се представи другият лондонски отбор - Арсенал. Рен шокира неприятно \"артилеристите\" в първата 1/8-финална среща от Лига Европа между двата тима и постигна успех у дома с 3:1.\n                \n                \r\nИуоби откри за гостите още във 2-ата минута, но в 41-ата Сократис получи втори жълт и респективно червен картон и остави лондончани с човек по-малко. Това се оказа фатално за гостуващия тим и само минута след картона Бурижо с хубав удар от границата на наказателното поле успя да изравни резултата.\n\r\nВ 65-ата минута Кошчелни си вкара автогол и така донесе обрата на домакинския тим. Сар довърши клетите лондончани в 88-ата минута.\n\r\nАйнтрахт Франкфурт и Интер пък завършиха 0:0 в първи мач от 1/8-финалите на Лига Европа, игран на \"Комерцбанк Арена\".\n\r\nДвата отбора си размениха по едно полувреме, като \"нерадзурите\" започнаха по-добре. В 22-ата минута обаче Марсело Брозович пропусна дузпа, спасена от вратаря Кевин Трап.\n\r\nСлед почивката германците имаха по-добрите положения за гол, но Самир Ханданович спаси всичко възможно. Така развръзката ще се реши след седмица на \"Джузепе Меаца\".\r\n", "date": "2019.03.08", "title": "Челси взе своето, Арсенал с издънка в Лига Европа"}
{"url": "https://www.dnes.bg/sofia/2019/03/08/boriat-se-za-jivota-na-myja-postradal-pri-srutvane-na-bilbord.404035", "text": "47-годишният мъж, който пострада вчера на Симеоновско шосе от срутване на билборд е стабилизиран, но все още е с опасност за живота, съобщиха от болницата, където се лекува.\n\r\nТой беше приет в реанимацията на УМБАЛ \"Св. Анна\" - София с тежка фрактура на ребра и контузии на бял дроб.\r\n ", "date": "2019.03.08", "title": "Борят се за живота на мъжа, пострадал при срутване на билборд"}
{"url": "https://www.dnes.bg/akoshtete-vqrvaite/2019/03/08/4-zodii-koito-poludiavat-ot-revnost.404036", "text": "Всеки е изпитвал пориви на ревност поне веднъж в живота си. Това е нормално, когато сте силно влюбени в някого и не искате да го загубите. Умерената ревност дори работи в наша полза - така показвате, че наистина ви е грижа за човека до вас, че много държите на него и партньорът може да се почувства поласкан. Ето и кои са най-ревнивите зодиакални знаци.\r\n\r\n \r\nТелците искат наистина да притежават партньора. Тези знаци ценят вещите, материалните облаги, искат винаги да имат скъпи и ценни предмети. Затова понякога проявяват тези свои чувства и що се отнася до хора. Искат да си създадат красив и луксозен живот с половинката, да са винаги заедно. Смятат, че партньорът им принадлежи и постоянно трябва да го пазят от другите хора. Очакват непрекъснато внимание, желаят половинката да им отделя цялото си време. Така може да задушат гаджето си.\r\n \r\n\r\n \r\nТе са горди и магнетични. Изпитват нужда постоянно да са център на внимание и някой непрекъснато да ги обсипва с внимание, възхищение, любов. Очакват това, трябва да са най-важното нещо в живота на партньора си. Често не всеки може да ги засипе с чак толкова внимание, почит и жестове и затова Лъвовете стават несигурни и нервни. Започват да се чудят защо човекът не е фокусиран изцяло върху тях, защо не им отдава пълно внимание. И си представят най-лошото. Започват да си мислят, че партньорът флиртува, изневерява, сърдят се, защото егото им не позволява да са на второ място след кариера, учене, семейство и т.н. И ревнуват от всичко.\r\n \r\n\r\n \r\n ", "date": "2019.03.08", "title": "4 зодии, които полудяват от ревност"}
{"url": "https://www.dnes.bg/politika/2019/03/08/deputatite-reshiha-dylgovete-na-glavnoto-miuftiistvo-oprosteni.404040", "text": "С гласовете на ГЕРБ и ДПС бяха приети на първо четене спорните поправки, с които се опрощават дълговете на вероизповеданията.\n\r\nВ текстовете се предвижда да се освободят от плащане на неплатените задължения към 31 декември 2018 шест вероизповедания. Общо дълговете са за над 8 млн., но се оказа, че почти цялата сума е задължение на Главното мюфтийство.\n\r\nИменно това породи недоволство, а от БСП заподозряха, че това е сдека между ГЕРБ и ДПС. Малкият коалиционен партньор \"Обединени патриоти\" също остро се противопостави на идеята за опрощаване на големите дългове на Главното мюфтийство и настоя, че така се противопоставя обществото.\n\n\n\n                    \n                    \n                \r\n\"Законът вече трябва да се казва Закон за вероизповеданията в полза на Главното мюфтийство\", отсече Искрен Веселинов от ВМРО.\n\r\nСпоред него този закон е бреме, показва двоен стандарт и създава усещането, че едно вероизповедание се фаворизира.\n\r\nЛидерът на НФСБ Валери Симеонов настоя, че за пореден път ще се забие клин в обществото, за да бъде разделено на мюсюлмани и немюсюлмани.\n\r\n\"Отново сме поставени в ситуация Народното събрание да бъде рекетирано от една парламентарна група - ДПС. Те пари имат, не става въпрос за тези 8 млн. Трябва да се покаже, че без ДПС нищо не става, че тя командва парада. Но това аз не го приемам\", отсече Симеонов.\n\r\nПроф. Станислав Станилов от \"Атака\" пък настоя, че Народното събрание не може да опрости дългове със закони и обясни, че това е в правомощията само на президентската институция.\n\r\nШефът на депутатите от ГЕРБ Цветан Цветанов категорично отрече обвиненията, че в случая става дума за рекет и договорка.\n\r\n\"Никога по никакъв начин не е поставяно някакво условие за Закона за вероизповеданията. Никой не е оказвал някакъв рекет, за да сложа подписа си и да гласувам днес за законопроекта\", настоя Цветанов.\n\r\n\"Да не делим България на мюсюлмани и християни, защото това няма да доведе до нищо добро, а само може да ни отдалечи от това, което са ни завещали нашите деди. България е ценна за това, че има многообразие от вероизповедания и че успя да запази етническия мир\", продължи той.\n\r\nЦветанов призова и БСП да не се заиграват с тази тема, защото крайните изказвания могат да доведат до противопоставяне.", "date": "2019.03.08", "title": "Депутатите решиха: Дълговете на Главното мюфтийство – опростени"}
{"url": "https://www.dnes.bg/obshtestvo/2019/03/08/bedno-bedno-miuftiistvo-s-4700-imota-koito-dava-pod-naem.404023", "text": "На фона на очакваното опрощаване на дълговете на Главното мюфтийско се оказа, че то има цели 4700 имота, които дава под наем. \n\r\nСпоред Николай Панков, експерт по етнически въпроси и бивш главен секретар на мюфтийството, то съвсем не е толкова сиромахомилско, както се представя. \n\n\n\n\r\n\"При всеки нормален български гражданин, който отдаде едно дюкянче под наем, НАП веднага отива и му слага касов апарат\", коментира той пред БНР.\n\r\nКомисията по вероизповеданията в Народното събрание вчера прие законопроекта на ГЕРБ и ДПС, с който се дава възможност за опрощаване на задълженията на официалните вероизповедания в България. От финансовото министерство посочиха, че дълговете са в размер на над 8,2 млн. лв. \n                    \n                    \n                \r\n\"8,2 млн. лв. беше посочена като задължения на всички вероизповедания, а се оказва, че това е само за мюсюлманското изповедание\", подчерта Николай Панков. \n\r\n\"В закона за опрощаването влизат данъци, акцизи, мита, осигуровки, влизат дори наложените финансови корекции по европейските програми, държавните и общински такси и още ред неща, включително и присъдените съдебни разноски, които в случая с мюсюлманското изповедание са прекалено много – около 3 млн. дължи, защото води 28 загубени дела спрямо държавата и общините по повод на възстановяване на собственост\", обясни експертът.\n\r\nТой призова и президентът Румен Радев да не мълчи, а да вземе отношение по въпроса. \n\r\n\"Всяка  секунда мълчание от негова страна води до абсолютно съглашателство.  Фактически леглото, в което е зачената любовта между ГЕРБ и ДПС, се  оказва президентството\", коментира Панков. \n\r\nСпоред него, ако е така, може да говорим за много по-голяма конспирация и заговор срещу българския народ.\r\nТой посочи, че за данъци за имущество мюфтийството дължи на община София около 600 хил. лв. само за 2009 г., а на Пловдив – 300 хил. лв.\n\r\nПанков обяви, че днес ще сезират правосъдното министерство.\n\r\n\"Имаме сериозна декларация и с представяне на тези 140 окончателни дела. Ще попитаме – как точно ще се спази законът и какъв е мониторингът на ЕК по този въпрос, как се нарушава върховенството на закона. Влезлите в сила съдебни дела се изпълняват от всички. Не може група народни представители да се крият зад националната сигурност и да казват, че това е проблем на националната сигурност\", настоя той. \n\r\nСпоред него останалите вероизповедания нямат задължения, така се се поставя мюсюлманското вероизповедание в привилегирована ситуация.\n\r\n\"Това представлява недопустима държавна помощ. Още днес ще сезираме ЕК за тази нерегламентирана помощ. Това е прецедент\", закани се Панков. ", "date": "2019.03.08", "title": "Бедно, бедно мюфтийство... с  4700 имота, които дава под наем "}
{"url": "https://www.dnes.bg/notifikacii/2019/03/08/akciia-tita-bashtata-zakopchan-oshte-9-v-aresta-zaradi-mente-pensioneri.404044", "text": "При акция на специализираната прокуратура, съвместно с ОДМВР-Силистра и ГДБОП са арестувани 10 души от НОИ - Силистра, сред които и шефът на регионалната организация. \n\n\r\nПо данни от сайта на НОИ директор на териториалното поделение в Силистра е Милен Пенчев, баща на младата поп звезда Тита.  \n\r\nТова не е спонтанна акция, разработката е стартирала отдавна, съобщи в Бургас главният секретар на МВР Ивайло Иванов.\n\r\nЗам.-главният прокурор Иван Гешев по-рано обясни каква е била разбитата схема.\n\r\nПо думите му с помощта на служители на НОИ-Силистра са били източвани пенсионни фондове. \n\r\nЖелаещите да получат максимална пенсия получавали за целта фалшиви документи.\n                \n                \r\nТова им струвало 10 000 лв., като, за да се гарантира плащането, членовете на престъпната група прибирали при себе си дебитните карти на новите пенсионери и ги връщали след натрупване на дължимото.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.03.08", "title": "Акция \"Тита\": Бащата закопчан, още 9 в ареста заради менте пенсионери"}
{"url": "https://www.dnes.bg/obshtestvo/2019/03/08/harchim-blizo-900-mln-lv-za-merki-za-po-chist-vyzduh.404064", "text": "Битовото отопление на твърдо гориво и автомобилите са основната причина за замърсяването на въздуха. Разработената програма за подобряване на качеството на въздуха предвижда мерки именно в тази посока, като се очаква да отидат за изпълнението й между 475 и 879 млн. лева. Това стана ясно по време на изслушването на екоминистъра Нино Димов в парламента. \n\n Една от основните мерки за подобряване на качеството на въздуха е поетапното извеждане от употреба на печки и котли на твърдо гориво в общините с нарушено качество на въздуха.\n\r\nДимов настоя, че борбата с мръсния въздух е основен приоритет за екоминистерството му, но посочи, че по въпроса трябва да се търси и политически консенсус, за да се прилагат непопулярни мерки. Той добави и че замърсяването на въздуха е не само екологичен, но и социален проблем. \n                    \n                    \n                \r\nЕкоминистърът допълни и че с поправките в Закона за въздуха са заложени допълнителни мерки за качеството на въглищата, с които ще се намали замърсяването. Общините също разработват програми и прилагат конкретни мерки за подобряване на качеството на въздуха, а за неизпълнението им има предвидени санкции, уточни той.\n\r\nДжевдет Чакъров от ДПС призна, че са взети много мерки за подобряване на качеството на въздуха, но подчерта, че не могат всички граждани да си позволят да си подменят отоплителните уреди, както и да карат по-екологични автомобили. Също така призова миенето на улиците да не бъде само инцидентно и кампанийно.", "date": "2019.03.08", "title": "Харчим близо 900 млн. лв. за мерки за по-чист въздух"}
{"url": "https://www.dnes.bg/stranata/2019/03/08/iskane-da-bydat-obezvyzmezdeni-sobstvenicite-na-diuni.404058", "text": "Държавата трябва да обезвъзмездява собствениците на земите, обявени за дюни, призоваха представителите на Национална асоциация \"Българско Черноморие\".\r\nПредседателят на УС на асоциацията Димитър Канариев добави, че има възстановена частна собственост на Черноморието, която е обявена за дюни, но собствениците реално не могат да я ползват. В същото време те плащат данък за собствеността си. \n\n\n\r\nПо думите му в Закона за устройството на Черноморското крайбрежие нямало текст, който да предвижда отчуждаване на дюни. Той обърна внимание, че трябва да се прави разграничение между национализация и отчуждаване. \"При национализацията държавата краде от частния собственик\", заяви Канариев, допълвайки, че при отчуждаването има възможност собственикът да бъде обезвъзмезден.\r\n                    \n                    \n                Адвокат Добромир Михайлов изтъкна, че правото на собственост е гарантирано в конституцията и по закон, но това било само на хартия.\r\n\"Европейските практики е да се плащат някакви наеми на тези собственици. Той е на мнение, че трябва да се промени и процедурата по картирането на тези дюни, защото много от тях не са били такива. По отношение на защитените територии собственикът трябва да се обезвъзмезден, допълни адвокат Михайлов, цитира от БТА.", "date": "2019.03.08", "title": "Искане: Да бъдат обезвъзмездени собствениците на дюни"}
{"url": "https://www.dnes.bg/cars/2019/03/08/toyota-napuska-velikobritaniia-pri-brexit-bez-sdelka.404071", "text": "Японският производител Toyota ще спре производство във Великобритания, ако страната напусне ЕС без склучване на сделка (т.н.- \"твърд Брекзит\"), съобшава агенция Bloomberg. \n\r\nНамеренията на марката бяха обявени пред журналисти от шефа на европейското подразделение на компанията Йохан ван Зил. Той все пак изрази надежда, че на Toyota няма да наложи за закрие бизнеса си във Великобритания.\n\r\nПрез 2017 г. японският концерн вложи 316 млн. долара в създаване на производствени мощности за новата версия на модела Corolla. В момента Toyota сглобява на Острова около 180 000 автомобила на година, като освен това има и собствен завод за двигатели.\n\r\nПо-рано друг японския производител - Honda, обяви, че закрива своя завод в Суиндън през 2021 г. На свой ред Nissan се отказа от производството на модела X-Trail във фабриката си в Съндърланд, като това се дъжи на новите правила за дизеловите двигатели и спада на продажбите във Веикобритания.\r\n                    \n                    \n                Като цяло, именно Великобритания дълго време беше центъра на производството на японските автомобили в Европа. В момента Honda, Nissan и Toyota притежават три от шесте най-големи автомобилни завода в страната.\r\n", "date": "2019.03.08", "title": "Toyota напуска Великобритания при Brexit без сделка"}
{"url": "https://www.dnes.bg/stranata/2019/03/08/uikendyt-slynce-i-prolet-gradusite-skachat-nad-20.404052", "text": "Слънчеви и много топли ще бъдат двата почивни дни,  на НИМХ.\n\r\nПрез нощта срещу събота ще има разкъсана висока облачност. Ще духа слаб, в Източна България - до умерен югозападен вятър. Минималните температури ще са предимно между 4 и 9 градуса. \n\r\nУтре вятърът в Северна България ще се ориентира от северозапад и ще е до умерен, в останалите райони - слаб, предимно от югозапад. Облачността ще е променлива и след обяд на отделни места, главно в северозападната половина на страната, ще превали краткотраен дъжд. Максималните температури ще са между 18 и 23 градуса.\n\r\nНад Черноморието ще има променлива облачност, често намаляваща до слънчево. Максималните температури ще са 19 -21 градуса. Температурата на морската вода е 7-8 градуса. Вълнението на морето ще бъде 1-2 бала.\n                    \n                    \n                \r\nНад планините облачността ще е променлива. Главно след обяд на отделни места слабо ще превали. Ще духа умерен до силен, предимно западен вятър. Максималната температура на 1200 метра ще бъде около 12 градуса, на 2000 метра - около 6 градуса.\n\r\nПрез нощта срещу неделя на изолирани места в Северна и Източна България ще превали краткотраен дъжд. В неделя вятърът от запад-северозапад временно ще се усили. Облачността ще е променлива, по-често до слънчево. Температурите ще са без особена промяна. \n\r\nВ понеделник облачността ще се увеличава и вплътнява, като към вечерта в крайните северозападни райони ще завали дъжд. Дневните температури слабо ще се понижат, но сутрешните ще са високи - между 5 и 10 градуса.", "date": "2019.03.08", "title": "Уикендът – слънце и пролет! Градусите скачат над 20"}
{"url": "https://www.dnes.bg/stranata/2019/03/08/pod-prikritie-danychni-igraha-horo-drugi-popadnali-sred-nudisti.404053", "text": "Данъчни под прикритие играха хоро, за да се представят за любители на фолклора и да хванат членовете на самодеен състав в пловдивското село Марково, че не издават касови бележки за по 1,50 лв., съобщава БНТ.\n\r\nСлучаят е от 4 март и за него потвърдиха от Националната агенция по приходите.\n\r\nВ тайната операция \"Хоро\" се включил екип на Агенцията по приходите в Пловдив. Разработката започнала по подаден сигнал, че самодейна трупа за народни танци от село Марково нанася щети на държавния бюджет. Това наложило двама данъчни да се представят за любители на фолклора и да се включат в репетициите на състава.\n\r\nБлизо два часа двамата инспектори под прикритие усвоявали народните танци. Когато заниманието приключило, всички започнали да събират дребни суми между един и два лева, за да покрият част от разходите. Данъчните също се включили.\n                    \n                    \n                \r\nСлед като събрали парите обаче, те поискали да им бъде издаден фискален бон. След като не получили бележката, те се легитимирали и започнали проверката.\n\r\n\"Нелепата ситуация идва от това, че е по жалба, подадена от местни жители\", посочи пред БНТ Пламен Кабаков - кмет на село Марково. По думите му навсякъде в България е ясно, че читалищата нямат пари и под някаква форма тази дребна сума, която се е събирала, се е събирала за подпомагане на самата група.\n\r\nОчаква се самодейците да дадат обяснения по случая в Агенцията по приходите и да разберат дали хореографката ще бъде санкционирана.\r\nПо повод случая с данъчни, които са танцували под прикритие народни танци, за да проверят самодейна група в пловдивското село за неиздаване касови бележки, министърът коментира, че всички способи за контрол са позволени. Горанов разкри и друг комичен случай, в който данъчни са се озовали случайно на нудистки круиз.\n\r\n\"Забавлявам се с прикритието на колегите в Марково, те са преиграли, но всякакви способи се използват. Миналото лято са качвани служители на приходната администрация на круизни кораби. Имаше една забавна ситуация, в която навътре в морето се оказа, че това е нудистки круиз и колегите бяха изключително притеснени\", разказа Горанов.\r\n\r\n \r\n ", "date": "2019.03.08", "title": "Под прикритие: Данъчни играха хоро, други попаднали сред нудисти!"}
{"url": "https://www.dnes.bg/notifikacii/2019/03/08/servitior-v-5-zvezden-hotel-v-bansko-sys-zaplata-760-lv.404068", "text": "Луксозните хотели с 4 и 5 звезди в зимните ни курорти Банско, Пампорово и Боровец осигуряват персонала си на средно 764 лв. месечно, което е с близо 200 лв. по малко от средния осигурителен доход за страната и значително по-ниско от обичайните възнаграждения в бранша. \n\r\nВъв Велинград в същата категория хотели осигурителният доход е 540 лв., което е дори под минималния осигурителен доход, съобщиха от НАП.\n\r\nЗаради това данъчните ще подложат хотели във Велинград на т.нар. открито наблюдение, проверки и ревизии. \n\r\nОткритото наблюдение представлява явно присъствие на инспектори на НАП в търговския обект в продължение на седмици, като се следят оборотите и отчитането им на касовите апарати, работното време и заетостта на персонала. \n                \n                \r\nАко бъдат открити значителни разлики в осигуряването на персонала в даден обект спрямо подобни такива на същата територия, е възможно извършването на ревизия, при която осигурителните вноски могат да бъдат определени по аналогия, допълват от НАП.\n\r\n\"Има пряка връзка между укриването на обороти и т.нар. „заплата в плик“. Неиздаването на касови бележки формира приходи, от които в последствие се изплащат необложени възнаграждения. Проверките, които започваме в хотелите целят да пресекат тази практика“, каза директорът на \"Фискален контрол\" в НАП Спас Шишков.", "date": "2019.03.08", "title": "Сервитьор в 5-звезден хотел в Банско със заплата 760 лв.?!"}
{"url": "https://www.dnes.bg/index/2019/03/08/kakvo-simvolizirat-cvetiata-koito-podariavame-na-8-mart.404079", "text": "Където и да се разхождате в днешния ден, ще срещате хора, носещи цветя. Пъстрите растения са предвестник на пролетта и начин, с който мъжете да засвидетелстват любовта си към своите майки и любими.\r\nЗюмбюлите, лалетата и червените рози като че ли са най-подаряваните цветя на 8-и март всяка година. Освен тях обаче сергиите и магазините са пълни с много други. Разбира се, ще срещнете и по-находчивите търговци, които за празника са заложили на цветя от хартия, някои от които са пълни с луксозни шоколадови бонбони; мечета от изкуствени цветя; рози под стъклен похлупак и какви ли не други вариации, украсени с красиви панделки, чакащи да зарадват някоя дама.\r\n                \n                Купувайки цвете, много мъже не се замислят каква символика носи то. Едни правят своя избор по цената, други по цвета, малцина са онези, които са наясно какво предпочита половинката им. Масово представителите на силния пол взимат рози, защото те са символ на любовта, а и коя жена няма да се зарадва, ако й подарят това цвете?\r\nЕто какво послание носят най-популярните цветя, подарявани за 8 март:\r\n – символ на любовта и страстта в една връзка. С една хубава червена роза може да кажете „Обичам те“ на любимата жена. Смята се, че белите рози се подаряват само на приятели, на които много държите, но не и на интимни партньорки. Ако мъж купи жълта роза, той иска да каже „Сподели любовта ми“, но и чрез цвета ще изтъкне, че е ревнив. Розовата роза пък е символ на младостта.\r\n – много фино цвете, което бързо увяхва. С него един мъж може да подскаже на жена си, че тя е почти съвършена колкото растението с нежни бели камбанки. Също така това цвете е символ на скромността и интелигентността.\r\n– може да се подари на майка, на леля, на близка приятелка. Символът на настъпващата пролет кара жените да се усмихнат, а ароматът му носи благоприятен ефект върху настроението. Синият зюмбюл се свързва с постоянството, белият с красотата, докато жълтият е за по-ревнивите. Лилавият и розовият е за по-емоционалните и романтични натури.\r\n", "date": "2019.03.08", "title": "Какво символизират цветята, които подаряваме на 8 март?"}
{"url": "https://www.dnes.bg/notifikacii/2019/03/08/shte-stane-li-franciia-na-makron-noviiat-evropeiski-lider.404065", "text": "Жестът на френския президент Еманюел Макрон да изложи визията си за бъдещето на Европа и да предложи конкретни мерки за реформи, насочени към хората, а не към политическите лидери, е смел и много амбициозен. Това каза Весела Чернева, директор на Софийския офис на Европейския съвет за външна политика, в ефира на .\r\nСпоред Чернева поначало ходът на френския президент е вътрешнополитически, тъй като Макрон има нужда от нова тема на фона на протестите на движението на „жълтите жилетки“ в страната.\r\nКато втори контекст в действията му тя разграничи желанието за лидерство в Европа след анонса на германския канцлер Ангела Меркел, че постоянно ще се оттегля от позициите си на Стария континент.\r\n                \n                \"Вероятно Макрон смята, че има възможност Франция да поеме европейското лидерство и той е готов да го направи“.\r\nПредстоящите европейски избори също са част от поводите Макрон да изложи предложенията си, смята Чернева.\r\n\"Френският лидер дава истински отговор на въпроса как да се реформира блока. Много често националистите твърдят, че моделът на общността не работи и трябва да се реформира, но те всъщност не посочват как трябва да се случи това“.\r\nЕкспертът коментира и реакциите на европейските държави, като отбеляза, че „големите липсващи“ сред изложилите мненията си са германският канцлер Ангела Меркел и италианското правителство.\r\n\"Докато председателят Европейския съвет Доналд Туск и председателят на Европейската комисия Жан-Клод Юнкер веднага радушно приеха и подкрепиха идеите на Макрон, европейските правителства сякаш си запазват правото да излязат с контрапредложения или да участват по различен начин в дебата за бъдещето на Европа“. \r\n", "date": "2019.03.08", "title": "Ще стане ли Франция на Макрон новият европейски лидер? "}
{"url": "https://www.dnes.bg/politika/2019/03/08/ot-bsp-po-chesti-predsrochni-izbori-da-izberem-pravilnite.404069", "text": "Няма нищо страшно в предсрочните парламентарни избори, дори е добре да  се правят по-често, докато не дойдат наистина хора, които умеят да  управляват добре. Това коментира във Варна говорителят на парламентарната група на партията Елена Йончева.\r\nТя обясни, че номинациите на структурите на БСП в страната за евроизборите вече са над 80. По думите на Йончева окончателното подреждане на листата ще стане ясно в началото на април.\r\nЗа да бъдат премахнати възможностите за фалшификации на избори, е необходимо да има публичен регистър на избирателя, посочи Йончева, цитирана от БТА.\r\nСпоред нея такава стъпка би била от полза за всички партии, но управляващото мнозинство в момента е против, тъй като ще изгуби шанса си да манипулира резултатите.\r\n                    \n                    \n                По думите й в системата на ГРАО има над 2 милиона българи, които живеят в чужбина, но все още се водят на адрес в родината си и с техните имена може да се спекулира.\r\nВ България тече процес на пълзящ авторитаризъм, каза още Йончева. По думите й българите вече нямат критично отношение, тъй като не разполагат с истинска информация.", "date": "2019.03.08", "title": "От БСП: По-чести предсрочни избори, да изберем правилните"}
{"url": "https://www.dnes.bg/index/2019/03/08/nora-karaivanova-razbrah-che-sym-bremenna-v-5-iia-mesec.404073", "text": "Нора Караиванова ще става майка. В момента певицата е в шестия месец и няма търпение да прегърне детенцето си. Щастливата новина съобщи самата тя пред Нова тв.\r\n\"Толкова ми е странно, че не може да ми излезе естествено от устата да го кажа: \"Бременна съм“, каза тя.\r\n \r\nИзпълнителката, чиято кариера тръгна от музикалния формат Music Idol, коментира, че отдавна мислела за дете, а и родителите ѝ настоявали да ги дари с внуче. Въпреки това обаче тя не планувала бременността си и се изненадала, когато разбрала, че е заченала.\r\n \r\nНора сподели, че едва в петия месец разбрала, че ще става майка. Причината е, че по-рано имала хормонални проблеми и доста стрес, поради които мислела, че те са причината за липсващия цикъл. Когато се решила да отиде на преглед, докторът я зарадвал с хубавата новина.\r\n \r\n\"И той каза: охоо, ама ти си бременна. Изпаднах в супер шок. Духът ми се отдели от тялото и през цялото време го гледах като филм“, спомня си тя.\r\n \r\n\"Предразположена съм чисто физически да пълнея, да съм по-пищна. Напоследък не следях храненето си и ядях каквото ми падне и си мислех, че се дължи на това“, каза още певицата.\r\n \r\nНора Караиванова не пожела да коментира кой е бащата на детето.\r\n\r\n", "date": "2019.03.08", "title": "Нора Караиванова: Разбрах, че съм бременна в 5-ия месец"}
{"url": "https://www.dnes.bg/eu/2019/03/08/dojivoten-zatvor-za-atentatorite-ot-briuksel.404072", "text": "Белгийски съд призна за виновни двамата подсъдими за атентата в Еврейския музей в Брюксел, при който през 2014 г. бяха убити четирима души. \n\n Атентатът е първият в Европа, извършен от завърнал се от Сирия боец на \"Ислямска държава\" - европейски гражданин.\n\r\nСлед двудневни заседания съдебното жури призна френските граждани Мехди Немуш и Насер Бендере за виновни за нападението. Сега двамата очакват произнасяне на присъдите си от съда, като обвинението иска \r\nдоживотен затвор за Немуш.\n\r\nПри произнасянето на решението на съдебните заседатели в четвъртък вечер Немуш е запазил пълно самообладание, съобщават белгийските медии.\n                    \n                    \n                \r\nПо време на процеса обвиняемият заяви, че е бил измамен, а защитата му пледира, че той е жертва на заговор на израелските тайни служби. Според адвокатите на обвиняемия израелското семейство били агенти на \"Мосад\", убити другаде, за да се хвърли вината върху \"Ислямска държава\".\n\r\nПрокурорът нарече версията им \"пълна глупост\". \n\r\nНа 24 май 2014 г. Немуш влиза в музея, който се намира на метри от външното министерство на Белгия, и разстрлва с автомат \"Калашников\" израелска двойка туристи, белгийският пазач и един доброволец в музея, френска гражданка. Камерите за наблюдение показаха как след това той прибира оръжието си и хладнокръвно напуска мястото. Целият атентат е продължил 82 секунди, като нападателят е извадил оръжието от сак, носен през рамо.\n\r\nНемуш беше заловен 6 дни по-късно в Марсилия, а съучастникът му, който е осигурил оръжието и подпомогнал бягството - 7 месеца след атентата.\n\r\nПо време на процеса Бендере призна, че Немуш му е искал автомат, но отрече да му го е осигурявал. При ареста на нападателя следи от изстрел бяха открити по дрехите му, както и видео, в което се поема отговорност за атентата, за което се смята, че е озвучено от обвиняемия.\n\r\nМехди Немуш е първият джихадист, завърнал се от Сирия, след като се е бил на страната на \"Ислямска държава\". \n\r\nСмята се, че той е бил част от терористичната група, организирала нападенията в Париж през ноември 2015 г., когато загинаха 130 души, а над 400 бяха ранени.", "date": "2019.03.08", "title": "Доживотен затвор за атентаторите от Брюксел"}
{"url": "https://www.dnes.bg/football/2019/03/08/levski-i-cska-v-opit-da-svaliat-ot-trona-ludogorec.404049", "text": "Сега е шансът на Левски и ЦСКА да прекъснат доминацията на Лудогорец в България. Това заяви анализаторът на Gol.bg Георги Илиев-Майкъла.\r\nВ неделя \"сините\" приемат \"орлите\" на \"Герена\" и при победа ще съкратят изоставането си от върха на едва две точки. На 2 април \"червените\" гостуват в Разград в 1/4-финален мач за Купата и имат възможността да изхвърлят Лудогоред от турнира.\r\n \r\n\"Ако тази година Левски и ЦСКА не спрат Лудогорец, няма да успеят в следващите 5-6 години. Сега им е шансът! В противен случай ще чакат още дълго\", заяви Майкъла пред спортната медия.\r\n \r\nОтносно дербито на \"Герена\", той заяви, че 26-кратния шампион на България ще спечели, но не изключва и завързано равенство. \"Стойчо Стоев е доказано име в Разград. Постигна много успехи с отбора, както у нас, така и в Европа. Но няма да има време да свърши достатъчно работа до мача с Левски\", обоснова се Илиев.\r\n \r\nТой е убеден, че ЦСКА ще спечели утрешното си гостуване на Етър във Велико Търново. \"Ако не победим, къде сме тръгнали? Значи сме много закъсали. Очаквам спокоен успех\", прогнозира Майкъла.\r\n \r\nЧерно море – Ботев Пловдив е друг от интересните мачове от 25-ия кръг на Първа лига. Двата отбора са преки съперници за място в Топ 6 и според бившия защитник победител във Варна няма да има.\r\n \r\n\"Видях, че на \"Колежа\" вече има багери. Това е отлична новина за Ботев. Георги Самуилов е сериозен човек и щом се е захванал със задачата, стадионът ще е готов до една година\", завърши Майкъла.    \r\n \r\n", "date": "2019.03.08", "title": "Левски и ЦСКА в опит да свалят от трона Лудогорец"}
