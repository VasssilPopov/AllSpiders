{"url": "https://www.dnes.bg/sport/2018/11/04/ludogorec-bi-etyr-otnovo-e-pred-levski-i-cska.392560", "text": "Лудогорец спечели убедително с 4:1 като гост на Етър и си върна лидерската позиция в Първа лига. Разградчани надиграха великотърновци с лекота и отново имат точка аванс пред втория Левски и три пред третия ЦСКА.\r\nСрещата бе равностойна само в началните минути, след което Лудогорец взе инициативата и още до почивката реши мача. \n\r\nВ 18-а минута Козмин Моци с мощен шут нацели напречната греда, а две минути по-късно Клаудиу Кешерю откри резултата на празна врата след асистенция на Густаво Кампаняро. Марселиньо покачи на 2:0 в 25-а минута, който реализира на празна врата след подаване на Лукоки.\n\r\nЕтър върна за кратко интригата в мача в 36-а минута след отлична акция на Флорент Боджадж, който се възползва от грешка на Светослав Дяков, финтира защитник на Лудогорец и намери непокрития Аласана Мане, който без проблем вкара за 1:2.\n                    \n                    \n                \r\nРадостта на публиката на стадион \"Ивайло\" бе твърде кратка. Секунди по-късно Кешерю бе изведен от Сисиньо и с удар по диагонала върна аванса от два гола на Лудогорец.\n\r\nВ 54-а минута Кешерю оформи своя хеттрик след асистенция на Марселиньо. С това попадение румънецът се изравни със Станислав Костов от Левски на върха в голмайсторската класация в Първа лига. Двамата имат по 13 попадения.\n\r\n", "date": "2018.11.04", "title": "Лудогорец би Етър, отново е пред Левски и ЦСКА"}
{"url": "https://www.dnes.bg/politika/2018/11/04/mareshki-iska-ostavki-simeonov-karakachanov-inache-niama-kvorum.392558", "text": "Твърдо сме за оставките на вицепремиерите Валери Симеонов и Красимир Каракачанов, заяви в предаването \"Неделя 150\" на БНР лидерът на партия \"Воля\" и зам.-председател на Народното събрание Веселин Марешки.\n\r\n\"Учудваме се защо БСП и ДПС пазят Каракачанов, а са се фокусирали само върху Симеонов, след като се видя, че те са едно и също. Надявам се и БСП също да узреят за това, което българският народ вече им подсказва, че няма как някой да подкрепя Валери Симеонов в битката му срещу майките на деца с увреждания и да не носи същата отговорност. Ние твърдо искаме тези оставки\", посочи Марешки и продължи:\n\n\n\"Досега не сме правили това, което правят БСП и ДПС – с нерегистриране в парламента, защото считаме, че това е нашата работа и отговорност на всеки български депутат – да бъде в парламента и да гласува законите. Ако все пак липсата на морал, доблест, мъжество в тези двама продължава да надделява и това е единственият начин, ние тази седмица в НС ще обявим, че им даваме последен срок до края на седмицата – ако не, също ще предприемем мерки за нерегистриране и по този начин да постигнем това, което народът очаква - тези двамата, които срамят България, да не са част от българското правителство\".\r\n                    \n                    \n                Лидерът на \"Воля\" подчерта, че не иска да бута управляващата коалиция, а само да бъдат сменени двамата вицепремиери. \n\r\n\"Надявам се, че в тези партии има по-нормални и достойни хора от тях двамата. Ако пък в партиите им няма по-достойни и нормални хора от тях, нека извън партиите да намерят и да предоставят две кандидатури, които да заемат техните места и конструкцията си остава желязна и си продължават 4-годишния мандат по програмата, която е основа на правителството\", посочи Марешки.\n\r\nЛидерът на \"Воля\" обяви още, че бюджетът за следващата година е най-добрият от много години насам. Който не го подкрепи, ще си направи политическо харакири, категоричен е той.", "date": "2018.11.04", "title": "Марешки иска оставки: Симеонов, Каракачанов! Иначе няма кворум"}
{"url": "https://www.dnes.bg/sofia/2018/11/04/i-v-nedelia-maiki-na-protest-sreshtu-valeri-simeonov.392559", "text": "За поредна вечер майки на деца с увреждания и десетки други граждани излязоха на протест срещу вицепремиера Валери Симеонов.\r\nЗаради шествието, което тръгна от сградата на Министерския съвет, бе затруднено движението по бул. \"Цар Освободител\" в посока ул. \"Раковски\".\r\nПротестът предизвика отклонение на движението на тролейбус № 9 по бул. \"Васил Левски\", съобщиха от Столична община.", "date": "2018.11.04", "title": "И в неделя: Майки на протест срещу Валери Симеонов"}
{"url": "https://www.dnes.bg/zvezdi/2018/11/04/bedstveno-polojenie-tes-holidei-na-helouin.392426", "text": "От няколко години в шоубизнеса среди се опитват да ни убедят, че няма нищо необичайно в тежкогабаритните модели. Тук не говорим за жени с няколко килограма отгоре, тук говорим за жени, които тежат двойно повече от нормалното за ръста си.\n\r\nЕдин от тези модели е Тес Холидей - най-пълният модел в света, който проповядва да не се срамуваме от формата си. Скоро тя позира гола за лъскаво списание, което меко казано е неестетично.\n\r\nСега ви връщаме няколко дни назад, навръх празника Хелоуин. Тес, която тежи внушителните 155 кг на своите 165 см, \"зарадва\" своите последователи с еротичен костюм. \n\r\nВсеки може сам за себе си да прецени доколко е еротично, но пък всички медии с охота публикуваха кадъра. Онлайн изданията имат предимства, само ще припомним, че преди няколко седмици стана ясно, че снимка на Холидей е била доста обработвана, за да може да се събере на корицата на списание.\n                    \n                    \n                \r\nЗащо, по дяволите, трябва да се снима в прозрачно боди? Тази имитация на скелет изглежда нелепа с толкова излишна телесна маса.\n\r\nПопулярността на Тес Холидей се увеличава с всеки изминал месец, позира в списания, част е от светските партита. Всеки има право да се харесва или не, но тук освен за естестика става въпрос и за здраве. А Холидей не трябва по никакъв начин да бъде пример за подражание. На своя ръст тя трябва да тежи максимум 70 килограма, а тя ги надвишава над два пъти. И всеки лекат може да ви обясни до какво води това...\n\r\nЗа нас остава да цъкаме пред еротичните й напъни с костюми като този на Хелоуин...\r\nВижте още от света на модата в ", "date": "2018.11.04", "title": "Бедствено положение: Тес Холидей на Хелоуин!"}
{"url": "https://www.dnes.bg/obshtestvo/2018/11/04/gorianite-syprotivata-sreshtu-komunizma-za-koiato-ne-se-govoreshe.392547", "text": "За първи път темата за горяните и въоръжената им борба срещу комунистическия режим в Народна Република България ще е част от учебното съдържание в седми и десети клас през тази учебна година. Кои обаче са горяните и какво се знае за съпротивата им, след като десетилетия делото им оставаше скрито и забравено от Народната власт?  ни припомня с анализ по темата.\n\r\nНа 1 октомври 1951 г. край казанлъшкото село Габарево група от 15 младежи, току-що присъединили се към горянското движение заради насилията на комунистите при принудителното коопериране на земята, е вкарана в капан от агенти на Държавна сигурност. Агентите, представящи се за горянска чета, разстрелват от засада младежите и хвърлят телата им в общ гроб край селото.\n                    \n                    \n                \r\nТази история от най-тежките години на въоръжената съпротива срещу съветския режим в България е открита в архивите на ДС от бившия сътрудник на Комисията за досиетата Мариян Гяурски. Според него въоръжената съпротива, зародила се още по време на съветската окупация, започва бързо да се разраства най-вече след като по заповед на Сталин и Димитров е ликвидирана легалната опозиция и е обесен нейният лидер Никола Петков. А когато комунистическата власт слага ръка върху цялата дребна и едра градска собственост, съпротивата получава допълнителен импулс.\n\r\nВ началото на 1950-те години горяните се превръщат в реална заплаха за комунистическата власт в обширни райони на страната. Движението бързо се разраства и в резултат от масовите насилия при бруталната колективизация в селските райони, където тогава живеят почти 80% от хората. През 1950 г. БКП поема курс към тотално насилствено коопериране по сталински образец, съпроводено с насилия, убийства и принудителни изселвания. Именно през 1950-1951 г. съпротивата на горяните достига своя апогей в почти всички краища на страната - и особено в Пиринския и в Сливенския край. На брой те са не повече от 7-8  хиляди души, но ДС особено се тревожи заради големия брой доброволни ятаци, които с подслон, храна и дрехи улесняват борбата на горските чети.\n\r\n\"За разлика от комунистическите партизани по време на войната, чиито \"подвизи\" почти изцяло са свързани с грабежите на частни мандри и добитък, а също и с палежи и убийства на кметове, свещеници, учители, военни и полицаи, горяните са били добре изхранвани от местните селяни\", обяснява Гяурски. А шефът на Агенция \"Държавни архиви\" Михаил Груев допълва: \"Да, имало е случаи и горяните да нападат мандри, но само когато тези мандри са били вече заграбени от „народната“ власт. Повсеместно горяните защитават частната собственост и не допускат терористични нападения с цел убийства на комунистическите първенци и техните слуги\".\n\r\nСпоред Груев, горяните държат властта под напрежение и страх, но употребяват оръжие единствено при самозащита. В оперативните си справки ДС открито признава, че в много райони, особено в Пиринския и Сливенския край, официалната власт на практика не съществува в отдалечените села. Голяма част от пиринските горяни се включват в съпротивата не само заради грабежите и издевателствата, но и в отговор на опитите \"на продажната върхушка в София да ги македонизира\", допълва Груев.\n\r\nСпоред изследователите, сред тогавашната въоръжена съпротива са разпространени надеждите, че Западът най-после ще тръгне на освободителна война срещу империята на Кремъл. \"Американците ще дойдат\" - убедени са не само преките жертви на червения терор, но и много хора в града и селото, единодушни са изследователите Михаил Груев и Мариян Гяурски. Предчувствието за края на режима в София се задълбочава особено след началото на Корейската война през 1950 г., когато САЩ нанасят тежки удари на съветските и китайските \"доброволци\" в Корея. Скоро обаче идва и разочарованието.\n\r\n\n\r\n\"Отказът на най-могъщите западни държави да застанат зад борбата за независимост на унгарския народ и неговото правителство срещу съветските окупатори и техните марионетки през ноември 1956 г. нанася тежък психологически и морален удар върху горянското движение в България. Обезверяването насочва участниците в съпротивата към изтегляне през южните и западните граници на страната“, разказва Мариян Гяурски. Една от последните горянски чети под ръководството на Шукри Дервишев е разбита край Доспат чак в края на 1958 г., припомня Михаил Груев. Той подчертава, че всеобщата подкрепа на българите-мохамедани за горяните се дължи не само на насилствената колективизация на земята, стадата и горите в района, но и на първите опити на БКП да асимилира хората от това малцинство и да забрани религията и обичаите му.\n\r\nБългарската въоръжена борба срещу натрапената от Кремъл диктатура не се отличава особено от борбата на поляците, украинците или прибалтийските народи. Единствената разлика е, че в изброените страни съпротивата е по-масова и в някои случаи се стига до локални граждански войни, твърдят Мариан Гяурски и Михаил Груев.\r\n\"Спецификата в българския случай е свързана и с много дългия период на действие на горянските чети. Тяхната активност следва пиковете в бруталното насилие на марионетния комунистически режим срещу българския народ и разбива мита, че България е била страната, която е приела натрапената ѝ от Кремъл диктатура по сравнително най-мирен начин на фона на случилото се в останалите съветски сателити“, заключава Михаил Груев.\r\n \r\n", "date": "2018.11.04", "title": "Горяните – съпротивата срещу комунизма, за която не се говореше"}
{"url": "https://www.dnes.bg/notifikacii/2018/11/04/levski-razbi-botev-plovdiv-na-gerena.392554", "text": "Левски разгроми Ботев Пловдив с 4:1 в двубой от 14-ия кръг на Първа лига, игран на стадион \"Георги Аспарухов\".\r\nФутболистите на треньора Славиша Стоянович отново показаха зъби в нападение и стигнаха до солиден успех. Станислав Костов откри резултата за \"сините\". В края на първото полувреме Антонио Вутов изравни след фрапантна грешка на Божидар Митрев.\r\nПрез втората част 26-кратните шампиони обаче контролираха случващото се на терена и успяха да дръпнат в резултата с голове на Хали Тиам, Давиде Мариани и Костов, който отново се разписа и вече има 13 попадения на върха при голмайсторите в първенството.\r\nТака Левски се завърна на върха в класирането с актив от 34 точки, с 1 повече от втория Лудогорец. Ботев пък е на 5-ото място с 23 пункта.", "date": "2018.11.04", "title": "Левски разби Ботев Пловдив на Герена"}
{"url": "https://www.dnes.bg/eu/2018/11/04/merkel-si-trygva-putin-ostava-kyde-sa-razlikite-mejdu-dvamata.392551", "text": "Ангела Меркел слиза от политическата сцена, докато Владимир Путин остава на власт. Фундаменталната разлика между двамата политици и между политическите системи в Берлин и в Москва коментира Фьодор Крашенинников пред .\r\nЕдин от най-успешните тезиси, умело внедрен в съзнанието на руснаците, се заключава в това, че в политическия живот няма демокрация, има само лъжи на властниците за лековерната публика. Затова всеки път, когато през последните години някой публично повдигаше въпроса за несменяемия Путин и пребиваването му вече 18 години във властта, защитниците на сегашния господар в Кремъл тутакси си спомняха за Ангела Меркел. Те неизменно изтъкваха: \"Нищо не казвате за нейната несменяемост. С какво не ви угоди Путин?\" \n\n\nДългото пребиваване на Меркел на канцлерския пост все пак е по-кратко от властването на Путин. А в конституцията на Германия няма посочени ограничения за това една и съща личност да заема повече от веднъж поста на правителствен ръководител. Между другото разликата между Меркел и Путин и тяхната власт е в няколко много важни детайла. Първо, Ангела Меркел не е държавен глава, а правителствен ръководител. Второ, тя получаваше своя мандат в хода на парламентарно гласуване, а не чрез преки избори. И трето, Меркел никога и по никакъв начин не се е опитвала да излезе от рамките на еднозначно тълкуваемото законодателство, за да продължи своето съществуване в политиката, никога не е пречила на действията на опонентите си и не е била замесена във фалшификаци. \n                    \n                    \n                \r\nПерспективата, че Меркел слиза от политическата сцена, трябва да е зарадвала обитателите на Кремъл. Те винаги тълкуват всички промени на Запад в своя полза. Поне в началото. Но с оглед на всичко казано дотук, заявлението на Ангела Меркел, че отначало ще се откаже от председателския пост в ХДС, а после и от поста канцлер, не изглежда толкова добре във вътрешноруски контекст.\r\nВ резултат на това тя все едно си отива, но не в рамките на някаква игра в тандем. Тя слиза от германската политическата сцена. За пореден път се оказва, че всяко дълго управление има своя край. При това не непременно революционен или физиологически, а съвсем нормален, предвиден от законите, традициите и простото желание човек да си отиде достойно. Като че ли цялата логика със съвършено неуместното сравняване на несравняемото би следвало да заработи срещу Путин. Ангела Меркел си отива, а Путин - не. Във всеки случай Путин изобщо не е правил заявления, че след четвъртия си президентски мандат ще се оттегли от всички постове и от политиката. И едва ли си заслужава да чакаме подобно нещо. На фона на обявеното приключване на политическата кариера на Меркел, фактът че при упоменатите в руската конституция два мандата, Путин е президент за четвърти път, изглежда достатъчно безутешен в смисъл на някаква надежда за промени, пише Крашенинников.\n\r\nЕдва ли трябва да очакваме също тъй просветление в съзнанието на онези, които не виждат и не искат да видят разликата между двамата. Те веднага ще кажат: Ангела Меркел просто загуби власт и влияние и затова си отива. А Путин става все по-популярен и влиятелен и затова не си отива. В действителност това е вярно. Ангела Меркел преживява трудни времена като канцлерка. И изпитва по-скоро разбираема човешка умора. Разликата е в това, че демократичното устройство на Германия създава много условия, така че недоволството на обществото от управлението на правителството и умората от несменяемия правителствен ръководител да не бъдат игнорирани безкрайно. За съжаление в Русия няма действащи демократични механизми и колкото и да се възмущават гражданите по повод някои непопулярни решения, държавният глава може съвършено спокойно да продължава своя курс, без да среща никакви възражения нито в правителството, нито в парламента.\n\r\nАнгела Меркел си отива, защото в демократичния модел на организацията на властта е заложен принципът на нейното обновление. Всеки западен политик винаги помни, че някога трябва да си отиде и да отстъпи място на някой друг. Всеки нови избори обновяват елита, издигат се нови амбициозни политици и те не виждат нищо осъдително в това да претендират за властта и да критикуват по-старшите си колеги. И това е нещо нормално.\n\r\nВладимир Путин остава на власт не защото е безкрайно популярен сред населението, а защото демокрацията в Русия отдавна се е превърнала във фикция и цялата политическа система работи за собственото си съхранение и за съхранението на всички свързани с нея. И преди всичко за съхранението на Владимир Путин. И ако той сам не поиска да се оттегли от властта по някакви чисто човешки причини, никакви политически кризи няма да го принудят да са откаже доброволно от нея, се чете още в анализа на DW.\r\n", "date": "2018.11.04", "title": "Меркел си тръгва, Путин остава! Къде са разликите между двамата?"}
{"url": "https://www.dnes.bg/usa/2018/11/04/kndr-kym-sasht-moje-da-se-vyrnem-kym-iadrenite-oryjiia.392553", "text": "Северна Корея предупреди САЩ, че има \"сериозно\" намерение да се върне към политическата стратегия, предполагаща да развива ядрения си арсенал, ако не бъдат вдигнати наложените й икономически санкции, предаде Франс прес.\n\r\nПхенян години наред се придържаше към т. нар. стратегия бюнджин, предвиждаща едновременно развитие на ядрените възможности и на икономиката. През април севернокорейският ръководител Ким Чен Ун заяви, че страната вече се е сдобила с ядрени оръжия и занапред Северът ще се концентрира върху \"социалистическото икономическо строителство\". На полуострова цари \"нов климат на разведряване и мир\", обясни той.\n\r\nВъншното министерство на КНДР заяви в комюнике, че Пхенян може да се върне към политиката \"бюнджин\", ако САЩ не променят своя подход към санкциите срещу Северна Корея. Водеща страна в международните усилия, положени през 2017 г. с цел икономически натиск върху КНДР, САЩ отказват да облекчат санкциите, докато Северът не осъществи \"окончателна и изцяло проверима денуклеаризация\".\n                    \n                    \n                \r\nПхенян осъди \"гангстерските методи\" на американците и ги обвини, че настояват да КНДР се разоръжи едностранно, без да правят отстъпки от своя страна. \"Подобряването на отношенията и санкциите са несъвместими\", се казва в комюникето. Северът все още очаква \"съответния отговор от САЩ\", добавя Пхенян.\r\n", "date": "2018.11.04", "title": "КНДР към САЩ: Може да се върнем към ядрените оръжия"}
{"url": "https://www.dnes.bg/obshtestvo/2018/11/04/nazdrave-bylgariia-12-ta-v-evropa-po-konsumaciia-na-bira.392550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПивоварите с гордост обявиха, че България запазва 12-тото си място в Европа по консумация на бира, изпреварвайки страни като Ирландия, Дания и Швеция.\n\r\nБирата остава любима напитка на българите и затова дори има доказателства, а фактите не лъжат: всеки от нас изпива по 76 литра пиво на година. Дали се прекалява, няма точни данни, но обичта към питиета е всеизвестна не само у нас, а и навсякъде по света – точно в този момент най-малко 50 милиона на Земята са прекалили с алкохола.\n\r\nЗа разлика от не толкова опитните пиячи, у нас обаче знаят как се изтрезнява – една бира сутрин на гладно гарантирано премахва махмурлука. Мит, оказал се пълна истина, издават и специалистите.\n                    \n                    \n                \r\nСтарите архиви показват, че през Средновековието хората са пиели повече бира, отколкото вода. Стотици години по-късно, бирата се използва за утоляване на жаждата дори още по-често. А у нас първата глътка бира се опитва много преди пълнолетие, признават по-малките любители на лекия алкохол.\n\r\nИнтересен факт е, че у нас все повече се пие от пластмасова бутилка, опитните пивовари издават – това не е проблем за качеството, стига да са спазени изискванията за производство, а пенливата течност в шишето да се консумира не по-късно от 3 месеца след бутилирането.\r\n ", "date": "2018.11.04", "title": "Наздраве! България 12-та в Европа по консумация на бира"}
{"url": "https://www.dnes.bg/zvezdi/2018/11/04/holivud-po-bliaskav-ot-vsiakoka-v-liceto-na-natali-portman.392432", "text": "Натали Портман винаги е била като олицетворение на Холивуд – тя е млада, красива, талантлива и блестяща във всеки един смисъл на думата.\n\r\nСега тя залага именно на тези си качества като лице на новата корица на Vanity Fair.\n\r\nДекемврийският брой за 2018 идва с актрисата, позираща в металическа рокля на Dior или дръзко открояваща се в цикламено на фона на зелена растителност.\n\r\nРазбира се, тоалетите са част от новите колекции на големи модни къщи като Rodarte и Calvin Klein.\n\r\nВ интервюто Натали разказва за това как ѝ отнело близо три десетилетия преди да се сдобие с приятелки в бизнеса. Това се случва след работата ѝ с други актриси в инициативата Time`s Up.\n                    \n                    \n                \r\n\"Това ни сближи. Ние активно се събираме. Само силата на това да опознаеш други жени в нашата индустрия и да споделяш информация е нещото, което може да ни помогне да бъдем по-защитени, по-продуктивни и по-успешни\", коментира тя.\n\r\nЗабележителните кадри от фотосесията можете да видите в галерията на ", "date": "2018.11.04", "title": "Холивуд – по бляскав от всякока в лицето на Натали Портман"}
{"url": "https://www.dnes.bg/stranata/2018/11/04/vsiako-peto-prestyplenie-v-loveshko-ot-nepylnoleten.392555", "text": "Около 17 на сто от престъпленията в Ловешка област се извършват от малолетни и непълнолетни, съобщи директорът на областната дирекция на МВР старши комисар Милен Маринов. Той посочи, че процентът на престъпленията, извършени от деца, е притеснително висок.\r\n\"И с тях работата е доста трудна. Санкциите, които се налагат на малолетните и непълнолетните, минават през комисия. Затова трябва да се работи с децата. Инспекторите от \"Детска педагогическа стая\" на територията, обслужвана от областната дирекция, работят непрекъснато и имат на отчет много деца\", добави Маринов. \r\nТой уточни, че като превенция в борбата с детската престъпност в областта са създадени и четири Детски полицейски управления - две в Ловеч и по едно в Тетевен и Троян.\r\nИнспекторите от \"Детска педагогическа стая\" участват активно и в механизма на Регионалното управление на образованието за привличане на децата в училище, каза още директорът на полицията, цитиран от БТА.", "date": "2018.11.04", "title": "Всяко пето престъпление в Ловешко – от непълнолетен"}
{"url": "https://www.dnes.bg/cars/2018/11/04/bmw-moje-i-da-ostavi-novoto-m3-s-rychni-skorosti.392557", "text": "На автосалона в Париж през есента компанията BMW представи изцяло новото поколение на популярния си седан 3-Series, чиито продажби ще стартират през пролетта на 2019 г. Заедно с това, баварците продължават разработката на неговата \"напомпана\" версия M3, като прототип на модела се тества на \"Нюрбургринг\"\r\nСпоред информация на изданието Motor1, в BMW обмислят възможността да оставят на бъдещото M3 (G20) механичната скоростна кутия, което със сигурност ще зарадва феновете на модела. Така M3 ще бъде един от малкото седани с ръчни скорости на пазара, за разлика от конкурентите си Alfa Romeo Giulia Quadrifoglio или Audi S5, които се отказаха вече от тях.\n\r\nОсвен това, в компанията обсъждат дали си струва новото BMW M3 да запази класическото си задвижване – към задната мост, или то да получи система за задвижване на четирите колела, както това стана при по-големия модел – BMW M5.\r\n                    \n                    \n                Във всички случаи новото поколение на M3 ще получи двигател с мощност от около 500 к.с. Това ще бъде 3,0-литров редови мотор с 6 цилиндъра и 2 турбини, като той ще се поставя и на модели Х3 М и Х4 М. Новият агрегат заменя мотора S55, който развива 450 к.с.\n\r\nДебютът на новото BMW M3 вероятно ще се състои на автосалона в Женева през пролетта. Стартът на продажбите на спортния седан е планиран за началото на 2019 г.\r\n", "date": "2018.11.04", "title": "BMW може и да остави новото M3 с ръчни скорости"}
{"url": "https://www.dnes.bg/akoshtete-vqrvaite/2018/11/04/top-4-zodii-koito-vinagi-sa-v-dylgi-vryzki.392409", "text": "Във всички връзки има някакви проблеми и разногласия между партньорите, но някои хора работят по-активно за разрешаването им, защото държат на половинката и не искат да я загубят. Дори така да хабят много нерви, те знаят, че връзката си струва и че нищо хубаво не идва, без да положиш усилия. Ето кои са зодиите с най-продължителни и стабилни връзки. \r\n\r\n \r\nТелците са последователни и много стабилни. Ако партньорът ви е от тази зодия, може да сте сигурни в него - винаги ще се бори за вас. Те държат на думата си и може да им се вярва. Издръжливи са и рядко се оплакват. Ако ви трябва помощ, можете да разчитате на тях. Телците знаят, че една сериозна връзка изисква много работа и отдаденост и дават всичко от себе си. Какъвто и проблем да се появи, ще се заемат с разрешаването му. Искат половинката да се чувства сигурна и спокойна.\r\n \r\n\r\n \r\nТези зодии се грижат много за близките си и винаги се интересуват от тях. Състрадателни са и проявяват разбиране. Предпазливи са, мислят преди да говорят, защото не искат да наранят другите. Съобразяват се със ситуациите. Понякога самите те не се чувстват добре, но успяват да го прикрият и пак се отнасят с уважение и любов към другите. Общуват добре, затова винаги обясняват на партньора как се чувстват, какво мислят и защо го обичат. Бързо се привързват и ги е страх от самотата, затова пазят половинката си.\r\n \r\n", "date": "2018.11.04", "title": "Топ 4 зодии, които винаги са в дълги връзки"}
{"url": "https://www.dnes.bg/stranata/2018/11/04/dareniia-za-pimen-zografski-za-da-byde-izografisan.392542", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Бургас на храмовия празник на църквата \"Свети Пимен Зографски\" започна кампания за набиране на средства за изографисването ѝ. Единствената по рода си ампула-реликварий на свети Йоан Богослов беше изложена за поклонение в църквата, с което беше дадено началото на кампанията, предаде Bulgaria ON AIR.\n\r\nАмпулата–реликварий, в която е имало лечебен прах на Йоан Богослов, беше открита от екип с ръководител Милен Николов през 2014 г. при археологически разкопки на единствената раннохристиянска базилика в община Бургас на п-в Форос в землището на кв. \"Крайморие\".\n                    \n                    \n                \r\nНаходката е единствена по рода си в света. Гражданска инициатива събира средства за изографисването на храма, носещ името на Свети Пимен, който също е бил зограф.\n\r\nОт построяването на храма преди 7 години досега са събрани едва 11 000 лв., а са нужни 100 000 за изографисването на храма. Първите 200 лева даряват децата в неделното църковно училище към църквата.\r\n ", "date": "2018.11.04", "title": "Дарения за \"Пимен Зографски\"... За да бъде изографисан"}
{"url": "https://www.dnes.bg/football/2018/11/04/bojigol-otnovo-vkara-botev-pobedi-cherno-more.392544", "text": "Ботев Враца спечели с 2:1 като домакин срещу Черно море в среща от 14-ия кръг на Първа лига.\n\r\nГоловете в мача паднаха след почивката, като точно след час игра Ботев откри резултата. Юлиан Ненов бе оставен непокрит в наказателното поле и с мощен удар прати топката във вратата пазена от Благой Макенджиев.\n\r\nЧетири минути по-късно Юлиян Ненов центрира остро във вратарското наказателно поле, където на втора греда Валери Божинов с глава реализира третия си гол през настоящия сезон.\n\r\nРезервата Жоржиньо върна Черно море в мача в 71-ата минута. Той се измъкна от защитата на врачани и пусна топката покрай Костов за 2:1. До края срещата липсваха интересните моменти и до нов гол не се стигна.\n                    \n                    \n                \r\nТака Ботев Враца прекъсна серия от три мача без победа и вече има 15 точки на 10-то място в класирането. Черно море има 18 точки на 8-ата позиция.\n\r\n", "date": "2018.11.04", "title": "Божигол отново вкара. Ботев победи Черно море"}
{"url": "https://www.dnes.bg/notifikacii/2018/11/04/mladeji-napadnaha-myj-v-avtobus-ot-gradskiia-transport.392545", "text": "Мъж е нападнат от група младежи в автобус на градския транспорт, съобщиха от МВР. \r\nКъм 13.35 часа на тел. 112 е подаден сигнал за агресивно поведение на група младежи, пътували в автобус №78 на градския транспорт. Малко по-късно, отново от спешния телефон, е получено съобщение от мъж, който обяснил, че бил ударен от младежите и е успял да слезе на една от спирките в кв. „Хаджи Димитър“.\r\nТой не е поискал медицинска помощ. Пояснил е само, че ще подаде жалба в столичното Пето РУ.\r\nПредприети са действия за установяването на всички факти и обстоятелства около случая.", "date": "2018.11.04", "title": "Младежи нападнаха мъж в автобус от градския транспорт"}
{"url": "https://www.dnes.bg/notifikacii/2018/11/04/sled-signal-za-muzika-i-sprechkvane-s-mvr-12-v-aresta.392535", "text": "12 души са задържани в ареста в Ботевград за оказана съпротива и неподчинение спрямо полицейски служители, съобщиха от МВР.\n\r\nСнощи към 22:30 ч. екип на жандармерията се е отзовал на сигнал за силна музика и нарушаване на нощната тишина в село Врачеш.\n\n\r\nЕдин от обитателите на адреса - 35-годишен мъж, категорично отказал да предостави личната си карта за проверка, оказал неподчинение и блъснал униформен на земята. \n\r\nПристъпвайки към задържането му, служителите на реда били заобиколени от агресивна тълпа от около 30 души, които по всякакъв начин опитали да осуетят изпълнението на служебните им задължения. За да не се допусне ескалиране на напрежението и с цел овладяване на ситуацията, се е наложило използването на помощни средства - предупредителен изстрел във въздуха с гумен патрон и лютив спрей. \n                \n                \r\nСлед разпръсване на тълпата и възстановяване на обществения ред, мъжът - криминално проявен, е задържан в полицейския арест в рамките на 24 часа. Предстои в днешния ден с прокурорско разпореждане, мярката му за задържане да бъде удължена до 72 часа.\n\r\nДомомента са задържани още 11 души, един от които - активен участник в конфликта.\n\r\nПо случая е образувано досъдебно производство за едро хулиганство, а действията по разследването продължават под наблюдението на Районната прокуратура в Ботевград.", "date": "2018.11.04", "title": "След сигнал за  музика и спречкване с МВР: 12 в ареста"}
{"url": "https://www.dnes.bg/politika/2018/11/04/mvr-shefyt-sykrashteniia-na-5000-choveka-v-mvr-niama-takova-neshto.392534", "text": "250 служители ще бъдат засегнати, ако бъдат приети преходните и заключителни разпоредби в Закона за бюджета. Това заяви пред БНР министърът на вътрешните работи Младен Маринов. \r\nС тези разпоредби се правят изменения в Закона за държавния служител и това би засегнало работещите пенсионери в системата, които ще трябва да бъдат съкратени.\r\nМаринов бе категоричен обаче, че слуховете за съкращения на 5000 и повече служители в министерството не са верни.\r\n\"Тези слухове целят да създадат напрежение в системата. Едно такова напрежение ще е много лошо за функционирането на системата\", заяви  Маринов.\n\r\nМинистърът уточни, че тези 250 души, които евентуално ще бъдат засегнати, са на административни длъжности, които подпомагат административната дейност на министерството. \r\n                    \n                    \n                Всяко едно по-сериозно оттегляне на служители от структурата ще доведе до известни затруднения, каза той.\n\r\n\"По-големият бюджет за следващата година ще осигури развиване на политиките на министерството\", каза още Маринов и добави, че една от основните политики на МВР е насочена към човешкият ресурс.\r\n\"Полицаите наистина заслужават да взимат по-големи заплати. Те непрекъснато са изложени на риск, на нападения и съпротива. Тези пари няма да са дадени напразно. Заплатата и възнаграждението е едно от основните неща, които мотивират служителите. Увеличението ще е в рамките на тези 10%\", посочи Маринов. \r\n\"Някои от синдикатите предлагат да се помисли как да бъде диференцирано възнаграждението, така че хората да имат мотивация да израстват кариерно и да заемат длъжности, които към момента не са толкова привлекателни, заяви още Маринов. Това са вътрешно организационни неща. Като цяло са предвидени 10% увеличение на заплатите\", допълни МВР шефът.", "date": "2018.11.04", "title": "МВР шефът: Съкращения на 5000 човека в МВР? Няма такова нещо!"}
{"url": "https://www.dnes.bg/kino/2018/11/04/bogat-no-ne-na-ulov-a-na-emocii-osobenosti-na-ruskiia-nacionalen-ribolov.391058", "text": "Майсторлъкът на опитните рибари се крие в умението им да улавят зрители с любопитни и красиво измислени истории. Няколко такива са събрани в комедията, превърнала се в класика - \"Особености на руския национален риболов\".\r\nРежисьорът Александър Рогожин предлага с филма си не толкова  богат улов, колкото емоции, вдъхновени от група приятели, решили да прекарат ваканцията си като отидат на риболов край границата. Сред пиене и сладки приказки, веселата компания се озовават в непознати води. Оказва се, че са достигнали Финландия, а за да се върнат, ще се наложи да включат и 16 кашона водка.\r\nРолите са поверени на Виктор Бичков и Алексей Булдаков. Гледайте \"Особености на руския национален риболов\" на 4 ноември от 23.15 часа по телевизия .", "date": "2018.11.04", "title": "Богат, но не на улов, а на емоции: \"Особености на руския национален риболов\" "}
{"url": "https://www.dnes.bg/balkani/2018/11/04/sled-evksinograd-gotvi-se-balkanski-beneliuks.392533", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Четиристранната среща във Варна във формат България-Гърция-Румъния-Сърбия дава силна заявка за \"Балкански Бенелюкс\", коментира в предаването \"Брюксел 1\" проф. Владимир Чуков.\r\nИдеята за \"Балкански Бенелюкс\" не е нова, но с тази среща тя получава легитимация. По този начин нашият район се бори да излезе от периферията.\r\nПрисъединяването на израелския премиер Бениамен Нетаняху към четиристранната среща България-Гърция-Румъния-Сърбия във Варна е знаково, според проф. Чуков.\r\n\"Страната търси пазар за новооткритите си находища на газ - пазар, който може да реализира в четирите балкански страни, като по този начин намали зависимостта ни от руския газ\", заяви още Чуков пред Bulgaria ON AIR.\r\n ", "date": "2018.11.04", "title": "След Евксиноград: Готви се Балкански Бенелюкс?"}
{"url": "https://www.dnes.bg/notifikacii/2018/11/04/te-idvat-syvsem-razlichni-v-avstriia-se-gotviat-za-nova-migrantska-vylna.392536", "text": "Под заглавие \"Сега идват съвсем различни\", водещият австрийски ежедневник Die Kronen Zeitung публикува материал с предупреждения на експерти за опасностите от нова мигрантска вълна.\r\nИзточници от Министерството на вътрешните работи във Виена предупреждават, че над 20 хил. мигранти от Близкия изток и Африка, повечето от които въоръжени поне с нож, заплашват да пробият босненско-хърватската граница в най-скоро време и оттам – да поемат в посока страните от Централна Европа, пише \"Фокус\".\n\n\r\nПредставителите на правоохранителните органи са категорични – това не са бежанци от военния конфликт в Сирия, а пакистанци, иранци, алжирци и мароканци.\n                \n                \r\n\"Към настоящия момент хърватите полагат максимални усилия да се справят самостоятелно със ситуацията. Те разположиха спецчасти на границата\", подчертават от австрийското вътрешнополитическо ведомство. \"Но сега идват други мигранти – сред тях няма семейства, няма жени, 95% от тях са млади мъже, почти всички от които носят със себе си оръжие. Вече имаше случай на нападение срещу полицейски служител\", припомнят източниците на вестника.\n\r\nВиена предупреждава, че всички тези мигранти ще се опитат да достигнат Германия и скандинавските страни, където властите са създали най-добрите условия за пребиваването им.", "date": "2018.11.04", "title": "Те идват, съвсем различни: В Австрия се готвят за нова мигрантска вълна"}
{"url": "https://www.dnes.bg/temida/2018/11/04/povdignaha-obvinenie-na-18-godishniia-ubil-dve-jeni.392538", "text": "18-годишният шофьор, който вчера блъсна и уби две жени на тротоар в Карнобат, остава в ареста. Мярката му за задържане беше удължена на 72 часа, предава bTV.\n\n\n\n\r\nШофьорът само с месец стаж зад волана изгубил управлението над автомобила, качил се на тротоара и помел жените.\n\r\nЕдната почина на място, а другата – по-късно в болницата. Двете съседки отивали да почетат близките си за Задушница.\n\r\nНазначена е автотехническа експертиза, но според разследващите причина за инцидента е високата скорост, с която младежът се е движил по тясната улица.\n\r\nЗа това престъпление законът предвижда от 3 до 15 години затвор.\n                    \n                    \n                \r\nПрокуратурата повдигна обвинение на 18-годишния Алекс Димов, който в събота се качи с колата си върху тротоар в Карнобат и причини смъртта на две жени, допълва Нова тв.\n\r\nОбвинението срещу шофьора е за шофиране с несъобразена скорост и причиняване на смърт по непредпазливост на двама души.\r\n ", "date": "2018.11.04", "title": "Повдигнаха обвинение на 18-годишния, убил две жени"}
{"url": "https://www.dnes.bg/stranata/2018/11/04/akciia-zima-nared-za-proverki-karuci-i-velosipedisti.392537", "text": "Глобата за велосипедисти, които карат своите колела без светлоотразителни елементи на тях е 50 лв. Ако не бутат велосипедите си по тротоарите и при преминаване през пешеходна пътека, санкцията е 20 лв. При движение при намалена видимост, без светлоотразителна жилетка, нарушителите ще трябва да заплатят 10 лв.\n\r\nТова обясни пред медиите полицейски инспектор Мария Ботева от ГД \"Национална полиция\" по повод започналата акция \"Зима\".\n\r\nАкцията стартира на 1 ноември и ще продължи до края на месеца. До 10 ноември акцент в нея ще бъдат велосипедистите и каруците. Вторият етап ще е за пешеходците, а третият за безопасното шофиране при зимни условия.\n\r\nИнспектор Ботева отбеляза, че акция \"Зима\" се провежда повече от 20 години.\n                    \n                    \n                \r\nТя коментира, че има специални правила за движение на велосипедисти и каруци, които те често пренебрегват. И допълни, че децата, които не са навършили 12-годишна възраст могат да карат колелата си по тротоарите и пешеходните пътеки, но ако трябва да се движат по пътя трябва да са с придружител.\n\r\nПолицейският инспектор от \"Пътна полиция\" обясни, че във втората десетдневка на месеца ще се следи за неправилното пресичане на пешеходците и за случаи, в които водачите на МПС им отнемат предимство.", "date": "2018.11.04", "title": "Акция Зима: Наред за проверки – каруци и велосипедисти"}
{"url": "https://www.dnes.bg/notifikacii/2018/11/04/migrantite-bez-dokumenti-a-iskat-ubejishte-v-evropa.392539", "text": "Повечето кандидати за убежище продължават да пристигат в Германия без документи за самоличност, пише днес в. \"Велт ам зонтаг\", като цитира данни, предоставени от германското външно министерство в отговор на запитване от партия \"Левите\", предаде ТАСС.\n\n\n\r\nПрез първото полугодие на тази година 58 на сто от пълнолетните бежанци са влезли на германска територия без документи. Според федералната служба по миграцията и бежанците известна част от тях умишлено изхвърлят документите си за самоличност, \"вероятно, за да увеличат шансовете си при разглеждане на молбите за убежище\", предаде БТА.\n\r\nСпоред статистиката на германското вътрешно министерство 88 на сто от афганистанските кандидати за убежище, 89 на сто от еритрейците и 95 процента от алжирците влизат в страната без документи.\n                \n                \r\nОще по-голям дял са бежанците без лични карти и паспорти от Нигерия, Сомалия и Гамбия - 97 до 99 на сто. За отбелязване е, че тази година без документи са само 21 процента от сирийците и турците, подали молба за убежище в Германия.\r\n ", "date": "2018.11.04", "title": "Мигрантите – без документи, а искат убежище в Европа"}
{"url": "https://www.dnes.bg/stranata/2018/11/04/pazardjik-iambol-blagoevgrad-sreshtu-skypoto-gorivo.392540", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ днес протести срещу високите цени на горивата в няколко български града. В този час десетки автомобили от Благоевград се готвят да блокират главния път Е-70 с жива верига.\r\nПротести днес са организирани още в Пазарджик и Ямбол. През последните дни недоволството си изразиха и жителите на Монтана, Стара Загора и Добрич.\n\r\nСпоред протестиращите няма реална причина за непрекъснатото покачване на цените на горивата. Само за последните три месеца бензинът е поскъпнал с повече от 10 стотинки средно за литър. Подобен скок се наблюдава и в цените на дизела, а макар и по-малко поскъпване се отчита и при пропан-бутана.\r\nОсвен недоволство срещу цените на горивата, протестиращите днес в Ямбол изразиха и съпричастност с протестите на майките на деца с увреждания, които настояват за оставката на вицепремиера Валери Симеонов.", "date": "2018.11.04", "title": "Пазарджик, Ямбол, Благоевград... Срещу скъпото гориво!"}
{"url": "https://www.dnes.bg/politika/2018/11/04/premierska-namesa-ne-toi-chuva-trevogite-na-grajdanite.392541", "text": "Премиерът не се меси на ГЕРБ, а по-скоро чува тревогите на българските граждани, заяви председателят на Народното събрание Цвета Караянчева по повод разпореждането на премиера ПГ на ГЕРБ да не гласува промените в Кодекса за застраховането. Промените бяха предложени от шефката на бюджетната Комисия Менда Стоянова. Промените предвиждат таван от 20 000 лева обезщетение за близките на починал при катастрофа. \n\r\nМенда Стоянова също посочи, че в четвъртък ще има публично обсъждане на предложените промени в Кодекса за застраховане за лимити при обезщетенията за загинал при катастрофа, съобщи \"\". Стоянова уточни, че на заседанието на бюджетната комисия, където ще се гледат текстовете, са поканени да присъстват всички заинтересовани страни, за да се чеят становищата им.\n\n\n                    \n                    \n                \r\nИма планирано обществено обсъждане в Бюджетна комисия в четвъртък и там ще стане ясно точно за какво иде реч в тези промени. Разбира се, като председател на партията, господин Борисов има право да изказва мнение като партиен лидер, още повече, че той е министър-председател и отговаря за политиките в страната и за своя екип министри, заяви председателят на НС. \n\r\n\"В никакъв случай това не е намеса или скъсване на връзката между нас и правителството, а по-скоро чуване на всяка една тревога на българските граждани и реакция, за да не се получи нещо, което не би допаднало като политика на българските граждани. Работата на правителството и на парламента е да работим в полза на българските граждани. Аз също съм за такъв дебат по всяка една тема“, посочи Караянчева. \n\r\nТаван от 20 000 лева обезщетение за близките на починал при катастрофа, предлага Стоянова с промени в Кодекса за застраховане. Сумата ще се изплаща на съпруг, съпруга, на човек, живеещ на семейни начала, на дете и на родител.\n\r\nБратът и сестрата на починалия може да получат 15 000 лева, а 5000 лева обезщетение по изключение ще се дава на други лица, които са създали емоционални отношения с починалия. Стоянова иска сумите на обезщетенията да важат и за застрахователни събития, настъпили преди влизането в сила на измененията на Кодекса за застраховане.\n\r\nПредложението за таван идва след решение на Върховния касационен съд, с което бе разширен кръгът на роднини с право на обезщетение. Заради това цената на задължителната “Гражданска отговорност” се вдигна с близо 40% през тази година.", "date": "2018.11.04", "title": "Премиерска намеса? Не, той чува тревогите на гражданите!"}
{"url": "https://www.dnes.bg/sofia/2018/11/04/imate-izlishni-drehi-neka-se-polzvat-ili-reciklirat.392543", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоследните есенни дни са времето, в което много от нас разчистват гардероба, за да извадят по-топли дрехи за зимата. Какво обаче да правим с тези, които не смятаме да носим през следващия сезон? Оказва се, че в София скоро ще има къде да ги поставим, така че да бъдат ползвани отново или рециклирани.\n\r\nТова ще стане с помощта на нови контейнери за текстилни отпадъци, които след това да бъдат рециклирани. От Столичната община поясняват, че старите дрехи няма да могат да бъдат изваждани от контейнерите, както се случва, когато се изхвърлят в тези за отпадъци.\n\r\nТекстилът, който е в добър вид, ще бъде третиран като дрехи тип \"втора употреба“. Тези, които могат да бъдат използвани отново, ще бъдат сортирани, дезинфекцирани, прегледани, а при необходимост - и почистени. След това ще се разделят на годни и негодни.\n                    \n                    \n                \r\nОсвен повече място в гардероба, с изхвърлянето на старите дрехи в специални контейнери ще спестим се погрижим и природата да е по-малко замърсена.\r\n\r\n ", "date": "2018.11.04", "title": "Имате излишни дрехи? Нека се ползват или рециклират"}
{"url": "https://www.dnes.bg/sofia/2018/11/04/blizki-se-prostiha-s-ubitite-darina-i-bebeto-nikol.392548", "text": "Повече от час близки, приятели и роднини се простиха с убитите Дарина и дъщеричката й Никол в църквата \"Св. Николай Чудотворец\" в софийския квартал \"Надежда\". Десетки  се стекоха да отдадат последна почит на младата жена и невръстното и дете. \n\n\nСлед опелото двете бяха погребани в гробищата в \"Бакърена фабрика\".\r\nДвете бяха убити от 26-годишния Викторио Александров – баща на малкото момиченце и приятел на майка й. Дарина беше застреляна в жилището им в \"Надежда\", а малката Никол няколко часа по-късно край Долни Богров.\r\nПреди дни съдът остави в ареста за постоянно младият мъж. Магистратите прецениха, че Викторио е с лабилна психика, не може да контролира поведението си и изтъкнаха, че и преди мъжът е заплашвал родителите на приятелката си с убийство.", "date": "2018.11.04", "title": "Близки се простиха с убитите Дарина и бебето Никол "}
{"url": "https://www.dnes.bg/sofia/2018/11/04/chasti-ot-sofiia-bez-voda-v-ponedelnik.392552", "text": "\"Софийска вода\" временно ще прекъсне водоснабдяването в някои части на столицата в понеделник, съобщават от дружеството.    \n\r\nНа 05 ноември 2018 г., във връзка с ремонт на стратегически водопровод на ул. „Патриарх Герман“ с. Герман , се налага спиране на водоподаването от 09:00 до 21:00 часа на клиентите на „Софийска вода”, живеещи в района на\r\nс. Герман, с. Лозен, както и на магазин „Порше“ – Изток, София център, заведения за хранене до караулката на КАТ.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Горни Лозен ул. „Съединение“ ъгъла с ул. „Извор“; с. Долни Лозен ул. „Иван Пешев“ пред 200 ОУ „Отец Паисий“; с. Герман ул. „Патриарх Герман“ пред кметството.\n                    \n                    \n                \r\nНа 05 ноември 2018 г. (понеделник), във връзка с подмяна на сградно водопроводно отклонение на ул. „Хайдушка гора“ жк. „Белите брези“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Хайдушка гора“ от ул. „Дойран“ до ул. „Кюстендил“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Царево село“.\n\r\nСъщо на 05 ноември 2018 г. (понеделник), във връзка с подмяна на сградно водопроводно отклонение до бл. 602 жк. „Младост“4 , се налага спиране на водоподаването от 10:00 до 18:00 часа на клиентите на „Софийска вода”, живеещи в района на бл. 601 и бл. 602, ул. „Арх. Богдан Томалевски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 601 и бл. 602 .\n\r\nНа 05 ноември 2018 г. (понеделник), във връзка с подмяна на сградно водопроводно отклонение на ул. „Дъбрава“ с. Казичене , се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\n\r\nпо ул. „Цар Борис III“ от ул. „Христо Ботев“ до ул. „Хан Крум“\n\r\nул. „Дъбрава“, ул. „Александър Стамболийски“ от ул. „Дъбрава“ до ул. „Димитър Ашов“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбрава“ №14.\n\r\nНа 05 ноември 2018 г. (понеделник), във връзка с подмяна на сградно водопроводно отклонение на ул. „Костадин Трайков“ с. Локорско , се налага спиране на водоподаването от 09:30 до 14:00 часа на клиентите на „Софийска вода”, живеещи в района на:\n\r\nпо ул. „Димитър Тошков“ от №27 до №42\n\r\nпо ул. „Благой Гердин“ от ул. „Димитър Тошков“ до ул. „Евлоги Тодоров“ и ул. „Костадин Трайков“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Тошков“ ъгъла с ул. „Пирамидите“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, съобщават от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .\n\r\n“Софийска вода” АД предварително се извинява на своите клиенти за причинените временни неудобства!", "date": "2018.11.04", "title": "Части от София без вода в понеделник"}
{"url": "https://www.dnes.bg/health/2018/11/04/pyrvoto-bylgarsko-dete-s-implantiruem-kardio-defibrilator-veche-e-na-23-godini.392549", "text": "Асоциация \"Детско сърце\" и Сдружение по кардиостимулация и електрофизиология стартираха на 3 ноември кампанията \"За всеки един удар на сърцето\" за профилактика на внезапната сърдечна смърт (ВСС).\r\nПрез месец ноември от асоциацията ще организират поредица от арт ателиета и дискусии с пациенти. Те ще се проведат на 11.11.2018 г. (неделя) от 11.00 до 13.00 часа и на 17.11.2018 г. (събота) от 11.00 до 13.00 часа в центъра за психо-социална и здравна помощ на Асоциация \"Детско сърце\" на адрес: София, ул. \"Яков Крайков\", № 3.\r\nВнезапната сърдечна смърт представлява неочаквана смърт, в рамките на половин час след настъпването на симптоматиката, която може да застигне и човек в привидно добро здраве. Рисковите фактори за ВСС са прекаран инфаркт, сърдечна недостатъчност, заболявания на сърдечния мускул, вродени заболявания на йонните канали на сърцето, вродени сърдечни малформации. Точно тези хора трябва да доплащат от 2500 до 5000 лева за имплантирането на кардиовертер дефибрилатори, които спасяват живота им при настъпване на тежка аритмия. Това обясниха д-р Васил Трайков и доц. д-р Васил Велчев от Сдружението по кардиостимулация и електрофизиология.\r\n                    \n                    \n                За поредна година Здравната каса отказа да заплаща напълно имплантируемите кардиовертер дефибрилатори или поне да увеличи процента на реимбурсацията им.\r\n\"За нас, лекарите, е унизително да говорим с пациентите за пари. А сме длъжни да кажем на рисковите пациенти, че без имплантирането на това устройство може да умрат при всяка по-тежка аритмия. Тези хора доплащат около 5 000 лв. за кардиовертер дефибрилатора. Някои продават имоти, други взимат кредити, а трети се отказват и в крайна сметка умират. Проблемът е също, че батерията на устройството може да издържи максимум 7 години и след това трябва да се замени. Тя също е много скъпа. Случва се така, че пациентът тъкмо е изплатил кредита за своя дефибрилатор и взема нов кредит за батерия\", коментира д-р Трайков.\r\nКакто споделят от Асоциация „Детско сърце”, имплантируемите кардио дефибрилатори са доказали с времето, че са единственото и наистина ефективно средство за предотвратяване на внезапната сърдечна смърт. Доказателство за това е и 23-годишната Поля Шумкова, която е първото дете в България с имплантиран кардиовертер дефибрилатор. Тя е била на 13 години, когато животът и започва наново с  животоспасяващото устройство. Поля е претърпяла до сега смяната на две батерии и в момента живее благодарение на трета. Но за всяка от тях семейството й е плащало чрез средства от благотворителни кампании и Фонда за лечение на деца.\r\n\r\n \r\nБългария е на едно от последните места по имплантиране на кардиовертер дефибрилатори. Лидери в това отношение са Германия и Италия със 700 устройства на 1 милион население, средноевропейското ниво е  300 – 400 дефибрилатора на 1 милион, а в България са само 10 на 1 милион души, споделят  с огорчение от Асоциация „Детско сърце” и Сдружението по кардиостимулация и електрофизиология.", "date": "2018.11.04", "title": "Първото българско дете с имплантируем кардио дефибрилатор вече е на 23 години"}
{"url": "https://www.dnes.bg/mish-mash/2018/11/04/kafeto-byrzo-prigotveno-byrzo-izpito-polezno.392532", "text": "Учени от университета Томас Джеферсън във Филаделфия установиха, че е добре да се пие често кафе. Консумацията му насища с кислород клетките в организма и допринася за регенерацията им, но за целта варенето му трябва да се извършва по определен начин, съобщи Юрик алърт.\r\nБило констатирано, че за да е с идеално ниво на киселинност, кафето трябва да се приготвя бързо - смлените кафеени зърна да се залеят с вряла вода и напитката да се изпие за 5-10 минути. \r\nВкусната напитка насища кръвта с антиоксиданти, които заедно с витамините и микроелементите от кафеените зърна могат да намалят възпаленията на тъканите и да нормализират функционирането на сърдечносъдовата система.\r\nТези заключения потвърждават резултатите от предишни изследвания, които показаха, че кафето помага на организма да се бори с депресията и стреса, извършва профилактика и \"почиства\" раковите клетки в организма, а освен това има благотворен ефект върху един от най-важните органи - сърцето.\r\n/БТА/", "date": "2018.11.04", "title": "Кафето: Бързо приготвено, бързо изпито – полезно!"}
{"url": "https://www.dnes.bg/bulgaria/2018/11/04/zimata-idva-mvr-zove-djebchiite-debnat-tehniiat-sezon-e.392527", "text": "С настъпването на студените месеци рискът да станем жертви на джебчии се увеличава, припомнят от полицията. В София този тип кражби чувствително намаляват, показва справка на столичната полицията. \n\r\nОт началото на годината до края на октомври са регистрирани близо 500 улични посегателства. За същия период на миналата година те са били с близо 200 повече, предаде БНТ.\n\n\n\r\nРайоните около болници, спирки от градския транспорт и обществени превозни средства. Това са местата, където трябва да сме особено бдителни за джебчии.\n\r\nЕсента и зимата са любимите сезони на уличните престъпници, защото хората често оставят телефони, пари и скъпи вещи в джобовете на якетата си. Така стават по-лесни мишени за джебчиите.\n                    \n                    \n                \r\nА как да разпознаем джебчия? Обикновено те търсят контакт с жертвата си - да са близо до нея, до дрехата, чантата ѝ. В повечето случаи не действат сами, а всички в групата имат строго определени функции - единият извършва действието, другият наблюдава внимателно жертвата, а третият околните. В градския транспорт стават голяма част от джебчийските кражби. А Столичната община има план за действие при такива ситуации.\n\r\n\"Водачите са инструктирани как да действат при дадени ситуации, които се случват в движение. На момента, когато се усетят самите граждани, подават сигнал на водача, той спира автобуса на безопасно място, подава сигнал през паник бутона или звъни на 112 и се изпращат полицаи\", заяви Борислав Попов - \"Безопасност на движението\" към Столичен автотранспорт.\n\r\n110 автобуса от столичния градски транспорт са снабдени с камери за видеонаблюдение, които са в помощ на полицията и при такива сигнали.\r\n ", "date": "2018.11.04", "title": "Зимата идва, МВР зове: Джебчиите дебнат, техният сезон е!"}
{"url": "https://www.dnes.bg/cars/2018/11/04/novo-20-tavan-na-obezshteteniiata-za-pochinal-pri-katastrofa-20-bona.392519", "text": "Ново предложение залага да се сложи таван от 20 000 лева обезщетение за близките на загинали при катастрофа. Тази сума ще се изплаща на съпруг или съпруга, човекът, с който загиналият е живеел на семейни начала, дете или родител. \n\r\nОбезщетенията за брат или сестра могат да бъдат до 15 000 лева, предвиждат още промените в Кодекса за застраховане, предложени от Менда Стоянова. \n\r\nЗаложени са и 5 000 лева, които могат да бъдат давани като обезщетение по изключение за лица, създали емоционални отношения с починалия, пише \"\".\n\r\nСъщите размери обезщетения да бъдат определяни и от застрахователя на виновния водач или по съдебен ред при смърт или телесно увреждане на човек, предвижда друго предложение на Стоянова. Тя иска сумите на обезщетенията да важат и за застрахователни събития, настъпили преди влизането в сила на измененията на Кодекса за застраховане.\n\n                    \n                    \n                \r\nПредложението за таван идва след решение на Върховния касационен съд, с което бе разширен кръгът на роднини с право на обезщетение. Заради това цената на задължителната “Гражданска отговорност” се вдигна с близо 40% през тази година.\n\r\nОчаква се през 2019 г. цената на задължителната застраховка да скочи с още поне 10%. \n\r\nОказва се, че застрахователите са притиснати от решения, тъй като всяка година се повишават неимуществените обезщетения, присъждани от магистратите.\n\r\nЗадължителната полица \"Гражданска отговорност\" трябва да покрие имуществени и неимуществени вреди, нанесени от виновния водач.\n\r\nИмуществени са щетите по колата и пътната инфраструктура. \n\r\nНеимуществени са разходите за лечение при пострадали или при смърт. Покрива се и загубата на доход на лицата, които починалият или пострадалият е издържал. Отделно съдът може да присъди обезщетение за болки и страдания на близките.\n\r\nЗастрахователните компании твърдят, че в България обезщетенията са сравнително високи. В Дания например горната граница е 100 хил. крони, което е около 13 000 евро обезщетение на един наследник. В Белгия най-високото е 24 000 евро, като то се полага на дете, останало сирак. В Австрия и Чехия сумите стигат до 12 000 евро, във Франция - до 30 000 евро.\r\n ", "date": "2018.11.04", "title": "Ново 20: Таван на обезщетенията за починал при катастрофа – 20 бона?"}
{"url": "https://www.dnes.bg/notifikacii/2018/11/04/nedooceneno-izkustvo-milano-osydi-grafityri-izrisuvali-vlak.392518", "text": "Графитъри със световна слава в обезобразяването на влакове и вагони и с хиляди последователи в социалните мрежи получиха осъдителни присъди, 5 години след деянията си.\r\nБългарин е сред трима осъдени в Италия за обезобразяването на влакове и вагони с графити. Въпреки че графитърите са със световна слава, властите в Италия не са били възхитени от творбите им и тримата са получили присъди пет години след деянията си. \n\r\nСпоред в. \"Ил Джорно\" съдът в Милано е осъдил трима знакови автори на графити - Борис, Утах и Етер, които обикалят света и изрисуват влакове и вагони с графитите си. Без да се притесняват ни най-малко, даже напротив, вандалите артисти след това качват клиповете, документиращи творчеството им, в социалните мрежи.\n                \n                \r\nСтава дума за Борис Бельовски, живеещ в Париж, и за американската двойка Даниел Дремнър (36 г.) и Джим Клей Харпър (33 г.), които се крият зад познатите за мнозина псевдоними Утах и Етер. Американците са двойка, която мнозина сравняват с Бони и Клайд сред графитърите. Те самите пишат за себе си, че са получили \"световно признание за вандализма и изкуството си\", тъй като творбите им можело да бъдат видени по влакове и стени на 6 континента.\n\r\nУтах, Етер и Борис правят големия си вандалски удар в Италия през 2013 г., пише \"24 часа\". Тогава в края на юни тримата атакуват с графитите си най-малко 4 влака от метрото в Милано. И тримата сега са осъдени условно на 1 година и 3 месеца затвор, а на 1 година условно е осъден италианският “ятак” на тримата – графитър, който се подвизава под псевдонима Авидо. Обвиненията към четиримата са за обезобразяване и замърсяване на чужда собственост.\n\r\nЧетиримата ще трябва да обезщетят транспортната служба на Милано - ATM, северноиталианските железници “Тренорд” и кметството на Милано с поне 7100 евро, а така също и да поемат съдебните разноски от 1200 евро. И други нанесени щети обаче предстои да бъдат изчислени и да им бъдат вписани в сметките за плащане.\n\r\nВсъщност четиримата графитъри сами дават “материал” на съдиите, които ги осъдиха. След като вандалстват, те качват клиповете със заснетото в социалните мрежи, за да се изфукат. Така нарцистичните им жестове се превръщат в доказателствен материал за магистратите.\n\r\nДелото срещу графитърите е открито, след като прокурорът Елио Рамондини се сдобива с клипа от вандалските актове, качен в интернет.\n\r\nКак точно се случва всичко? През 2013 г. тримата графитъри включват Милано в световното си турне с вандалски актове. Те вземат под прицел влакове и гаражи в Джесате, Галаратезе, а после и във Фамагоста и Прекото.\n\r\nЗа да постигнат целта си – да обезобразят всички възможни вагони, четиримата рискуват дори живота си. Катерят се и се прехвърлят през най-различни бариери и препятствия като каскадьори от екшън филми. Така в крайна сметка обезобразяват четири влака, като при единия прилагат техниката whole train – това означава, че изписват с графити от първия до последния вагон на влака.\n\r\nМиланската полиция тръгва бързо по следите им и стига чрез социалните мрежи до Утах и Етер, които действат заедно с българина, без да крият лицата си. С покрито лице пък им помага миланският графитър Авидо.\n\r\nТова е една от многото присъди за двойката Утах - Етер. През 2016 г. те са арестувани и в Мелбърн, Австралия, по обвинение за обезобразяване на влакове в 4 различни места. Преди това пък туристите вандали атакуват и Aзия, където отиват с мисия – да лансират собствена марка, която рекламират , организирайки различни събития в сферата на графитите по цял свят. Със собствената си марка графитърите продават спрейове, рисунки, облекло.\n\r\nКой е Борис Бельовски? От профила му във фейсбук се разбира, че е основател и шеф на The Grifters Ltd. Tой има и собствен сайт, чрез който може да се купят стикери с подписа Борис. В инстаграм българинът е истинска звезда, тъй като има 60 000 последователи. Там публикува и някои от творбите си по стени, сгради и огради. В сайта на The Grifters, който е нещо като интернет медия на графитърите,\n\r\nБорис се самоопределя като предприемач, режисьор, визуален артист и създател на The Grifters. Пише, че започва кариерата си като фотограф още в тийнейджърска възраст, когато снима “погрешните хора в точното време”. Борис пише още, че е прекарал 4 месеца в най-големия затвор в Европа", "date": "2018.11.04", "title": "Недооценено изкуство? Милано осъди графитъри – изрисували влак"}
{"url": "https://www.dnes.bg/notifikacii/2018/11/04/ioniisko-more-beshe-raztyrseno-ot-4-9-po-rihter.392523", "text": "Земетресение с магнитуд 4,9 беше усетено тази сутрин в Йонийско море край бреговете на Гърция, предаде ТАСС, като цитира информация на Европейско-средиземноморския сеизмологичен център.\r\nЕпицентърът на трусът се е намирал на 284 км западно от Атина, на дълбочина от 10 км. \r\nТрусът е усетен малко след 5:30 часа тази сутрин. \r\nНяма данни за жертви и разрушения и не е обявявано предупреждение за опасност от цунами.", "date": "2018.11.04", "title": "Йонийско море беше разтърсено от 4,9 по Рихтер"}
{"url": "https://www.dnes.bg/snimka-na-denia/2018/11/04/slyncheva-nedelia-no-s-leko-ponijavane-na-gradusite.392521", "text": "Днес над Източна България и в много райони в равнинната част от страната ще има значителна ниска облачност и намалена видимост, сочи  на синоптиците от НИМХ. \n\r\nОколо и след обяд облачността ще се разкъсва, видимостта ще се подобрява. Ще духа слаб вятър от изток-североизток. \n\r\nТемпературите ще се понижат още малко и минималните ще са предимно между 6 и 11 градуса, максималните - между 16 и 21 градуса.\n\r\nНад планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. \n                \n                \r\nМаксимална температура на височина 1200 метра ще е около 18 градуса, на 2000 метра - около 12р.\n\r\nНад Черноморието ще има значителна ниска облачност и намалена видимост. Ще духа слаб до умерен вятър от изток-североизток. \n\r\nМаксималните температури ще са 16-17 градуса, близки до температурата на морската вода. Вълнението на морето ще е 3 бала.", "date": "2018.11.04", "title": "Слънчева неделя, но с леко понижаване на градусите"}
{"url": "https://www.dnes.bg/mish-mash/2018/11/04/duhovita-imitaciia-ozvuchiteliat-na-start-ot-formula-1.392522", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Една любопитна мистерия вече е разкрита. Стана ясно кой е мъжът, който по време на състезанието на \"Формула 1\" преди две седмици в Съединените щати имитираше звуци на болид.\n\r\nЗвуците се чуваха, докато журналистите коментираха напрегнатата надпревара, предава . \n\r\nОбиколката е девета. Люис Хамилтън преследва на Кими Райконен за първото място. Разликата между тях е две секунди. Ситуацията е решаваща и много напрегната. В този момент в целия световен ефир на живо се чуват звуци, наподобяващи \"Формула 1\".\n\r\nДокато коментаторът на \"Sky Sports F1\" Дейвид Крофт отбелязва, че някой явно имитира звука на \"Формула 1\", то в Холандия и Испания коментаторите игнорират звука в ефира им. Французите от \"Canal +\" пък избухват в смях. \n                    \n                    \n                \r\nВече ясен е и откъде идва мистериозният звук - От върха на кулата на пистата в Тексас.\r\n ", "date": "2018.11.04", "title": "Духовита имитация: \"Озвучителят\" на старт от \"Формула 1\""}
{"url": "https://www.dnes.bg/notifikacii/2018/11/04/navodneniia-v-siciliia-otkriha-telata-na-9-dushi-v-kyshta.392520", "text": "Спасители в Сицилия откриха труповете на 9 души в наводнена къща в Сицилия след силни дъждове в региона, предаде ДПА, като цитира съобщение на местните власти в Twitter. \n\r\nВ жилището в Кастелдача, недалеч от сицилианската столица Палермо са били открити майка, баща, техни родители и деца. Според местните медии, жертвите са били от две семейства.\n\n\r\nРавнището на водата в местна река се повиши бързо след проливни дъждове в региона.\n\r\nВ град Викари беше открито тялото на още един човек, съобщава агенция АНСА. През последната седмица в Италия проливните дъждове, бури, урагани, свличания на земни маси и ураганни ветрове причиниха смъртта на десетки души.\r\n                \n                Спасители в различни региони на Италия ликвидират последиците от пороите, предизвикали наводнения, свлачища и падане на дървета. Поради разкаляни и повредени пътища редица села и градчета в Северна Италия и по Лигурийското крайбрежие остават отрязани от света. Нарушен е и трафикът по някои регионални жп линии.\n\r\nСпоред оценки щетите достигат стотици милиони евро. В северната автономна област Трентино-Алто Адидже ветровете са повалили цели горски масиви в Доломитовите Алпи. По молба на губернаторите на най-силно пострадалите области - Лигурия, Венето и Фриули-Венеция Джулия, правителството обмисля да замрази събирането на данъци и вноски по заеми от населението в засегнатите територии.", "date": "2018.11.04", "title": "Наводнения в Сицилия: Откриха телата на 9 души в къща"}
{"url": "https://www.dnes.bg/obshtestvo/2018/11/04/manasii-popteodorov-apostolyt-na-cyrkovnata-muzika.392375", "text": "Известният актьор Пламен Манасиев, който зрителите познават от сцената на театър \"София\", от сериалите \"Стъклен дом\", \"Под прикритие\" и който е гласът на любимия на всички готвач Джейми Оливър гостува във \"Фамилно\" тази неделя.\r\nЩе си говорим за неговия прадядо Манасий Поптеодоров, който е роден в свещеническо семейство през 1860 г. в с. Субашкьой, близо до гр. Серес (дн. Гърция), по това време част от Османската империя. \r\nЦелият си живот Манасий посветил на своята педагогическа, църковно-музикална и издателска дейност.\r\nМанасий Поптеодоров е издал няколко църковно-певчески сборника, които служат и до ден днешен за обучение, както на кадрите на средните и висши духовни училища, така и на мнозина любители на източно-църковното пеене.\r\n                    \n                    \n                Повечето от тези сборници се използват вече над сто години, което е свидетелство за тяхната стойност.\r\nПредаването започва в 10:30 ч. по телевизия ", "date": "2018.11.04", "title": "Манасий Поптеодоров... \"Апостолът\" на църковната музика"}
{"url": "https://www.dnes.bg/notifikacii/2018/11/04/bil-geits-s-pogled-v-bydeshteto-danyci-za-robotite.392524", "text": "Американският милиардер Бил Гейтс очаква в бъдещето данъчната система да се промени с въвеждането на специални данъци върху роботите, които да позволят запазването на работните места на хората, предаде ТАСС, цитирайки интервю за в. \"Никей\".\n\r\n\"Благодарение на идеята, че роботите ни помагат да произвеждаме повече стоки и услуги с участието на по-малко хора, ние спряхме да определяме работата като единственото, за което сме се родили\", заявява Гейтс, като отбелязва, че това поставя въпроса за прекарването на освободилото се време. \n\r\n\"Разбира се, аз не казвам, че трябва изкуствено да забавяме процеса на автоматизация\", подчерта милиардерът. Според него обаче не бива да се стига до пълно изместване на хората от работните им места.\n                \n                \r\n\"Основната идея на данъчното облагане е, че можете да облагате капитала или работната сила, а роботът е вид капитал. Сега има редица данъци върху работната сила, например подоходния, но с времето хората ще искат да стимулират създаването на работни места, вероятно ще имаме различни отчисления и субсидии, за да се повиши търсенето на обикновени сътрудници\", смята милиардерът. \n\r\nСпоред него в бъдеще ще нараства данъчното облагане на капиталът и друго имущество, включително роботите. Това няма да изисква забрана на производството на човекоподобни роботи и организацията на производството, в което участват. Системата за данъчно облагане обаче ще бъде структурирана така, че предприемачите да искат да разгледат възможността да наемат хора. \n\r\n\"В момента системата фактически ни тласка в обратната посока\", посочи основателят на Microsoft.\r\n/БТА/\r\n ", "date": "2018.11.04", "title": "Бил Гейтс с поглед в бъдещето: Данъци за роботите?"}
{"url": "https://www.dnes.bg/notifikacii/2018/11/04/hds-zapochva-da-tyrsi-koi-moje-da-obedini-germaniia.392525", "text": "Германският консервативен блок търси нов лидер за най-голямата политическа партия в страната, който да може да получи подкрепата на обществеността, предаде ДПА, като цитира Кристиян Хаасе, депутат от Християндемократическия съюз (ХДС).\n\r\nПо-рано тази седмица Канцлерката Ангела Меркел заяви, че няма да се кандидатира за нов мандат начело на ХДС на партийната конференция следващия месец. С това започна надпревара за неин наследник, който може да стане следващия канцлер, посочва БТА.\n\n\n\r\n\"Търсим някой със значителни умения да обединява хората\", заяви Хаасе, който представлява парламентарната група на ХДС и Християнсоциалния съюз (ХСС) на местно равнище. \n                \n                \r\nТой подчерта, че ХДС трябва да може да привлича представители на всички обществени групи и ценностите му трябва да бъдат изразени ясно в ежедневната политическа дейност.\n\r\nУтре ХДС ще проведе партийна конференция, за да обсъди въпроса за ръководството.", "date": "2018.11.04", "title": "ХДС започва да търси: Кой може да обедини Германия?"}
{"url": "https://www.dnes.bg/index/2018/11/04/receptata-dnes-galet-s-plodove.392442", "text": "\r\n220 грама брашно\r\n125 грама студено масло, нарязано на кубчета\r\n5 с.л. захар\r\n1 яйце\r\nплодове (круши, ябълки, праскови,сливи или череши)почистени от семките и костилките и нарязани на филийки, черешите и сливите разполовени.1 с.л. мед разтопен с няколко капки мляко или вода3-4 с.л. захар за поръсване\r\nВ купа поставяме брашното и го смесваме добре със захарта добавяме студеното масло нарязано на кубчета и започваме да претриваме между пръстите, докато стане като пясък.\r\nВижте повече как да се приготви галет с плодове в", "date": "2018.11.04", "title": "Рецептата Dnes: Галет с плодове"}
{"url": "https://www.dnes.bg/politika/2018/11/04/borisov-se-razporedi-gerb-da-ne-glasuva-za-zastrahovkite.392529", "text": "Председателят на ГЕРБ Бойко Борисов разпореди на парламентарната група на партията да не гласува внесените промени в Кодекса за застраховането, докато не бъдат подложени на широк обществен дебат. Това съобщиха от пресцентъра на ГЕРБ.\n\n\r\nПромените бяха внесени от народния представител Менда Стоянова и касаят реда и условията за определяне на имуществените и неимуществените обезщетения при застраховка \"Гражданска отговорност\".\n\r\nС промените се въвежда таван от 20 000 лева обезщетение за близките на починал при катастрофа.\r\nНа нея ще имат право съпруг или човек, живял на семейни начала със загиналия, както и на дете и на родител\n                    \n                    \n                \r\nПредложението идва след решение на Върховния касационен съд, с което бе разширен кръгът на роднини с право на обезщетение. Заради това цената на задължителната \"Гражданска отговорност\" се вдигна с близо 40% през тази година.\r\nЗастрахователният бранш обаче настоява промените да станат факт, защото според тях именно отдапането им ще доведе до драстичен скок на  \"Гражданска отговорност\".", "date": "2018.11.04", "title": "Борисов се разпореди: ГЕРБ да не гласува за застраховките!"}
{"url": "https://www.dnes.bg/notifikacii/2018/11/04/apashi-zadignaha-55-000-leva-ot-metalna-kasa-v-car-kaloian.392530", "text": "Крадци са разбили каса и са ограбили 65-годишен мъж в град Цар Калоян, съобщи МВР - Разград. \r\nКражбата е станала в периода от 16 октомври до 3 ноември. \r\nАпашите са влезли в дома на 65-годишният мъж през отворени врата и прозорец. Успели да изрежат заключващото устройство на метална каса в дома. \r\nОт там задгинали 21 000 евро, 12 000 лева, както и законно притежавана двуцевна ловна пушка. \r\nОбщо щетите са за 55 00 лева. \r\nСобственикът е сигнализирал за престъплението вчера, около 12 часа. \r\nПо случая е образувано досъдебно производство. ", "date": "2018.11.04", "title": "Апаши задигнаха 55 000 лева от метална каса в Цар Калоян"}
{"url": "https://www.dnes.bg/snimka-na-denia/2018/11/04/slynce-do-sredata-na-meseca-sled-15-i-stava-po-hladno-ide-i-sniag.392526", "text": "Времето ще си остане слънчево и топло поне до средата на месеца. Около 15-16 ноември се очаква по-съществена промяна на времето, заяви климатологът проф. Георги Рачев.\n\r\n\"На юг от България ще има циклон, а на север-североизток – антициклон, и на контактната зона ще се създадат условия за валежи. Ако пък температурите на въздуха, който ще дойде от североизток, са по-ниски – и на снеговалеж\", каза проф. Рачев. \n\r\nПо думите му това може да означава първи снеговалежи в по-ниската част на Южна България, особено в Родопите.\n\r\nТой обаче уточни, че по-голяма яснота за  в средата на месеца ще има следващата неделя.\n                \n                \r\n\"Изпратихме септември с над 2 градуса над нормалната за месеца температура, октомври също. А ноември го започваме ужасно ударно – в момента аномалията е между 8 и 12 градуса над нормата\", отбеляза още климатологът пред bTV.\n\r\nТой допълни, че в западната част на България сухотата е екстремна. На много места през последните 3 месеца е валяло само 10-15 литра, а на много места не е валяло изобщо.", "date": "2018.11.04", "title": "Слънце до средата на месеца! След 15-и става по-хладно, иде и сняг"}
{"url": "https://www.dnes.bg/usa/2018/11/04/trymp-prognozira-florida-dosusht-venecuela.392528", "text": "На последния си предизборен митинг в щата Флорида преди изборите следващата седмица президентът на САЩ Доналд Тръмп призова поддръжниците си да изберат републиканските кандидати за губернатор и сенатор, заявявайки, че в противен случай Демократическата партия ще съсипе щата, който той също нарича свой дом, предаде Асошиейтед прес.\n\r\nТази вечер Тръмп се върна за втори предизборен митинг във Флорида тази седмица, за да подкрепи кандидатите на своята партия за сенатор и губернатор. Той предупреди, че ако бъде избран кандидатът за губернатор на Демократическата партия Ендрю Гилъм, жителите на Флорида ще плащат високи данъци, посочва БТА.\n\n                    \n                    \n                \r\n\"Те ще наложат социализма във Флорида. Добре дошли във Венецуела\", заяви още Тръмп, цитиран от Франс прес.\n\r\nПрезидентът на САЩ наблегна на икономиката, включително рекордно ниската безработица, особено сред малцинствата. Освен това той обеща данъчни облекчения за средната класа, отбелязва АП.\n\r\nПо-рано вчера Тръмп проведе среща с избиратели в Монтана, където даде да се разбере, че иска сенаторът от Демократическата партия Джон Тестър да напусне горната камара на американския парламент както поради политически, така и поради лични причини. \n\r\nПрезидентът на САЩ обвинява Тестър, че е провалил кандидатурата на Рони Джаксън, адмирал от флота и лекар на Белия дом, за министър по въпросите на ветераните. Той беше принуден да оттегли кандидатурата си заради обвинения в лошо поведение на работното място, припомня АП.\n\r\n\"Не съм го забравил и честно казано, това е една от причините да идвам тук толкова често\", заяви Тръмп, който посети щата в средата на октомври. \"Това, което той причини на този човек, е срамно\".\n\r\nВ щата Тексас вече са подадени 4,9 милиона гласа, което е повече от общия брой на гласовете, подадени на предишните избори в средата на мандата през 2014 г., показват данни на местните власти. Тогава гласуваха общо 4,7 милиона души.", "date": "2018.11.04", "title": "Тръмп прогнозира: Флорида – досущ Венецуела!"}
{"url": "https://www.dnes.bg/zvezdi/2018/11/04/shapki-dolu-djei-lo-na-49-samo-po-nametalo.392436", "text": "Дженифър Лопес се появи напълно гола под едно зелено, блестящо наметало. Въпросният шлейф на Valentino Haute Couture покриваше само гърдите, корема, гърба и ръката на 49-годишната звезда.\r\nДжей Ло изглеждаше безупречно като по нищо не ѝ личи, че наближава 50-те. Наскоро тя позира за декемврийската корица на InStyle, а в изданието споделя, че полага много усилия в грижите за външния си вид и това няма как да не личи.\r\nПред списанието Лопес говори и за новия си филм \"Втори акт\", както и за това, че в нейното семейство пищните извивки винаги са били на почит. Тя казва: \"В моето семейство и в нашата култура извивките са на почит, така че всичките ми роднини се радваха, че имам пищни задни части\".\r\nВижте Джей Ло в", "date": "2018.11.04", "title": "Шапки долу! Джей Ло на 49, само по наметало "}
{"url": "https://www.dnes.bg/politika/2018/11/04/protiv-korupciiata-novi-pravila-za-pasportite.392531", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В нито една страна, която дава гражданство по произход, няма отделна институция, която да издава удостоверения за етнически произход, каза в предаването \"Брюксел 1\" Райна Манджукова, бивш председател на Агенцията за българите в чужбина (2009 - 2010 г).\n\n\n\r\nТази функция не е присъща на Държавната агенция за българите в чужбина, тя ѝ беше придадена през 2010 година. С издаването на такива удостоверения не трябва да се занимават и българските културно-просветни дружества в чужбина, защото те имат друга функция, казва пред  бившият директор на ДАБЧ. \n                    \n                    \n                \r\nСпоред нея трябва да се направят промени в закона, които да регламентират по-добре процедурите и да се заложат ясни критерии за установяване на български произход. Манджукова постави въпроса и за провежданото интервю с кандидатите за българско гражданство, което според нея е формално.\n\r\nКакви законови промени може да се направят, за да се избегнат скандали като този от последната седмица, как са решили този въпрос в Румъния и Унгария - вижте целия разговор на Милена Милотинова с Райна Манджукова.", "date": "2018.11.04", "title": "Против корупцията: Нови правила за паспортите?"}
