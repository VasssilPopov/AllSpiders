{"url": "https://www.dnes.bg/notifikacii/2018/02/03/pyrviiat-bylgarin-v-top-100-na-tenisa-grisho-ne-postypi-korektno.367050", "text": "Григор Димитров и екипът му постъпиха некоректно към България, смята Орлин Станойчев -  първият българин, достигнал топ 100 на световната ранглиста при мъжете. \n\n\n\r\n\"Отношението на Григор към България е различно. В последните години той много се промени като човек. Подминава и не поздравява хора, които са му помагали. А човек не бива да забравя откъде е тръгнал. Никой не прави така\", отсече бившият ни капитан за купа \"Дейвис\". \r\n\"Жалко за децата и феновете, които имат възможност да го гледат веднъж в годината. Пак казвам, екипът му не е искрен с хората. Роджър Федерер никога няма да се откаже от турнира в Базел ден преди началото. Всички, които играят тенис, са наясно какво става\", посочи бившият тенисист.\r\nСтанойчев определи Стан Вавринка като страхотен играч и изрази оптимизъм, че догодина отново ще има турнир от най-високо ниво в София.\r\n ", "date": "2018.02.03", "title": "Първият българин в топ 100 на тениса: Гришо не постъпи коректно"}
{"url": "https://www.dnes.bg/technology/2018/02/03/moje-li-apple-da-kupi-netflix-ili-disney.367045", "text": "От години Apple разполага с най-големия кешов резерв сред компаниите в глобален мащаб. Само от края на 2016 г. са добавени 39 млрд. долара. Междувременно Apple разполага с пари в брой за около 285,1 милиарда долара, повече от 90% от тях са извън Съединените щати.Но сега групата обяви фундаментална промяна на курса. \"Целта ни е с времето да станем кешово нетно неутрални\", заяви главният финансов директор на Apple Лука Местри по време на представянето на последните тримесечни финансови данни. Това означава, че Apple иска да похарчи всичките си пари, без в това да се смята поетият дълг.Причината за промяната на политиката на 180 градуса е наскоро приетата данъчна реформа в САЩ. Досега Apple би трябвало да плати данък от 35% върху до голяма степен постигнатата в чужбина печалба. В резултат на това компанията, както и много други, предпочиташе да държи печалбата си извън САЩ. С надеждата за предстоящо съкращаване на данъците Apple дори пое дългове през последните години, за да върне пари към своите акционери чрез дивиденти и обратно изкупуване на акции.Очевидно този подход си е заслужавал. Както се надяваше бизнесът, американският президент Доналд Тръмп съкрати данъците, които Apple и Сие трябва да платят за печалбите, до само 15,5%. Това представлява спестяване на повече от 50 млрд. долара за Apple - много повече от цената на лихвите по дълга от 100 млрд. долара, който Apple е трябвало да натрупа междувременно, за да не се отрази политиката ѝ на паричните ѝ резерви в чужбина. За сравнение: през ноември Apple издаде десетгодишни облигации с лихвен процент от почти три процента.Според главния финансов директор Местри сега всички парични средства трябва да бъдат върнати в САЩ и похарчени. След приспадане на дълговете и данъците, които трябва да бъдат платени, чисто остават 163 млрд. долара. Сумата е предназначена отчасти за повишени дивиденти и допълнителни програми за обратно изкупуване на акции, както и отчасти ще бъде похарчена за поглъщания.Анализаторите на пазара вече са спекулират дали не е в ход промяна в предишната стратегия за придобивания. Досега Apple купуваше предимно малки компании и разработваше почти сама всички свои основни продукти и услуги. Най-скъпото придобиване на Apple досега беше това на производителя на слушалки и доставчик на поточна музика Beats за 3 млрд. долара.Като възможен обект за поглъщане сега, наред с други неща, се спрягат компанията за видео съдържание по поръчка Netflix или дори развлекателния гигант Walt Disney. Това би позволило на Apple с един замах да се превърне във водещ доставчик на видео стрийминг със свое собствено съдържание.Компанията реши да навлезе на този силно конкурентен пазар, но до момента произведе само няколко вътрешни продукции. Въз основа на текущата пазарна стойност Apple може да си позволи да купи както Netflix за 115 млрд. долара, така и Disney за 166 млрд. долара. По-вероятно обаче е, Apple да разпредели голяма част от своите парични средства на акционерите и да продължи разширяването си с относително малки стъпки и придобивания.\r\n ", "date": "2018.02.03", "title": "Може ли Apple да купи Netflix или Disney? "}
{"url": "https://www.dnes.bg/obshtestvo/2018/02/03/instruktor-turisti-ne-mogat-da-bydat-kacheni-na-sheini-bez-instruktaj.367047", "text": "\r\n                        \r\n                        \r\n                        \r\n                    Инструкторите, които отдават под наем моторни шейни са категорични, че туристи не могат да бъдат качени на машините без предварителен инструктаж. Трасетата в повечето случаи са маркирани, но са и доста разкаляни, съобщава телевизия Bulgaria On Air. \n\n\r\n\"Никога не возете малки деца без каски, ако не можете да управлявате шейната или не сте го практикували преди\", посочи инструктор пред Bulgaria On Air. По думите му, най-важното по време на излет с моторна шейна са предпазливостта, съобразената скорост и предпазните средства. \r\nСъщевременно продължава разследването на причините за инцидента в Боровец, при който в петък следобед загина 4-годишният син на транспортния министър Ивайло Московски.\r\nЕдна от версиите е, че се е стигнало до трагедията заради неравност по трасето.", "date": "2018.02.03", "title": "Инструктор: Туристи не могат да бъдат качени на шейни без инструктаж"}
{"url": "https://www.dnes.bg/notifikacii/2018/02/03/nepylnoleten-napadna-i-probode-s-noj-jena-pri-grabej-v-doma-i.367041", "text": "Жена на 46 години от Дупница е настанена в болница с опасност за живота, след като е била нападната при грабеж в дома й. \r\nЖертвата е настанена в столично здравно заведение с опасност за живота с множество травми, прободни и прорезни рани, съобщиха от полицията.\r\nЗа нападението е задържан 15-годишен младеж, след като жената сама е успяла да сигнализира за помощ.\r\nИнцидентът е станал снощи, около 22,30 часа, в дупнишката Горна махала. Нападателят е разбил прозорец на къща, бил е въоръжен с нож, и е откраднал чанта с документи и пари.\r\nЗа случая е уведомен и дежурен прокурор.\r\nЗадържаният младеж ще остане в ареста за 72 часа, каза говорителят на полицията Катя Табачка. Открити са оръжието на престъплението - нож и чантата на жетвата.", "date": "2018.02.03", "title": "Непълнолетен нападна и прободе с нож жена при грабеж в дома й"}
{"url": "https://www.dnes.bg/mish-mash/2018/02/03/striptiiziorki-veche-tancuvat-i-na-manikiur.366999", "text": "От миниатюрна Кейти Пери до светещо коледно дърво и други експериментални нокти, професионалните маникюристи от руския салон за красота Nail Sunny заслужено са спечелили славата си.Последната им провокация е гледана над 1 милион пъти на Facebook и Instagram и е довела до разделение сред техните последователи.Почитателите на веригата салони за красота поставят под въпрос практичността на новата и необикновена идея за маникюр, която включва и малка стриптийзьорка.Тя се върти около пилон, а флуоресцентната ѝ коса се вее. Самият пилон е поставен в средата на нокътя, който е изграден почти изцяло от акрил.На споделените снимки в Instagram се вижда как маникюристите използват малки инструменти, за да изваят танцьорката, преди да добавят последните детайли към маникюра.По дължината на нокътя е изрязана дупка, която е загладена и след това в нея са поставени малките пилон и танцьорка.Видео на маникюра може да видите на ", "date": "2018.02.03", "title": "Стриптийзьорки вече танцуват… и на маникюр "}
{"url": "https://www.dnes.bg/world/2018/02/03/siriiski-buntovnici-svaliha-ruski-iztrebitel.367049", "text": "Сирийски бунтовници са свалили руски изтребител в северозападна Сирия, където правителствените сили и съюзниците им провеждат офанзива, подкрепена от интензивни въздушни удари\r\nРуски изтребител Су-25 беше свален от бунтовници в Сирия. Пилотът катапултира, но беше убит в бой с терористите, съобщи руското министерство на отбраната, цитирано от ТАСС.\r\n\"На 3 февруари при полет над зоната за деескалация \"Идлиб\", руски самолет Су-25 претърпя катастрофа. Пилотът успя да доложи, че е катапултирал в район, контролиран от бойците на \"Джебхат ан Нусра\". При бой с терористите пилотът загина\", се казва в съобщението на министерството. \r\nПо предварителна информация самолетът бил свален с преносим зенитно-ракетен комплекс. \r\nРуският център по помирение съвместно с турската страна, отговаряща за зоната за деескалация \"Идлиб\", вземат мерки за връщането на тялото на убития от бойци в Сирия руски пилот, посочиха в министерството на отбраната.\r\n ", "date": "2018.02.03", "title": "Сирийски бунтовници свалиха руски изтребител"}
{"url": "https://www.dnes.bg/index/2018/02/03/syboten-bis-sekssimvoli-i-koi-politik-e-predlojil-na-gani.367032", "text": "\nОт няколко месеца холивуд се тресе от секс скандали. Темата е повече от сериозна, но се намери и у нас мацка, която реши да си прави реклама. Неизвестната актриса Рейчъл Грант обвини Стивън Сегал в секс тормоз, като случката се разиграла в София. Известната с известността си Гери Дончева, която се изявява и като тв водеща напоследък, реши и тя да си направи малко реклама на гърба на Сегал. Била негова асистентка, а той поискал от нея да й направи масаж на ходилата и гърба. Естествено, Гери не е холивудска звезда, но самата тя се похвали, че била известна и Сегал явно се е уплашил, че ще стане скандал. \r\nУ нас от години идват големи имена на киното и около тях винаги се навъртат неканени девойки, които са готови на чудеса от храброст, за да се отъркат до някое светило. И после да си правят реклама, че едва ли не очакват обаждане от Спилбърг и Скорсезе, за да стегнат куфарите за Холивуд. Но Дончева не е от тях - само като чула предложението на Сегал и напуснала, дори и парите за асистирането не си взела. \r\nБраво, Гери! Гордеем се, че българките в шоубизнеса са твърди като камък и дори от пари се отказват заради принципите си.\r\nНо да се върнем у нас, където не минава седмица без някой безсмислен конкурс. Нали ги знаете - тези, които се провеждат в някой клуб, събират се на едно място хиляди кубици силикон, раздават се ленти, статуетки, с които се създават биографии. Не е нещо значимо, не са написали книга, но разни девойки се прочуват сред бизнесмените с прякори. \r\nСега станахме свидетели на Нощта на секссимволите. Единственото хубаво на тези сексимволи е, че те са възприемани за такива единствено през нощта, когато осветлението е приглушено.\r\nФолкпевицата Мария бе избрана за Сексимвол на десетилетието. На каква база не е ясно. Тя естествено благодари за признанието, но и тя е наясно, че тази гръмка статуетка е съшита с бели конци. Като 90% от наградите у нас. \r\nАктуалната Мис Плеймейт Нора Недкова пък бе определена за \"Секссимвол - Плеймейт\". Тук напълно одобряваме. Нора трябва да вземе някой измислен приз, защото вече започнаха кастингите за нова реколта плеймейтки и след няколко месеца няма да е актуална. А ако не й харесва факта, че бързо ще бъде забравена - може да се присъедини към \"милиардите българи в чужбина\", както сама се изрази. На нас няма да ни липсва, все ще има някоя напомпана мома, която ще бъде актуалната Мис Плеймейт.\r\nЕдна новина би трябвало да развълнува всички девойки, които през 2017 г. прекратиха селскостопанския труд и нарамиха бохчички, за да стават известни в София. Джино Бианкалана остава в България и ще си търси си булка! За тези, които познават Джино само като победител в Big Brother, да припомня, че всички в българи в Чикаго му дишат прахта. Представя се с фамилията на бившата си жена - Бианкалана, което само идва да покаже, че е готов да вземе фамилията и на някоя родна бръмчалка. За тези, които ще прочетат офертата - Джино ще ви осигури кола, но ако се разделите недейте да таите надежда, че тя ще остане за вас.  \r\nЧе шоубизнесът ни е измислен говори и фактът, че Динко е част от него. Но пък и той се вписва из ниските етажи на известността, там където са и носителките на награди от конкурси като този по-горе. Тази седмица Господин Вълев отпразнува рождения си ден както подобава - с гаджето, с гьобеци и пачки за певицата. Че и попя на приятелите си. Цялата тази рамка за рожден ден бе популярна в средата на 90-те години на миналия век, но мнозина жадни за слава така или иначе си мислят, че са \"яки и готини\" именно с похвати и поведение, което би трябвало отдавна да е заровено дълбоко в земята. \r\nВече е новина, когато Фънки отиде на чалготека. След като си станаха приятели с Коцето той все повече се отбива в Студентски град, а при последния ергенски запой на показ е било деколтето на Алисия. \r\nВ плеймейтските среди плъзнаха слухове, че Черната Златка зарязала мъжа си. Закъсали с парите и започнали скандалите, които продължили месеци и накрая Златка се завърнала при майка си. Дали е истина си знаят само двамата. Но пък когато си вземате за жена плеймейтка трябва да имате ясен бизнес план и пари за черни дни. Те са свикнали на охолен живот.\r\nНейната колежка Гентиана Халити пък демонстрира своя социален усет и захапа всички знайни и незнайни дами, които се снимат с огромни букети в социалните мрежи. \"100 рози са 400 лева, кОвро\", написа тя към неизвестна за широката публика жена и допълни, че тези пари можели да се инвестират в нещо по-смислено. Само за сведение на Гентиана, за да не хаби нерви - повечето букети са откраднати от други профили, а това е просто прикриван комплекс и несбъднато желание на \"коврите\" и те да покажат, че не са бедни. И друг път сме споменавали - най-голямата обида в родния шоубизнес е да те нарочат за беден. \r\nГущеров и Светлана се сгодиха. Церемонията е била тайна, независимо, че я разтръбиха навсякъде. Сватбата през лятото, но все пак Християн да види няколко реда по-нагоре за Черната Златка.\r\nЗавършваме подобаващо с най-титулуваната силиконка, пазителката на три дипломи за висше образование, пианистката Джулиана Гани. Тя се оплака, че интересът към личния й живот често поражда слухове и фалшиви новини. Но тя не им обръщала внимание. И ние се дразним от фалшивите звезди, ама това е друга тема.\r\nНо тези фалшиви новини излизат с нейното желание, за да може после да ги опровергава. Този похват в родния шоубизнес е измислен доста години преди Джулиана дори да си помисли да си сложи силикон.\r\nИ в интервю пусна поредната фалшива новина - получавала предложения за секс от политици. Защото в шоубизнеса всяка хубава жена имала такива предложения. Но пък не се стигнало до конкретни суми. Не че Гани ще ги приеме, защото съм сигурен, че и тя като Дончева си има принципи. И сексът е само по любов. И все пак - ако е истина, язък ни за политиците...", "date": "2018.02.03", "title": "Съботен бис: Секссимволи и кой политик е предложил на Гани?"}
{"url": "https://www.dnes.bg/obshtestvo/2018/02/03/nespravedlivo-ne-naemat-na-rabota-otlichnika-mihail-bil-autist.367040", "text": "\r\n                        \r\n                        \r\n                        \r\n                    Млад мъж с аутизъм завършва училище с отлични резултати, въпреки състоянието си. Михаил Игнатов обаче не е стигнал до нито едно интервю за работа, тъй като е отпращан веднага щом съобщи, че има увреждане.\r\nОт месеци насам най-голямата му страст е да снима спортни събития и да пише спортни статии - особено такива, които са свързани с баскетбола. Част от материалите му са публикувани в спортен сайт, а нищо от написаното не подсказва на читателя, че ги пише момче с аутизъм.\r\n\"Искам да се развивам в дадената дейност, полагам усилия да бъда полезен на хората. Просто искам да ме оценят\", сподели момчето пред Bulgaria ON AIR.\r\nЗа момента обаче никой не е оценил Мишо. Майка му призна, че откакто е изкарал матурите и е завършил средното си образование, е затворен между четири стени вкъщи. Нито един работодател не е пожелал дори да разговаря с него.\r\n\r\n ", "date": "2018.02.03", "title": "Несправедливо: Не наемат на работа отличника Михаил, бил аутист"}
{"url": "https://www.dnes.bg/sport/2018/02/03/jrebiiat-e-teglen-vavrinka-pred-sreshta-s-roden-talant-v-sofiia.367048", "text": "Жребият за първия кръг на София Оупън бе изтеглен, а от него стана ясно, че Александър Донски, наричан Новия Григор Димитров, може да се изправи срещу голямата звезда на тенис турнира в \"Арена Армеец\" - Стан Вавринка.За да се случи това, Донски първо трябва да елиминира квалификант в първия кръг и едва във втория да се излезе срещу носителя на три титли от Големия шлем.\r\nНай-интересната среща от първи кръг противопоставя Димитър Кузманов и Жоао Соуса, а останалите срещи са следните: Маркос Багдатис - Михаил Кукушкин, Михаил Южни - Андреас Сепи и Адриан Андреев - Денис Истомин.\r\nОсвен Вавринка, който е №1 в схемата, Жил Мюлер, Адриан Манарино и Филип Колшрайбер са поставени в топ 4. Това означава, че четиримата почиват в първия кръг на турнира в София.\r\n ", "date": "2018.02.03", "title": "Жребият е теглен! Вавринка пред среща с роден талант в София"}
{"url": "https://www.dnes.bg/notifikacii/2018/02/03/zashto-poslednite-10-kg-sa-nai-trudni-za-svaliane.366979", "text": "Отслабването никога не е лесно. То е плод на цялостна промяна на начина на живот, храненето, движението.В началото след активизирането на метаболизма и особено когато има повечко килограми за сваляне, успехът е по-явен и сякаш по-бърз.Но всеки, който се е опитвал да отслабва и да догони поставените цели знае, че финалните килограми са най-трудни за сваляне и задържане. Защо това е така?Приближавате се до заветната цел, която сте си поставили преди да започнете да слабеете. Вече сте постигнали по-голямата част от нея. Това означава, че изгаряте по-малко калории, докато тренирате или сте в покой. Вашият метаболизъм се е променил заедно с теглото ви и това е добре. Просто трябва да тренирате по-усилено, за да догоните резултатите си по-бързо.Когато сте на една ръка разстояние от желания успех, винаги някак времето тече по-бавно. Остава ви още малко да постигнете мечтаното тегло и затова последните 10, дори 5 килограма ви се струват като непроходима планина.   ", "date": "2018.02.03", "title": "Защо последните 10 кг са най-трудни за сваляне? "}
{"url": "https://www.dnes.bg/stranata/2018/02/03/nad-14-700-abonati-na-chez-bez-tok-zaradi-uraganniia-viatyr.367036", "text": "14 763 абонати на ЧЕЗ в Западна България са без достъп до електроенергия, съобщиха от дружеството след запитване на . Причината са бурните ветрове, заради които бе обявен \"жълт\" или \"оранжев\" код за опасност в редица области в страната.Засегнати са абонати в София-град, София-област, Ловеч, Перник, Монтана, Враца и Пазарджик.Най-много са абонатите без ток в област Враца - 4 077. Екипите на ЧЕЗ работят по отстраняване на авариите, увериха от дружеството.", "date": "2018.02.03", "title": "Над 14 700 абонати на ЧЕЗ без ток заради ураганния вятър"}
{"url": "https://www.dnes.bg/sofia/2018/02/03/hvyrlen-fas-zapali-ozeleniavane-krai-zavedenie-za-byrzo-hranene.367038", "text": "\nХвърлен фас подпали озеленяването на заведение за бързо хранене в София, съобщи читател на Dnes.bg.\r\nИнцидентът е станал в столичния квартал Люлин 7, като при него няма пострадали хора.\r\nОгънят е изгасен още преди пристигането на пожарната с пожарогасители.", "date": "2018.02.03", "title": "Хвърлен фас запали озеленяване край заведение за бързо хранене"}
{"url": "https://www.dnes.bg/sofia/2018/02/03/grajdani-pred-ns-v-sybotniia-den-ne-na-istanbulskata-konvenciia.367034", "text": "\nГраждани протестираха пред Народното събрание в съботния ден срещу ратифицирането на Конвенцията на Съвета на Европа за превенция и борба с насилието над жени и домашното насилие, известна като Истанбулска конвенция. \n\n\n\n\r\nПротивниците на документа защитават тезата, че той ще доведе до въвеждане в българското законодателство на понятия за пол, различен от мъж или жена и ще създаде възможност за узаконяване на еднополовите бракове. \r\nКакто е известно, на този етап от ГЕРБ отложиха приемането на конвенцията, но председателят на ПГ на партията Цветан Цветанов отсече, че тя все пак трябва да бъде приета до края на българското председателство на ЕС. Ратифицирането на конвенцията се подкрепя от ГЕРБ, а против са Обединените патриоти и БСП. Миналата седмица левицата внесе искане в парламента за свикване на референдум по спорната тема.\r\nПрезидентът Румен Радев също се обяви против приемането на конвенцията, докато предшественикът му Росен Плевнелиев е \"за\".\r\n                        \r\n                        \r\n                        \r\n                    \r\n ", "date": "2018.02.03", "title": "Граждани пред НС в съботния ден: Не на Истанбулската конвенция"}
{"url": "https://www.dnes.bg/sport/2018/02/03/dyrjavata-vadi-po-250-000-lv-za-zlato-ot-piongchang.367035", "text": "Със заповед на министъра на младежта и спорта Красен Кралев е утвърдена инструкцията за награждаване на спортисти с парични средства от Министерството на младежта и спорта за постигнати призови класирания на зимните олимпийски игри Пьонгчанг 2018.\r\nЗлатен медал от предстоящите игри в Република Корея може да донесе на спечелилия го спортист 250 000 лева. За сребро наградата е в размер на 200 000 лева, а за бронз - 150 000 лева.\r\nПремии ще получат и класиралите се от 4-о до 8-о място. Те са: за 4-о място - 40 000 лева; за 5-о - 30 000 лева, за 6-о - 20 000 лева, за 7-о - 15 000 лева и за 8-о - 10 000 лева.\r\nРазмерът на премиите е същият като на премиите, които бяха утвърдени за призови класирания на летните олимпийски игри в Рио де Жанейро през 2016.\r\nНа зимните олимпийски игри Пьончан 2018 ще участват 21 български състезатели в 6 спорта - алпийски ски, биатлон, ски-бягане, ски-скок, сноуборд и шейни.\r\n ", "date": "2018.02.03", "title": "Държавата вади по 250 000 лв. за злато от Пьонгчанг"}
{"url": "https://www.dnes.bg/sport/2018/02/03/man-siti-izpusna-byrnli-dade-kapka-nadejda-na-presledvachite.367043", "text": "Лидерът във Висшата лига Манчестър Сити загуби неочаквани точки, след като стигна само до 1:1 при гостуването си на Бърнли в първи мач от 26-ия кръг на Висшата лига.\r\n\"Гражданите\" имаха сериозна доминация, но се отчетоха със серия от пропуски, един от които - на Рахим Стърлинг, със сигурност е сериозен претендент за пропуск на сезона.\r\nТова се оказа важно, тъй като минути след това \"виненочервените\" изравниха и стигнаха до точката. Макар и да нямат победа вече в 9 мача, те остават 7-и с 36 точки. Сити пък е с 69 на комфортната първа позиция.", "date": "2018.02.03", "title": "Ман Сити изпусна Бърнли, даде капка надежда на преследвачите"}
{"url": "https://www.dnes.bg/notifikacii/2018/02/03/napadateliat-ot-macherata-debnal-migranti-predal-se-s-fashistki-pozdrav.367044", "text": "Италианец е нападателят, който откри огън по африкански имигранти в град Мачерата, централна Италия и рани най-малко 6 души, преди да бъде арестуван от полицията, съобщиха световните агенции. \n\r\nНападателят е 28-годишен местен жител с чисто полицейско досие. Той обикалял с автомобила си по улиците на града и стрелял по минувачи в различни райони, включително пред железопътната гара, в продължение на два часа. \r\nНакрая той спрял пред паметника на падналите във войните, излязъл от колата си \"Алфа Ромео\" и се оставил да бъде задържан от полицията без да окаже съпротива. При арестуването му той бил с италианското знаме, увито около раменете му, и отправил фашистки поздрав. В колата му бил открит пистолет Глок.\r\nКметът Романо Каранчини потвърди, че шестима чужденци - петима мъже и една жена - са ранени и че всички са чернокожи. Една от жертвите е с опасност за живота.", "date": "2018.02.03", "title": "Нападателят от Мачерата дебнал мигранти, предал се с фашистки поздрав"}
{"url": "https://www.dnes.bg/stranata/2018/02/03/dvijenieto-po-pytia-mejdu-s-pastra-i-rilski-manastir-e-v-edna-lenta.367028", "text": "Движението в участъка от с. Пастра до Рилски манастир, се осъществява в една лента, поради свлечена скална маса, съобщиха от пресцентъра на Агенция \"Пътна инфраструктура\".От агенцията призовават за движение с повишено внимание в свободната лента, съобразно със създадената организация на движение.\r\n ", "date": "2018.02.03", "title": "Движението по пътя между с. Пастра и Рилски манастир е в една лента"}
{"url": "https://www.dnes.bg/sofia/2018/02/03/dva-signala-za-padnali-kloni-zaradi-silniia-viatyr.367030", "text": "На два сигнала за паднали клони на дървета заради силния вятър на територията на София са реагирали екипи на Дирекция \"Аварийна помощ и превенция\". Няма пострадали хора, съобщават от пресцентъра на Столична община.\nВъв връзка с обявения зе днес жълт код за бурни ветрове от Столична община призовават гражданите да бъдат внимателни и да приберат незакрепените предмети от балконите на жилищата си.Строителните фирми трябва да проверят обектите си и строителните огради, а търговските обекти - своите рекламни и информационни съоръжения.", "date": "2018.02.03", "title": "Два сигнала за паднали клони, заради силния вятър"}
{"url": "https://www.dnes.bg/stranata/2018/02/03/antibiotikyt-ne-reshava-problema-s-gripa.367020", "text": "След като много училища бяха затворени вследствие от грипа, специалисти продължават да дават съвети как да се справим с него.\"Не трябва да се лекува грипа още в първите дни с антибиотик. Специалист ще прецени дали да се даде антибиотик в последствия, ако ума усложнения\", коментирапред Нова тв д-р София Ангелова, председател на Националната асоциация за профилактика на белодробните болести.По думите й, в първите часове на грипа, ако дадем антибиотик, ние ще потиснем още повече имунната система, а в случая организмът има нужда от по-силна имунна система. Затова е нужно да се приемат много течности и да \"пази леглото\", обясни тя. Хубаво е да се приемат и много течности, допълни специалистът.Също така от днес - 3 февруари се отменя обявената грипна епидемия за град София, както и свързаните с нея ограничителни мерки в лечебните заведения\n\n\r\nВ седмицата, предхождаща обявяването на грипна епидемия за град София, са регистрирани 3 179 респираторни заболявания. Заболеваемостта е достигнала стойности до 240.17‰.\r\n ", "date": "2018.02.03", "title": "Антибиотикът - не решава проблема с грипа"}
{"url": "https://www.dnes.bg/obshtestvo/2018/02/03/trygna-li-nazad-bsp-kym-bkp.367018", "text": "Неуважението на депутати от БСП към жертвите на комунизма не е изолиран случай. То се вписва в една тенденция: партията все повече заприличва на своя родител БКП, пише в коментара си Иван Бедров.\r\nНародното събрание гласува да почете с минута мълчание жертвите на комунизма. Първи февруари е обявен за такъв ден, защото на тази дата през 1945 г. са изпълнени смъртните присъди на първи и втори състав на т.нар. Народен съд. И когато депутатите стават на крака, един от тях излиза на трибуната и започва да спори за необходимостта от този жест, а друг напуска демонстративно залата. Нали живеем в демокрация!  \r\nЖаблянов и Симов с удоволствие се възползват от правото си да демонстрират несъгласие, което днешна свободна България им гарантира. В годините, когато са били убивани жертвите, хората не са имали свободата да бъдат несъгласни, пише.\r\nБългарските ученици вече ще изучават тоталитарното минало на страната. Но не само като някакъв исторически период, а ще научават и за престъпленията на комунистическия режим - една революционна промяна, според И. Бедров.\n\n\n\n\r\nТова поведение обаче не е изолиран инцидент. Ако беше такъв, щеше да е интересен единствено с безвкусицата си. Стореното от депутатите социалисти се вписва в тенденцията на втвърдяване на БСП, която зави устремено назад и постави сред своите приоритети защитата на комунистическия режим. Левицата сгъсти във времето посланията си, които накратко звучат така: Тогава беше хубаво, сега е лошо! С това поведение БСП се самоизолира и дава възможност на ГЕРБ да продължи да получава подкрепа с основния мотив „Ние спираме комунистите“.\r\nДа се върнем около година назад - тогава предстояха избори. Лидерката на БСП Корнелия Нинова беше поканена в една телевизия, заедно с едно от младите лица на партията Крум Зарков. Той обаче закъсня за ефир и обясни това с думите: \"Извинявайте, че закъснях, но с друга група ченгета от Държавна сигурност крояхме планове как да мъчим нечий дядо!\". Седмица по-рано Нинова беше обяснила на предизборна среща как \"демокрацията ни отне много\".\r\nНа изборите през 2017 ГЕРБ отново победи БСП, а изследвания показаха, че за част от хората изборът е бил мотивиран основно от страха да не се върнат бившите комунисти.\r\nИ тези две реплики, и поведението на двамата депутати днес не могат да бъдат приемани като нещо изолирано. БСП реши да поведе битка срещу новата учебна програма по история и включването на престъпленията на комунистическия режим. Популярни лица на партията не пропускат да критикуват обществената БНТ, защото в програмата на телевизията намират място дискусионни предавания и документални филми, които запознават публиката с реалността по време на тоталитарния режим. \"История.БГ\" е любима мишена за критика на социалистите, но не само. Защитата на комунизма върви заедно със защитата на интереса на Русия – БСП ляга и става с темата за санкциите срещу висшите руски представители, замесени в незаконното анексиране на Крим. Агресивното противопоставяне на Конвенцията  за превенция и борба с насилието над жени и домашното насилие постави последния щрих върху нейния образ. А той поразително много напомня за бившата комунистическата партия БКП.\r\n\r\nЛинията \"Нинова\" на БСП е добра новина за ГЕРБ. Управляващата партия на практика няма опозиция, която да контролира всяко нейно действие и да предлага реална алтернатива. Носталгията по комунизма може и да гали ушите на малка част от избирателите, но мнозинството българи отдавна са наясно, че това не е алтернатива.\r\nПоведението на БСП отвори още една ниша за ГЕРБ и партията на Бойко Борисов не пропусна да се възползва: антикомунизмът присъства все по-често в репертоара на управляващите. Факт е, че именно при това правителство престъпленията на комунизма най-после влизат в учебната програма. Но факт е също, че само преди година висши представители на ГЕРБ обясняваха от екрана, че към 1989 г. „почти всички бяха в БКП“. Само в последната седмица депутати от управляващата партия прочетоха от парламентарната трибуна две антикомунистически декларации. Дори обвиниха останалите извън Народното събрание малки десни партии, че „по тяхно време“ (1997-2001 г.) не е била извършена лустрация. Малка подробност е, че през 1999 г. Конституционният съд отмени лустрационния закон за администрацията с гласа на Георги Марков, който по-късно бе осветен като сътрудник на Държавна сигурност, а днес е депутат от... ГЕРБ.\r\nТемата за миналото обаче все по-често присъства в политическите спорове и инатът на БСП по този въпрос не е единственото обяснение. Наскоро бе публикувано първото подробно изследване \"Концлагерът Белене\". Част от медиите показват истории на жертви и не бягат от темата. Годините минават, но темата продължава да е актуална – предизвиква интерес у едни и раздразнение у други. Историята не може да бъде заметена, а БСП отново реши да бяга назад.\r\n ", "date": "2018.02.03", "title": "Тръгна ли назад БСП към БКП..."}
{"url": "https://www.dnes.bg/stranata/2018/02/03/kartografirat-seizmichniia-risk-v-stranata.367029", "text": "До края на 2025 г. сеизмичният риск в страната трябва да бъде картографиран. Това предвижда проект на Методика за анализ, оценка и картографиране на сеизмичния риск в Република България.Проектът й е публикуван за обществено обсъждане на интернет страницата на Министерството на регионалното развитие и благоустройството и на Портала за обществени консултации, съобщиха от ведомството.Картографирането на сеизмичния риск е свързано с изграждането на динамична, постоянно обновяваща се система със специализирана геопространствена информация. То ще съдейства за определяне на неблагоприятните последици, които могат да бъдат претърпени в резултат на бъдещи земетресения. Оценката е част от превантивните действия за намаляване на загубите при бедствия.Резултатите от анализа, оценката и картографирането на сеизмичния риск ще бъдат включени в нормативни документи, издавани от министъра на регионалното развитие и благоустройството или съвместно с министъра на вътрешните работи. Те ще бъдат ползвани от всички участници в инвестиционния процес.Методиката е разработена от Националния институт по геофизика, геодезия и картография при БАН по възлагане на Министерството на регионалното развитие и благоустройството. Според направената оценка необходимите средста за изпълнение на заложените в нея дейности са 10 млн. лв.", "date": "2018.02.03", "title": "Картографират сеизмичния риск в страната"}
{"url": "https://www.dnes.bg/notifikacii/2018/02/03/myj-strelia-ot-kola-sreshtu-peshehodci-v-italianski-grad.367033", "text": "Мъж откри огън от кола срещу минувачи в централния италиански град Мачерата, съобщава ДПА.\r\nПри стрелбата са ранени поне двама души.\r\nМъжът, който обикалял града с автомобил, изглежда е стрелял срещу чернокожи, съобщи телевизия РАИ.По информация на Reuters ранените са четирима. Няма яснота за състоянието им.Близо 2 часа след нападението полицията арестува мъжа, открил огън от автомобила си срещу чужденци. На този етап не са ясни мотивите му, но вероятно целта му са били мигранти.\r\n ", "date": "2018.02.03", "title": "Мъж стреля от кола срещу пешеходци в италиански град"}
{"url": "https://www.dnes.bg/mish-mash/2018/02/03/98-75-ot-tialoto-v-mastilo-eto-ia-nai-tatuiranata-jena-v-sveta.366947", "text": "\nШарлот Гутенберг от щата Флорида се сдоби с рекорд на Гинес като най-татуираната жена в света. Цели 98,75 % от нейното тяло са покрити с татуси, предаде агенция ЮПИ.Шарлот за пръв път попадна в Книгата на рекордите през 2015 година, като най-татуираната възрастна жена с 91,5 % покритие на нейното тяло.По думите й сега кожата й е получила \"пълно изчерпване\" откъм татуси. Само малка част от лицето й и дланите й не са били подложени на туша и писеца.Госпожата, която държи и рекорда за най-много татуирани пера по снагата си, е получила първата си татуировка на 50-годишна възраст.", "date": "2018.02.03", "title": "98,75% от тялото в мастило: Ето я най-татуираната жена в света!"}
{"url": "https://www.dnes.bg/eu/2018/02/03/velikobritaniia-pogna-ruskite-avoari-s-neiasen-proizhod.367025", "text": "Заподозрените в корупция руски олигарси вече ще трябва да доказват произхода на парите си в рамките на водената от Великобритания борба с организираната престъпност, заяви британският държавен министър за сигурността и икономическата престъпност Бен Уолъс, цитиран от Франс прес.\n\nЗа целта властите ще използват нова процедура, която влезе в сила тази седмица и позволява изземване на съмнителни авоари и държането им докато бъде обяснен произходът им, каза Уолъс за в. \"Таймс\".\r\nТой изрази волята си \"цялата мощ на правителството\" да се стовари върху корумпираните политици и международните престъпници, които използват Великобритания като убежище, пише БТА.\"Като стигнем до вас, ще дойдем да вземем имуществото ви и ще ви усложним живота\", увери той.\r\nСпоред властите около 90 милиарда лири (102 милиарда евро) незаконни средства се изпират всяка година във Великобритания.По повод Русия Уолъс подчерта, че разследването \"Пералня\", извършено през септември по Проекта за сигнализиране на организирана престъпност и корупция и десетина европейски вестника е разкрило, че множество фиктивни фирми, много от които са регистрирани във Великобритания, са използвани за пране на руски пари през западни банки.\"От разследването узнахме, че със сигурност е имало връзки с руската държава. Знаем какво правят и повече няма да стоим безучастни. Ще се захванем с тези знакови лица, без значение дали са известни на местно или международно ниво\", увери Уолъс.", "date": "2018.02.03", "title": "Великобритания погна руските авоари с неясен произход"}
{"url": "https://www.dnes.bg/stranata/2018/02/03/i-utre-buren-viatyr-shte-zastudee.367031", "text": "През нощта ще продължи да духа силен и бурен южен вятър, но още преди полунощ вятърът ще започне да се ориентира от запад-северозапад и с него да нахлува студен въздух. Ще бъде облачно, от запад ще започнат валежи от дъжд, които до сутринта ще обхванат по-голямата част от страната. Сутрешните температури ще са от 4 градуса в северозападните райони до 14-15 градуса в югоизточните, в София около 5 градуса.Атмосферното налягане ще се повишава, но ще остане по-ниско от средното за февруари, пише БТА.Утре ще духа до умерен, в Дунавската равнина временно силен, запад-северозападен вятър с който ще продължи да нахлува студен въздух. Преди обяд в Югоизточна България все още вятърът ще е силен от юг-югозапад. От северозапад валежите постепенно ще започнат да спират, а след обяд и облачността ще се разкъса.В Източните Родопи и Югоизточна България валежите ще са значителни и ще спрат едва през нощта срещу понеделник. Към 14 часа температурите ще бъдат между 7 и 12 градуса, в София около 8 градуса.Над Черноморието ще бъде облачно с валежи от дъжд. Ще духа до умерен запад-северозападен вятър, но преди обяд по южното крайбрежие все още вятърът ще е силен от юг-югозапад. През деня температурите ще се понижат и към 14 часа ще са между 8 и 10 градуса. Температурата на морската вода е 6-7р. Вълнението на морето сутринта ще бъде 3-4 бала, но ще отслабва и след обяд вече ще е 2-3 бала.Над планините ще бъде облачно с валежи от сняг, в Родопите от дъжд и сняг, но след обяд от северозапад валежите ще започнат да спират. Ще духа силен запад-северозападен вятър, с който ще нахлува студен въздух, но през деня ще отслабне до умерен. Към 14 часа температурата на 1200 метра ще е около 4р, на 2000 метра минус 2р.В понеделник преди обяд на отделни места в южните райони все още ще има слаби превалявания. Облачността ще е променлива, след обяд намаляваща до предимно слънчево. Вятърът ще е слаб до умерен от северозапад. Минималните температури ще са между минус 2 и 3 градуса, а максималните - между 3 и 8 градуса. Във вторник ще преобладава слънчево време, ще бъде и малко по-топло.", "date": "2018.02.03", "title": "И утре бурен вятър. Ще застудее"}
{"url": "https://www.dnes.bg/za-da-se-razbirame/2018/02/03/4-te-jiteiski-etapa-spored-psihologa-karl-iung.366975", "text": "Животът е пътешествие, в което личността ни преминава през фундаментални промени. Замислете се колко етапа сте преминали, как сте израснали или пък не в живота си. Това обаче няма нищо общо с физическата възраст.Психологът Карл Юнг е определил 4 житейски етапа, 4 поведения на личността. Вижте кои са и какво е характерно за всеки от тях.Спортистът е фазата в нашия живот, когато сме най-погълнати от себе си. В живота ни има хора, които никога не излизат от тази фаза или често се връщат към нея. От 4-те етапа, този е най-малко зрял. Характеризира се с това, че сме обсебени от нашите тела и външен вид.За пример на фазата на спортиста вземете тийнейджъри, които минават през огледало. Фазата на спортиста може да бъде нарцистична, критична или дори и двете.Придвижвайки се напред в живота ни, достигаме до фазата на борбата. Това е тази фаза от живота ни, в която искаме да победим света или по-точно, ставаме по-ориентирани в целите, които имаме. Тук суетата от етапът на спортиста започва да избледнява.Етапът на война се характеризира с борбите в живота ни, които срещаме в тази по-ранна възраст. Това е най-често срещаният етап, към който хората се връщат обратно през живота си, докато се преоткриват.", "date": "2018.02.03", "title": "4-те житейски етапа според психолога Карл Юнг "}
{"url": "https://www.dnes.bg/stranata/2018/02/03/uraganen-viatyr-izkoreni-dyrveta-i-nanese-shteti-vyv-vraca.367039", "text": "Вятър със скорост, достигаща до 115 километра в час, изкорени дървета и нанесе щети на сгради във Враца, съобщава БТА.\r\nЕдно от изкоренените дървета в района на църквата \"Св. Николай Мирликийски\" е паднало върху автомобил, движещ се по ул. \"Поп Сава Катрафилов\". Смачкана е предницата, но пътуващите в колата хора не са пострадали. \r\nОт паднали от покривите керемиди и ламарини са нанесени щети и на други автомобили, има изпотрошени витрини и прозорци. Няма данни за пострадали от падащите предмети хора. \r\nУраганният вятър обърна 3 тира на главен път Е-79 край Враца, съобщиха от Областна дирекция на МВР. Движението се извършваше в една лента за няколко часа, но в крайна сметка вече е възстановено.В Монтана силният вятър, който духа от сутринта, е съборил няколко електрически стълба и е повалил дървета в общините Берковица и Вършец, съобщи областният управител на Монтана Росен Белчев.Два стълба са съборени в Берковица и в момента част от планинския град е без електричество заради скъсаните проводници. Един стълб е паднал в село Бързия, община Берковица. Там също електрозахранването е прекъснато. Екипи на \"ЧЕЗ\" в момента работят по отстраняването на повредите. По пътя Берковица-Вършец и на други места в двете общини има паднали дървета, които са почистени и шосетата са проходими, уточни Белчев.От метеорологичната станция в Монтана съобщиха, че силата на вятъра в региона е между 17 и 20 метра в секунда.\r\n ", "date": "2018.02.03", "title": "Ураганен вятър изкорени дървета и нанесе щети във Враца"}
{"url": "https://www.dnes.bg/notifikacii/2018/02/03/vypreki-sankciite-na-oon-kndr-s-iznos-za-milioni-dolari.367021", "text": "Северна Корея е придобила близо 200 милиона долара през 2017 г. от износ на продукция в нарушение на санкциите на ООН, а освен това продавала оръжия на Сирия и Мианма. Това се посочва в поверителен доклад на независими експерти, изготвен по поръчка на международната организация, предаде Ройтерс.В доклада до комисията по санкциите към Съвета за сигурност се казва, че Пхенян е доставял въглища до пристанище в Русия, Китай, Южна Корея, Малайзия, Виетнам и други страни. Доставките са били извършвани главно с фалшиви документи, свидетелстващи, че въглищата са с произход Русия или Китай, а не Северна Корея. \"КНДР вече пренебрегва повечето от последните резолюции, като използва международни мрежи за доставка на петрол, съучастници от чужбина, офшорни компании и международната банкова система\", са казва в доклада от 213 страници.Експертите посочват, че са са проучили настоящото сътрудничество между Сирия и Мианма в областта на балистичните ракети, вкл. над 40 недекларирани доставки от Северна Корея за Сирия през периода 2012-2017 г. Доставките са били за сирийския център за научни изследвания и развойна дейност, който ръководи химическите оръжейни програми на Дамаск. Разследването е показало също данни за други нарушения на оръжейното ембарго, вкл. чрез \"трансфер на елементи, използвани в балистични ракети и химически оръжейни програми\", пише в доклада, цитиран от БТА.Дипломатическата мисия на Сирия в ООН не отговори на искането за коментар, а от посолството на Мианма заявиха, че понатоящем страната \"не поддържа оръжейно сътрудничество\" със Северна Корея и спазва санкциите. Нямаше коментар и от мисията на КНДР в ООН, посочи Ройтерс.", "date": "2018.02.03", "title": "Въпреки санкциите на ООН, КНДР с износ за милиони долари"}
{"url": "https://www.dnes.bg/obshtestvo/2018/02/03/silen-viatyr-vilnee-v-sofiia-padnali-svetofari-pokrivi-dyrveta.367046", "text": "\nУсложнена е обстановката на територията на София и област Враца заради силния вятър, съобщиха от МВР. \r\nПо информация на ГД „Пожарна безопасност и защита на населението“ към 16.00 часа днес на територията на столицата са постъпили близо 50 сигнала, повечето от тях за паднали клони и дървета. Спасителни екипи работят по отстраняването им. Те се отзоваха и на съобщение за паднала метална обшивка на покрив на ул. \"Пиротска\" №3. При инцидента няма пострадали хора. \nСветофарна уредба пък се стовари на платното в столичния квартал  \"Люлин\" 7 в следствие на силния вятър. Няма пострадали хора, но устройството е напълно унищожено.\r\nНа територията на област Враца са постъпили 34 сигнала, а в област Монтана - 7 (за град Берковица и град Вършец). По информация на спешния център във Враца има един пострадал гражданин от паднала ламарина, който е настанен в болница. По последни данни в двете области обстановката се нормализира.\r\nИма подадени и 6 сигнала за паднали дървета и затиснати три автомобила в района на Боровец. За щастие там също няма пострадали, екипи са на място за отстраняване на последствията и освобождаване на колите.\r\nПредвид метеорологичната прогноза за очаквани силни ветрове, по нареждане на ръководството на МВР, още вчера са разпратени до кметовете на общините указания за реакция в случай на усложнена обстановка по места. \r\nOт Главна дирекция „Пожарна безопасност и защита на населението“ (ГДПБЗН) припомнят основните правила за безопасност при такива обстоятелства:\r\n- Ако сте в къщи, при възникване на смерч или необичайно силен вятър, изключете тока, водата и газта, затворете плътно вратите и прозорците;\r\n- Не оставайте на открито, веднага потърсете място за подслон, защото има опасност от падащи отломки от сградите и други предмети, които могат да ви наранят. Смерчът засяга най-често покривните конструкции и горните етажи;\r\n- Ако сте далеч от дома си, влезте в обществена сграда, подлез, потърсете сигурен подслон.\r\n- Ако сте на път, спрете автомобила на открито място, далеч от електропроводи, дървета и от надвиснали скални маси. Потърсете подслон!\r\n- Ако сте на полето или в планината, потърсете ниски места до отминаване на опасността.", "date": "2018.02.03", "title": "Силен вятър вилнее в София: Паднали светофари, покриви, дървета..."}
{"url": "https://www.dnes.bg/sport/2018/02/03/koi-shte-ni-predstavia-v-piongchang-daniela-kadeva-biatlon.367037", "text": "Dnes.bg продължава да ви представя, които ще се състезават за страната ни на предстоящите зимни олимпийски игри в ПьонгЧанг.Даниела Кадева е една от най-младите национални състезателки по биатлон. Родена на 1 януари 1994 г. в Банско, представлява България на световното първенство 2015 г. в Контиолахти (Финландия).На европейското първенство за девойки в Банско 2013 заема 24 място в индивидуалното. Година по-късно на ЕП за девойки в Нове Миесто (Чехия) заема  25 място в преследването и 31 място в спринта.Беше част от отбора и за Евро 2018 в Риднау Вал-Ридана (Италия). В спринта се представи най-добре от нашите момичета и зае 21-во място, като не пропусна нито една мишена.Олимпиадата в Пьонгчанг ще бъде първа в нейната кариера.\r\n\r\n ", "date": "2018.02.03", "title": "Кой ще ни представя в Пьонгчанг? Даниела Кадева, биатлон"}
{"url": "https://www.dnes.bg/obshtestvo/2018/02/03/bsp-s-promeni-na-zakona-za-zashtita-na-domashno-nasilie.367023", "text": "\r\n                        \r\n                        \r\n                        \r\n                    \r\nДомашното насилие да се третира като престъпление от общ характер, тъй като досега е било от частен, предлагат още социалистите, съобщава.\n\n\r\nБСП искат изграждането на кризисни центрове, които да предлагат закрила на жени, претърпели насилия у дома. Един от тези центрове е в Перник. Той бе посетен от председателя на европейските социалисти Сергей Станишев - радетел за ратификацията на Истанбулската конвенция.\r\nОт самите центрове за жени и деца, жертви на насилие обаче са категорични, че само това няма да е достатъчно. Причината е, че конвенцията задължава държавата да промени политиката си, свързана с казуса. Освен това насилниците ще подлежат и на по-сериозно преследване от Закона, категорични са още специалисти.\r\nЗаконодателните си промени срещу насилието над жени БСП ще внесат през следващата седмица в парламента.\r\n ", "date": "2018.02.03", "title": "БСП с промени на Закона за защита на домашно насилие"}
{"url": "https://www.dnes.bg/notifikacii/2018/02/03/izrael-nanese-vyzdushen-udar-v-ivicata-gaza.367024", "text": "Израелските ВВС нанесоха удар в южната част на ивицата Газа, след като от палестинския анклав тази нощ бе изстреляна ракета по Южен Израел, която не взе жертви, предаде Франс прес.\n\n\"В отговор на изстрелването на ракета по Южен Израел самолети нанесоха удар по две военни структури\", се казва в изявление на израелската армия. При въздушния удар също няма жертви, съобщава БТА.Това е втората размяна на удари за последните 24 часа. Вчера израелската армия удари позиция на Хамас в ивицата Газа в отговор на изстреляна в четвъртък ракета.Ракетният обстрел често е дело на маргинални въоръжени групировки, но Израел държи отговорно управляващото ивицата Газа движение Хамас за всички ракетни атаки от Газа и удря негови позиции като ответна мярка.Израел и Хамас спазват крехко примирие от края на войната през лятото на 2014 г. То е третото в ивицата Газа откакто ислямисткото движение завзе властта през 2007 г.", "date": "2018.02.03", "title": "Израел нанесе въздушен удар в ивицата Газа"}
{"url": "https://www.dnes.bg/stranata/2018/02/03/kak-zagina-kristian-mvr-neravnosti-po-traseto-na-sheinata.367010", "text": "4-годишният Кристиан, син на министъра на транспорта, информационните технологии и съобщенията Ивайло Московски, загина вчера дледобед при тежък инцидент на Боровец.\n\n\n\r\nНеофициалната информация е, че двамата са били на моторна шейна, която най-вероятно се е ударила в дърво.\r\nВсе още не е потвърдено дали трагедията се е разиграла на пистите в зимния курорт, или извън тях.\r\nТеренът в района на хижа \"Чакър войвода\" е изключително труднодостъпен. Местните казват, че до хижата се достига само с моторни шейни или с планински водач, пише \"Монитор\".\r\nМВР пусна кратка информация за инцидента с 4-годишното момченце. В полицията е бил получен сигнал за трагедията към 15,15 ч. \r\nИма установени свидетели на случилото се, но не може да даде повече информация, тъй като текат процесуално-следствени действия, съобщиха от МВР.\r\nЗагиналото момченце е по-малкият от двамата сина на Ивайло и Маринела Московски. По-големият е Александър, който е на 7 години.\r\nСъпругата на министъра, която работеше в българска банка, от години се грижи за децата, тъй като съпругът ѝ е един от най-ангажираните в правителството на Бойко Борисов.\r\nИвайло Московски е сред най-успешните министри. Той е трети мандат начело на Министерството на транспорта.\r\nСпоред близки на Московски министърът си е взел ден почивка, за да бъде със семейството си.\r\nЕкипът на Dnes.bg изказва съболезнованията си за сполетялата ги трагедия на семейството на министър Московски и всички техни близки.", "date": "2018.02.03", "title": "Как загина Кристиан? МВР: Неравности по трасето на шейната!"}
{"url": "https://www.dnes.bg/obshtestvo/2018/02/03/prof-rumen-neikov-da-gledash-machovete-ot-syvetskata-armiia.366814", "text": "\r\n                        \r\n                        \r\n                        \r\n                    Потомък на арх. Любомир Нейков, наричан \"Феноменът на столичното градоустройство\" гостува във \"Фамилно\" тази събота. \r\nПроф. Румен Нейков е изявен оперен композитор, преподавател и общественик. Той е носител на Златен кръст за заслуги към Република Австрия, а заедно със съпругата му са организатори на Виенския бал в София. \r\nТой е страстен почитател на творчеството на Карл Май и е притежател на голяма колекция от негови книги.\r\nНеговият баща е човекът, настоял жилищните комплекси да бъдат топлофицирани. Неговото верую е намерило израз и в насърчаване на безвредната промишленост,  богатото озеленяване и насочване на паркови ареали към Витоша, Люлин, Лозен и така наречения \"плавателен\" канал Панчарево - Павлово - проекти познати като \"зелена огърлица\" на София и още редица важни проекти в цяла България. \r\nАрх. Любомир Нейков е почетен гражданин на София и е отговарял за възстановяването на столицата след бомбардировките през 1944-та.\r\n\"Баща ми през 1936-та година е бил сред носителите на олимпийския огън при преминаването му през България. Баща ми е бил дясната ръка на прочутия немски архитект Адолф Мусман, създал уникален градоустройствен план на столицата, който впоследствие не е завършен\", разказа проф. Нейков.\r\nA като дете проф. Нейков е имал достъп и до най-невероятните места, като например... Паметника на съветската армия, който всъщност е кух. Професорът разказва, че заедно със сестра си са гледали мачове на Националния стадион. \r\nЦелия разговор гледайте от 10:30 часа във \"Фамилно\" по ", "date": "2018.02.03", "title": "Проф. Румен Нейков: Да гледаш мачовете от \"Съветската армия\"!"}
{"url": "https://www.dnes.bg/eu/2018/02/03/briuksel-iska-cheshmiana-voda-a-ne-butilirana-v-barovete.367004", "text": "Собствениците на заведения да предлагат на клиентите си повече безплатна чешмяна вода и по-малко бутилирана, предлага Брюксел. Европейската комисия подготвя промени в Директивата за питейната вода, които целят подобряване на достъпа на гражданите до водоснабдяване и подобряване на качеството на водата за пиене, съобщава \"Сега\".\r\nЗам.-председателят на ЕК Франц Тимерманс заяви пред БНТ, че 23 милиона от 500-те милиона европейци все още нямат достъп да питейна вода. Брюксел ще изисква от държавите членки да подобрят достъпа до вода за пиене, особено за уязвими и маргинализирани групи.На практика това означава повече обществени чешми и водоснабдителни съоръжения в гета и махали. Еврокомисията ще разшири и списъка с вредни вещества, които не трябва да се съдържат в питейната вода. Ще се въведат и по-високи стандарти за строителните материали във водния сектор, като резервоари и тръби, които често са източник на замърсяване.\r\nС мерките Брюксел се надява да окуражи хората да пият повече вода от чешмата. \"Бихме искали да насърчим и собствениците на ресторанти и заведения да предлагат безплатна вода от чешмата на клиентите си. Мисля, че това ще повлияе положително на околната среща, на здравето на гражданите и на техните портфейли\", допълва Тимерманс.\r\nСпоред него така домакинствата в Европа могат да спестяват общо 600 милиона евро годишно. А също и да намалят пластмасовите отпадъци, замърсяващи европейските пътища, плажове и водни басейни.\r\nПредстои в следващите месеци държавите-членки и евродепутатите да решат дали ще приемат предложенията на Комисията за насърчаване на консумацията на чешмяна вода.", "date": "2018.02.03", "title": "Брюксел иска: Чешмяна вода, а не бутилирана в баровете"}
{"url": "https://www.dnes.bg/stranata/2018/02/03/dinamichno-vreme-valeji-viatyr-a-gradusite-do-18.367006", "text": "През денонощието времето ще е динамично. Облачността ще е по-често значителна и главно в планинските райони ще има валежи. Ще духа южен вятър, ще е поривист и в районите, северно от планините временно ще се усилва до бурен. Остава топло за февруари с минимални температури между 3 и 8 градуса, максимални - между 13 и 18 градуса, малко по-ниски в крайните северозападни райони, съобщава БТА.Над Черноморието облачността ще е значителна, почти без валежи. Ще духа силен юг-югозападен вятър. Максималната температура на въздуха ще е 13-16 градуса. Температурата на морската вода е 6-7 градуса. Вълнението на морето ще бъде предимно 3 бала.Над планините ще преобладава облачно време с превалявания от дъжд, над 2200 метра - от сняг. Ще е ветровито, със силен по билата - бурен югозападен вятър. Температурите ще се повишат и максималната на височина 1200 метра ще е около 11 градуса, на 2000 метра - около 4 градуса.През нощта срещу неделя и в неделя от северозапад ще прониква студен въздух. Температурите в Западна и Централна България ще се понижат, максималните ще са до 6-8 градуса, а в източните райони ще са все още високи - до 15-16 градуса. Валежите от дъжд ще се активизират, значителни ще са в Рило-Родопската област и около централната и източната част от Стара планина.След обяд, със застудяването в Западна България в по-ниските планински райони, както и във високите котловинни полета дъждът ще преминава в сняг, но бързо ще спре. През нощта валежите навсякъде ще спрат, най-късно в югоизточните райони. В понеделник температурите ще се понижат още. Ще духа слаб до умерен северозападен вятър, облачността ще е променлива, над по-голямата част от страната намаляваща до предимно слънчево", "date": "2018.02.03", "title": "Динамично време: Валежи, вятър, а градусите до 18 "}
{"url": "https://www.dnes.bg/stranata/2018/02/03/prozrachnost-za-korupciiata-izlagat-dalaverite-v-sait.367001", "text": "Данните от корупционни престъпления вече ще се качват на общ сайт. Това реши на свое заседание Националният съвет по антикорупционни политики, съобщиха от МС. ОЩЕ ПО ТЕМАТА От устата на вицето: Корупцията е в подсъзнанието на всеки! За борба с корупцията – слагат таван на глобите. Защо? Дебатите по вота: Що е то корупция и само у нас ли е? Мястото, на което ще бъдат публикувани данни, е именно интернет страницата на самия съвет. Именно там ще се намира обобщена информация за борбата с корупционните престъпление, тъй като сега три различни институции боравят с нея, но е достъпна на едно място. В момента прокуратурата и ВКС публикуват данни за досъдебните производства и повдигнатите обвинения за корупция по високите етажи на властта, както и за хода на делата, но на своите сайтове. Така занапред всяка институция ще подава данни на сайта, а правосъдното ведомство ще дава информация за изпълнението на присъдите. Съветът обсъдил и важността от провеждане на публична и прозрачна процедура при избора на шеф на новата комисия за борба с корупцията. Прочети още на: https://www.dnes.bg/stranata/2018/02/03/prozrachnost-za-korupciiata-izlagat-dalaverite-v-sait.367001", "date": "2018.02.03", "title": "Прозрачност за корупцията. Излагат далаверите в сайт"}
{"url": "https://www.dnes.bg/akoshtete-vqrvaite/2018/02/03/sled-10-godini-semeistvo-se-sybra-s-izcheznaloto-si-kuche.367011", "text": "Семейство от американския щат Пенсилвания се събра тази седмица със своето куче, изчезнало преди 10 години, предаде АП.Дебра Сойервелд и роднините й са смятали черната лабрадорка Аби за мъртва, след като през 2008 г. тя избягала от дома им в град Аполо. Но миналата събота се получила радостната вест, че кучето е намерено, пише БТА.То се появило пред вратата на жител на селището Лоуър Бъръл, отстоящо на 16 км от Аполо. Човекът уведомил службата за защита на животните, след което по информацията в имплантирания чип бил установен собственикът.Очевидно някой е полагал добри грижи за кучето през изминалите десет години. Сойервелд казва, че Аби е в добро здраве и все още помни командите, към които е била приучавана в семейството. ", "date": "2018.02.03", "title": "След 10 години: Семейство се събра с изчезналото си куче"}
{"url": "https://www.dnes.bg/usa/2018/02/03/beliiat-dom-se-usymni-v-pochtenostta-na-fbr.367012", "text": "Разсекретен документ относно разследването за руска намеса в изборите в САЩ \"поражда сериозна загриженост за почтеността на решенията, взети на високите нива в министерството на правосъдието и ФБР\", обяви снощи Белият дом, цитиран от ДПА.В съобщението се пояснява, че разсекретяването на паметната записка, в която се твърди за неправомерни действия на ФБР в ранния етап от руското разследване, е било взето от президента Доналд Тръмп след консултации с неговия екип по националната сигурност.\n\n\nВ записката, изготвена по нареждане на републиканеца Девин Нунес, шеф на комисията по разузнаване в Камарата на представителите, се казва, че в навечерието на изборите през 2016 г. високопоставени членове на разследващия екип са имали предпочитания към демократите, а не към републиканците, пише БТА. В документа се отправят обвинения към ФБР и министерството на правосъдието, че са подвели съдия в опит да се удължи срока за наблюдение срещу Картър Пейдж, съветник по външната политика в предизборния щаб на Тръмп.Критици твърдят, че огласяването на паметната записка цели да попречи на разследването на специалния следовател Робърт Мълър за евентуална намеса на Москва в изборите, а също да омаловажи предположенията, че щабът на Тръмп е контактувал с Русия по време на предизборната кампания през 2016 г., отбеляза ДПА.Затова пък директорът на ФБР Кристофър Рей е разпратил съобщение до подчинените си, че застава зад тях след разсекретяването на паметна записка на конгресмени републиканци, предаде Ройтерс.\"Стоя зад нашата споделена решимост да вършим работата си независимо и по правилата\", пише в съобщението. \"Говоренето е евтино. Работата която вършите ще е трайна\", добавя той.В декласифицирания документ се твърди, че ФБР и министерството на правосъдието са били предубедени срещу президента Доналд Тръмп в разследването за евентуална руска намеса в изборите през 2016 г. ", "date": "2018.02.03", "title": "Белият дом се усъмни в почтеността на ФБР"}
{"url": "https://www.dnes.bg/zvezdi/2018/02/03/kakvi-roditeli-sa-zvezdite-razkazvat-decata-im.366941", "text": "Всеки приема майка си просто като негова майка, без да се замисля каква е тя извън тази роля. Очевидно същото важи и за тези, които имат известни майки.\r\nТези звезди споделиха какво е било да израснат в светлината на прожекторите, преди да станат известни, а това, което имат да кажат, може да ви изненада.\r\nЗоуи е дъщеря на актрисата Лиза Боне и певеца Лени Кравиц. През 2017 г. тя разказва, че „наистина не е готино“ да я сравняват с родителите ѝ.\r\n\"Когато баща ти и майка ти са толкова готини, но ти не си... Мисля, че може би оттук идва тази идея, че наистина не съм готина. А тя е станала част от мен\", казва тя.Вижте останалите в", "date": "2018.02.03", "title": "Какви родители са звездите, разказват децата им"}
{"url": "https://www.dnes.bg/eu/2018/02/03/sled-brexit-uvelichava-li-se-vnoskata-ni-za-chlenstvo-v-es.367013", "text": "Министерството на финансите опроверга информация, според която осем страни, сред които и България, са се споразумели да увеличат вноските си в бюджета след излизането на Великобритания от общността.Според прессъобщението от министерството, страната ни не е изразявала такава позиция и такава не е била обсъждана в нито един работен или официален формат за преговори между държавите-членки и Европейската комисия.Първото предложение на Комисията за бюджет на ЕС за следващия програмен период се очаква да бъде представено през май тази година.Дебатът за многогодишната финансова рамка предстои и в рамките на Българското председателство на Съвета на Европейския съюз, като София ще бъде домакин на две тематични конференции на високо ниво през март и през юни тази година.", "date": "2018.02.03", "title": "След Brexit... увеличава ли се вноската ни за членство в ЕС?"}
{"url": "https://www.dnes.bg/akoshtete-vqrvaite/2018/02/03/kak-revnuvat-myjete-spored-zodiiata-1-chast.366940", "text": "Има мъже, които никак не умеят да крият своите емоции, а може би просто не искат да го правят. Вие си мислите, че той се шегува, когато ви казва, че ще му липсвате? Или пък ви изглежда невероятно, ако ви сподели, че ревнува от някой?\r\n \r\nИма и такива господа обаче, които много добре се прикриват, дори понякога нарочно показват точно обратното на това, което чувстват, за да не бъдат разкрити, а отношенията с такива хора не са никак лесни.\r\n \r\nСпоред астрологията, зодиакалният знак показва кой как реагира в любовта, когато изпитва ревност:\r\n \r\n \r\nМъжете Овни нито могат да крият емоциите си, нито имат такова намерение. Ако мъжът от тази зодия изпитва увлечение към вас, трябва да имате предвид неговата буйна, огнена ревност, която ще ви залее, дори само да погледнете друг. От него може да очаквате да проверява телефона ви и дори да ви следи, а когато забележи нещо нередно, вие определено ще разберете.\r\n \r\n \r\nМъжете Телци не биха показали ревността си директно в началото. Те ще ви се сърдят, но едва ли ще разберете каква е причината. Ако това, което е провокирало ревността им продължава да ги дразни, очаквайте скандал. Все пак и неговото търпение си има граници, а способността му да приема своята дама за собственост прави нещата опасни.\r\n \r\n \r\nКакто във всичко останало, в любовта този мъж е на приливи и отливи. Днес ще ви обича много, но утре няма да ви обръща чак такова внимание. Дали ще ви ревнува, зависи от моментното му настроение. Мъжът Близнаци може да подмине вашия флирт с друг пред очите си, без изобщо да обърне внимание, а по-късно да се разсърди и ядоса за нещо много по-дребно.", "date": "2018.02.03", "title": "Как ревнуват мъжете според зодията? (1 част)"}
{"url": "https://www.dnes.bg/stranata/2018/02/03/ozvereli-kucheta-vyrzani-na-sindjiri-a-koi-gi-kontrolira.367005", "text": "Живи аларми на синджир - в това се превръщат 90% от кучетата, които се взимат, за да се отглеждат като домашни любимци от безотговорни стопани у нас. Оставени на самотек, животните озверяват и стават опасни. Никой не знае какъв е броят им и не контролира собствениците им, посочиха от фондация \"Четири лапи\".Трагедията от пазарджишкото село Мокрище, при която домашен, изнемощял питбул уби 3-годишно дете, е последният пример докъде води тази практика и липсата на контрол от страна на институциите, заяви Явор Гечев от организацията пред \"Труд\".\"Това се случва единствено благодарение на безотговорността на хората, животните няма как да бъдат обвинявани. Емблематичен пример е за това как не трябва да се отглеждат нито деца, нито животни. 90 на 100от кучетата на село се отглеждат по този начин - вързани на синджир, без да се полагат необходимите грижи за тяхното възпитание, за тяхното лечение, за храненето им. Те са оставени на самотек като живи аларми Колкото по-силно лаят, колкото по-злобни са, толкова по-доволен е стопанинът, защото има кой да му пази градината.Практиката не е само на село, защото много от тези хора, дойдоха и в града. Много хора си взимат домашен любимец, защото има някаква модна тенденция: взимат го, за да печелят от него - дали от разплод, дали от боеве\", уточни той.\n\n\n\nНикой не знае колко са домашните кучета у нас и как се гледат. Последният отчет за изпълнение на общинските програми за овладяване на популацията на безстопанствените кучета за 2016 г. показва единствено броя на регистрираните официално. Към 2016 г. те са 33 882, докато през 2015 г. са били 29 215.Въпреки ръста, регистрацията и чипирането на кучета остава непопулярна мярка, защото с годината контролът върху собственици на кучета е почти нулев. Той трябва да се осъществява от общините, както и от Агенцията по безопасност на храните (БАБХ), но усилията в тази посока липсват, отчитат експерти.\"Масово общините не контролират собствениците, които живеят на тяхна територия. Това трябва да стане чрез проверки. Когато животно се отглежда при условия, които са в нарушение на Закона за защита на животните, а това включва и отглеждането на къс синджир - трябва да има санкции и от страна на БАБХ, уточни Гачев.Статистиката сочи, че на година има поне 2 случая на инциденти с домашни кучета, като често те са от по-едри породи. В тях попада и този от свищовското село Козловец от началото на 2017 г., когато двете кучета на Петър и Велика убиха 80-годишната баба Гина. Година по-късно Районна прокуратура - Свищов внесе в съда обвинителен акт срещу стопаните на кучета.\"Породата няма значение. В общи линии, който иска да си гледа питбули, ще продължи да го прави. При такъв занижен  контрол, колкото и да забраняваме питбули ще се отглеждат. В крайна сметка породата сама по себе си не е виновна. Много ми се иска някой ден притежаването на домашен любимец в България да е по-скоро лукс, отколкото начин да се спестят пари от охрана или нещо друго\", допълни Гечев.", "date": "2018.02.03", "title": "Озверели кучета, вързани на синджири – а кой ги контролира?"}
{"url": "https://www.dnes.bg/kino/2018/02/03/chujdi-produkcii-u-nas-ni-nosiat-ot-1-do-10-mln-evro.367000", "text": "Между 1 до над 10 милиона евро внасят чуждите филмови продукции, заснети на български терен. Сумата варира според мащаба и сложността на проекта, като в нея са включени наемите на студиа, декор, техника, хонорарите на специалистите и т.н. Така продуцентите на по-малките продукции внасят в страната ни между 1 и 3 милиона евро за средно около 2 месеца работа, съобщава \"Монитор\".\r\nНад 200 малки проекти и реклами са реализирани в най-голямото ни студио \"Ню Бояна\" за изминалата 2017 г. Сред тях попадат както реклами и късометражни филми, така и по-нискобюджетни ленти като британския сериал Plebs. Продукцията на ITV2 е изцяло заснета у нас от първия й сезон през 2013 г. Миналата година тя реализира последния си четвърти сезон, бюджетът на който възлиза на над 2 милиона евро.\r\nСред големите продукти, снимани у нас през изминалата година, са \"Код: 211\" (реж. Йорк Шакълтън), \"Хелбой\" (реж. Нийл Маршал), \"Ангелът\" (реж. Ариел Вромън) и др., всички 27 от които са внесли по над 9-10 милиона евро в страната.Макар продукции от калибъра на \"Код: Лондон\" и \"Хелбой\" да разполагат с бюджет, надхвърлящ почти шесторно тази сума, практиката показва, че у нас продуцентите изразходват сравнително малка част от него. Причината – в повечето случаи по продукциите се работи и извън България.Така например постпродукцията на филма на Маршал, който доведе за снимки у нас звезди като Мила Йовович, Иън Макшейн и Дейвид Харбър, се осъществява както от специалистите в „Ню Бояна“ у нас, така и в студиото им в Лондон и в други чуждестранни локации.Специално за логистиката на лентата от киноцентъра в София изградиха motion capture студио, позволяващо изграждането на 2D и 3D компютърни анимации според предварително заснето движение. \"Хелбой\" е и сред проектите, които са инвестирали най-много за постпродукция у нас, като сумата достига до 2-3 милиона евро.", "date": "2018.02.03", "title": "Чужди продукции у нас ни носят от 1 до 10 млн. евро"}
{"url": "https://www.dnes.bg/notifikacii/2018/02/03/otgovorite-na-nai-vajnite-vyprosi-v-sezona-na-gripa.366953", "text": "Грипните вируси са само част от причинителите на сезонни заболявания. Повече от 300 са вирусите, които традиционно ни атакуват в зимния период. Най-непредвидим, изменчив и опасен обаче е грипният вирус, като в годините се променят активните за сезона щамове. По данни на Националната референтна лаборатория към Центъра за заразни и паразитни болести, най-често разпространеният в момента грипен щам е от група Б.  Педиатрите съветват да се обръща сериозно внимание на всеки симптом, тъй като при децата усложненията настъпват бързо – в рамките на 2-3 дни. Какво трябва да знаем за грипа в пика на разпространението му? Можем ли да предпазим децата си и как да реагираме, ако се разболеят? Пет бързи отговора на най-често задаваните въпроси от вирусолога проф. Д-р Радка Аргирова, дмн, и д-р Калин Лисички, началник на Клиниката по педиатрия в Аджибадем Сити Клиник Болница Токуда.  Малките деца до 2-годишна възаст са една от групите с повишен риск по време на грипна епидемия, заедно с бременните жени и възрастните хора. Факторите, които ни правят по-лесно податливи на вирусни инфекции са простудата, общият намален имунитет, неправилно хранене, контакт с вече заболели.   За да намалим риска от заболяване, трябва да се грижим детето да е адекватно облечено за условията. Това означава както да не е твърде тънко облечено в най-студените дни, така и да не е прекалено облечено в по-топли зимни дни навън, както и в затворени, отоплени помещения. Възрастните трябва да следят помещенията да се проветряват редовно, децата да спазват добра хигиена с често миене на ръцете, и по възможност винаги да си слагат маски на публични места – в градския транспорт например. Важно е също в детските заведения да се спазва условието да не се допускат деца със симптоми на вирусна инфекция. ", "date": "2018.02.03", "title": "Отговорите на най-важните въпроси в сезона на грипа"}
{"url": "https://www.dnes.bg/stranata/2018/02/03/smetishte-izpravi-otnovo-na-protest-jiteli-na-djerman.367015", "text": "Проект за депо за битови отпадъци изправи един срещу друг жители на Джерман и община Дупница, съобщава Bulgaria ON AIR. ОЩЕ ПО ТЕМАТА Джерман на протест заради депото за отпадъци Споровете между местните хора и общинската управата дали да има или не депо за битови отпадъци в землището на село Джерман продължават от години. В решенито си да не позволят строителство на съоръжението, местните хора се организират в сдружение. Изпращат сигнали до различни институции, с настояване проектът да бъде спрян. Изграждането на депото за битови отпадъци е по европейски проект, уточниха от общината в Дупница. Експертите са категорични, че то не представлява екологична заплаха. Хората в село Джерман обаче са категорични - утре отново излизат на протест. ", "date": "2018.02.03", "title": "Сметище изправи отново на протест жители на Джерман"}
{"url": "https://www.dnes.bg/muzika/2018/02/03/spice-girls-otnovo-zaedno-vsiaka-s-honorar-ot-10-mln-liri.367016", "text": "Британската момичешка група Spice Girls ще се събере отново за съвместни проекти, след като Виктория Бекъм се е съгласила да се присъедини към другите певици от бандата, предаде ТАСС като цитира британски медии. Хонорарът на всяка от участничките в групата ще е 10 милиона британски лири.Гери Халиуел, Мел Си, Ема Бънтън, Мел Би и Виктория Бекъм ще се съберат отново 22 години след излизането на хита им \"Wannabe\". През 2012 г. групата се събра и пя по специален повод - закриването на Олимпийските игри в Лондон, пише БТА.\"Никой не мислеше, че подобно събиране някога ще е възможно - заяви близък до групата източник. - Но след дълги преговори Виктория се съгласи, че тази година е дошло време да се работи над нови проекти. Това е изумително, като се има предвид, че тя винаги е казвала, че няма да се върне в групата.\"Новите проекти включват телевизионно шоу в Китай и сключване на договори за спонсорство.", "date": "2018.02.03", "title": "Spice Girls - отново заедно. Всяка с хонорар от 10 млн. лири"}
{"url": "https://www.dnes.bg/usa/2018/02/03/ekstradiraha-rusnak-ot-ispaniia-v-sasht-za-kiber-ataka.367019", "text": "Гражданин на Русия, обвинен, че е оперирал с мрежа заразени компютри, използвани за киберпрестъпления, бе екстрадиран от Испания в САЩ, където вчера бе изправен пред съд, предадоха осведомителните агенции.Според американската прокуратура 37-годишният Пьотър Левашов е управлявал мрежата \"Келихос\", обединяваща над 100 хиляди заразени компютъра, чрез които киберпрестъпници са разпространявали вируси, зловредни програми с искане на откуп, подмамаващи имейли и други спамове. Левашов отхвърля обвинителния акт в осем точки, внесен през април м.г. във федерален съд в щата Кънектикът. Същия месец руснакът е бил арестуван в Барселона.През септември в делото за екстрадиция той е заявил пред испанския Върховен съд, че е работил в продължение на десет години за партията \"Единна Русия\" на руския президент Владимир Путин, предаде тогава РИА \"Новости\", цитирана от Ройтерс. Според руската информационна агенция той казал, че ако бъде пратен в САЩ, там ще го изтезават, за да изтръгнат информация за политическата му дейност.Пред съда в Кънектикът снощи Левашов не се е признал за виновен. Той остава в затвора на град Бриджпорт поне до понеделник, каза негов адвокат, цитиран от ТАСС.Руското посолство във Вашингтон възнамерява да окаже необходимото съдействие - консулско и юридическо - на руския гражданин. ", "date": "2018.02.03", "title": "Екстрадираха руснак от Испания в САЩ за кибер атака"}
{"url": "https://www.dnes.bg/izvanrelsi/2018/02/03/fermeri-boriat-depresiiata-syblichat-se.366942", "text": "Един мъж от Австралия изказва своята тревога относно фермерската общност със серия от голи снимки. \r\nБен Бруксби, 24-годишен фермер от Виктория, е ревностен привърженик на идеята за повишаване на осведомеността относно психичното здраве - особено в селски райони на страната, където животът е по-труден. \r\nСлед като позира гол в своя собствен имот, на Бруксби му хрумва идея как да насърчи другите фермери да започнат да говорят открито за депресията. \r\n„Идеята е, че не е лесно да свалим дрехите си и да останем голи, също както не е лесно да говорим за емоциите и чувствата си. Ако успея да спася един живот, тогава съм свършил работата си. Няколко души ми казаха, че това е предизвикало разговори и същевременно хората са се забавлявали със снимките\", споделя фермерът.\r\nНеговите лични битки с това заболяване са го вдъхновили да помогне и на другите хора, които се борят със същите демони. \r\nБруксби събира снимки на хора от селските райони в Австралия и ги споделя в проекта за психичното здраве, известен като The Naked Farmer. Той се надява, че като покаже мъже и жени фермери по този начин, ще даде кураж на хората да се говорят за емоционалното си здраве.\r\nБен обяснява, че нивата на самоубийство и депресия в земеделските общности в Австралия са високи, поради самотата и непредвидимия характер на селското стопанство.\r\nРезултатът от любопитната инициатива може да видите в в ", "date": "2018.02.03", "title": "Фермери борят депресията: Събличат се! "}
{"url": "https://www.dnes.bg/obrazovanie/2018/02/03/uchitelite-na-psihotest-zastrasheni-li-sa-ot-byrnaut.367014", "text": "Професионално прегряване или некомпетентност. Това са възможните причини за случилото се в Бургас смятат хората, обучаващи бъдещи учители. Според тях един от начините за откриване на проблем е чрез психотест на учителите, съобщава Нова тв.\r\nСпоред Наредба на Здравното министерство от 2017 г., психотестовете трябваше да станат ежегодни и през тях да минават всички педагози. В края на миналата година обаче, след недоволството на синдикати и учители, проверката на психичното здраве беше окончателно отменена.\n\n\n\n\r\nСписъкът на заболяванията, за които психиатрите трябваше да проверяват учителите са: разтройство на настроенията, психични и поведенчески разстройства, дължащи се на употреба на психоактивни вещества, деменция и дори педофилия.\r\nВ крайна сметка обаче министерството остави прегледите задължителни само при назначаване на работа. В същото време според експерти учителите са сред най-честите жертви на професионалното прегряване, известно още като \"бърнаут\".\r\nМладите учители в детска градина \"Първи юни\" са само двама. Останалите са на възраст над 45 години. От три седмици директорът търси да назначи нов педагог.\r\n\"Няма много желаещи от младите хора, които завършват такава специалност, да работят в детските градини. Единствената кандидатка, която дойде и която отговаряше на условията се отказа с един размисъл\", разказва Марияна Димитрова, директор на детска градина \"1-ви юни\" - Горна Оряховица.\r\nОтказът често е заради прекалено многото отговорности и задължения - както в грижата към децата, така и административни.\r\n„Понякога вечер пренебрегваме семействата си, защото трябва да свършим нещо, което е задължително в нашата работа”, Елка Бобева, учител в детска градина.\r\nПроблем е и ниската заплата. Както и завишените изисквания на родителите. \"Трудно е да намериш хора, които да са готови да дадат сърцето си и да работят всеки ден с 30 деца, да успяват да обърнат внимание на всяко дете, да запазят усмивката на лицата си въпреки своите лични проблеми\", обяснява Марияна Димитрова, директор на детска градина \"1-ви юни\" - Горна Оряховица.\r\nРезултатът. \"И моят кабинет, и на колегите, които дават такава помощ, са пълни с учители, които търсят начин да се справят със стреса и непрекъснатото психично напрежение, на което са подложени\", обяснява Христо Монов, психолог и преподавател в Софийския университет.\r\nСлед 30 години стаж в обучаването на бъдещи педагози, психологът и преподавател в Алма матер, Христо Монов е на мнение, че критериите за прием стават все по-занижени. В момента в специалност \"Предучилищна и начална педагогика\" се влиза само с оценките от матурите. А задължителното събеседване с кандидатите вече го няма.\r\n\"И попадат хора, които са прекрасни иначе. Но имат определени личностни характеристики, които не са подходящи за професията на детския учител - по-голяма интровертност и от там дефицити в общуването\", на мнение е Христо Монов, психолог и преподавател в Софийския университет.\r\nВ последните години специалистите отчитат зачестяване на случаите на професионално прегряване или т.нар. \"бърнаут\" при учителите. Жертвите сред педагозите са колкото тези при лекарите и полицаите. ", "date": "2018.02.03", "title": "Учителите на психотест. Застрашени ли са от \"бърнаут\"?"}
{"url": "https://www.dnes.bg/eu/2018/02/03/i-v-germaniia-drami-s-vyzduha-v-sila-e-kod-ne-dishai.367017", "text": "\r\nЩе ги сполети ли и тях участта на България? Заради мръсния въздух ЕК отправи ултиматум към още 9 страни-членки, сред които и Германия. Те получават последен шанс, преди да бъдат дадени на съд, подобно на България.\r\nБългария и Полша знаят за какво иде реч: срещу тях вече има открити наказателни процедури заради мръсния въздух. Скоро същата участ може да сполети и още 9 държави от ЕС: Германия, Франция, Великобритания, Италия, Испания, Чешката република, Унгария, Румъния и Словакия. Тяхното прегрешение е, че не са изпълнили изискванията на Комисията за чистотата на въздуха, съобщава .\n\n\n\n\r\nЕдва през 2017 повече българи започнаха да се интересуват за това колко мръсен е въздухът, който дишат - макар че проблемът съвсем не е от вчера. Дори властта бе принудена да го признае, пише Иван Бедров. \r\nВ над 130 града в Европа се измерват завишени стойности на азотен двуокис и фини прахови частици, от които 70 са в Германия. Страните-членки имаха на разположение цели 7 години да направят нещо по въпроса, но само 5 от 28-те изпълняват изискванията. България също е сред нарушителите – в някои райони на страната са измерени стойности на фините прахови частици над допустимите горни прагове. ЕК не желае повече да толерира бездействието на страните-нарушителки. В случая деветте страни получават срок до края на следващата седмица да преработят стратегията си и да предложат мерки, които наистина ще доведат до резултати.\r\n\r\nБездействие може би не е най-точната дума. Защото, поне в Германия, се полагат усилия за решаването на проблема. Така например още през 2009 г. германското правителство прие Национален план за електромобилност, според който до 2020 г. по пътищата на страната трябва да се движат 1 милион електрически автомобила. Дори беше въведена държавна премия за покупката на електромобил, но очевидно целта няма да бъде постигната. Работи се и върху преминаването на градския транспорт към екологично чисти горива. Но и това не е достатъчно.\r\nНезависимо от всичко министърът на околната среда Барбара Хендрикс се опита по-рано тази седмица в Брюксел да представи за успех всички тези мерки. Новият екшън-план сега се нарича \"Моментна програма чист въздух 2017-2020\". Само през тази година ще бъдат похарчени 1 милиард евро за нови автобуси за градския транспорт, разчита се и на това, че ще нараства броят на електромобилите по пътищата и на пътниците във влаковете. Приети са и нови транспортни концепции за Щутгарт, Мюнхен и Кьолн, които са сред градовете в Германия с най-лош въздух за дишане. Като цяло броят им е спаднал от 90 на 70 . Като успех министър Хендрикс се опита да продаде в Брюксел и факта, че концентрацията на азотен двуокис във въздуха е спаднала с 5 процента през миналата година.\r\nКритиците обаче бяха прави, че това няма да убеди ЕК. Според тях мерките били нещо като усилие „да се изкъпеш, но без да се намокриш“. Те обвиняват правителството, че му липсва политическа воля за справянето с проблема.\r\n\r\nПрез миналата година в Европа за първи път е бил произведен повече ток от възобновяеми енергийни източници (вятър, слънце и биомаса), отколкото от въглища. Но това не е довело до намаляване на съдържанието на въглероден двуокис в атмосферата. Причините за това са три: в Европа падат все по-малко валежи, вкл. от сняг, и водноелектрическите централи произвеждат все по-малко електричество; намалява делът на ядрената енергия при нарастващо потребление в страните от ЕС, като липсата се запълва с ток от изкопаеми твърди горива, които са сред най-големите замърсители на въздуха; и трето - повишило се е потреблението на нефт и газ за отопление и в транспорта, които са сред причинителите на парниковия ефект.\r\nВъпреки това експертите са на мнение, че до 2030 година е възможно делът на електроенергията от възобновяеми източници да достигне 35 процента от общото производство. За изпълнението на тази цел обаче европейските страни трябва да положат значително повече усилия, отколкото досега. Резултатите от тях няма да са толкова бързи. Но ЕК дава на страните-нарушителки срок до края на другата седмица, за да предложат по-ефективни мерки. \r\n\r\nЗаплахата с откриване на наказателни процедури не е от вчера – отдавна ЕК говори за това, че може да предприеме такива мерки. Но това е тежка бюрократична процедура, която може да се проточи дълги години. И правителствата на засегнатите страни го знаят отлично. Което пък прави тази наказателна мярка много неефикасен инструмент. И ресорният еврокомисар трябва да го знае.\r\nДо края на другата седмица едва ли ще се промени нещо съществено. Факт е също, че много европейски икономики не са в състояние да изпълнят амбициозните предписания на ЕК за чистотата на въздуха. И може би е време Брюксел да помисли дали с тези мерки и с тази своя политика ни приближава към целта – да бъде опазено здравето на хората. Или ни отдалечава от нея.", "date": "2018.02.03", "title": "И в Германия драми с въздуха: В сила е код \"не дишай\""}
{"url": "https://www.dnes.bg/stranata/2018/02/03/vyv-vidin-pak-na-protest-iskat-tunel-pod-petrohan.367026", "text": "В града започна вторият граждански протест с искане за изграждане на магистрален път до граничен пункт \"Дунав мост 2\", съобщава \"Фокус\".\nСтотина коли блокираха движението на кръговото кръстовище пред жп гарата във Видин. Оттам в колона колите потеглиха към изхода на града в посока за София.Исканията остават същите, както и на протеста на 27-и януари - решение на Министерския съвет, в което да са разписани неотложни и спешни действия за изграждане на магистрала Видин - София и тунел под Петрохан с график и краен срок за завършванедо 2021 година.Недоволството на гражданите е заради тесни участъци на главен път Е-79 от Видин до София, където заради натоварения трафик от тежкотоварни автомобили, често стават катастрофи с човешки жертви.На изхода на Видин в посока за София са разположени полицейски патрули и части на жандармерията.", "date": "2018.02.03", "title": "Във Видин пак на протест. Искат тунел под \"Петрохан\""}
{"url": "https://www.dnes.bg/notifikacii/2018/02/03/znaete-li-kakvo-e-e123-ot-opakovkite-na-hranite.366944", "text": "Колкото и да ни се иска, трудно е да намерим хранителен продукт в супермаркетите, който да не съдържа в описанието на съставките поне едно от т.нар. Е-та. Законодателните мерки днес изискват максимално подробно описание на състава на процесираните храни и производителите за задължени да посочват всички изкуствени съставки в предлаганите от тях продукти.Затова Е-тата вече имат неизменно присъствие върху етикета със съдържанието на всеки хранителен продукт.И въпреки че сред съставките, означавани с Е и номер, има и доказано безопасни такива, ефектът на повечето от тях все още не е напълно изяснен. На този етап някои от тях дори се считат за опасни за здравето на потребителите.Веществото, обозначавано върху етикетите като Е123, е боя, известна с наименованието амарант поради близостта си с цветовете на растението, носещо същото име. Е123 придава тъмночервено до лилаво оцветяване на продуктите, в които се добавя и не променя вкуса им.  ", "date": "2018.02.03", "title": "Знаете ли какво е Е123 от опаковките на храните?"}
{"url": "https://www.dnes.bg/politika/2018/02/03/gotovi-da-se-prebroim-dobrovolna-slujba-v-armiiata-ni.367022", "text": "\r\n                        \r\n                        \r\n                        \r\n                    \r\nТака зам.-министърът на отбраната Анатолий Величков коментира повдигнатата наскоро тема от министър Красимир Каракачанов за създаване на доброволна служба към Българската армия.\n\n\n\r\n\"Самата служба ще се провежда в три етапа. Първата представлява общо войсково обучение. Ще се изучава обща строева и тактическа подготовка, изучаване на оръжието и историята на БА. След три месеца ще започва и вторият етап. В него доброволците ще придобиват военноотчетна специалност\", уточни зам.-министърът в \"Денят ON AIR\".\r\nВеличков добави, че на третия етап доброволците ще застъпват официално на служба в БА, а двата центъра, където ще се провежда обучението, ще бъдат в Плевен и Сливен.\r\nЗам.-министърът разясни и ситуацията около модернизирането на БА. \"Проектът за нови кораби за Българския военноморски флот в момента е прекъснат, но не и прекратен. Просто единствената фирма, която участваше в конкурса, се отказа. Все пак отново ще се проведе конкурс и БВФ ще има нови кораби\", обяви той пред .\r\nПо думите на зам.-министъра относно модернизацията на ВВС на България има голяма неяснота, но следва всички неизвестни ще бъдат изчистени.\r\n\"Процедурата по конкурса за модернизация на ВВС ще бъде подновена. Най-вероятно участниците ще трябва да представят оферти както за нови самолети, така и за такива втора употреба\", обясни Анатолий Величков.\r\n ", "date": "2018.02.03", "title": "Готови да се преброим: Доброволна служба в армията ни!"}
{"url": "https://www.dnes.bg/health/2018/02/03/kolko-polezna-e-raiskata-iabylka-prez-zimata-pone-7-polzi.366945", "text": "Райската ябълка е екзотичен плод, който не всеки познава и консумира. Освен цитрусите, той също е много полезен за здравето ни през зимата. По форма прилича на домат, но е с наситен оранжев цвят и специфичен вкус. Препоръчително е да го консумираме пресен, отколкото под формата на сладко или сладкиши.  Плодът е богат на витамините А, С, Е, В6, както и диетични фибри, манган, мед, магнезий, калий и фосфор. Също така съдържа органични съединения, които включват катехини, галокатехин, бетулинова киселина и различни каротеноиди, които попадат в комплекса от витамини. Именно на тези вещества се дължи дългият списък от ползи на райската ябълка. Ето най-големите:   Райските ябълки помагат за повишаване на имунитета поради наличието на витамин С. Те са от плодовете, в които има най-високо съдържание на аскорбинова киселина. В една райска ябълка има около 80% от препоръчителния дневен прием на витамин С. Той стимулира имунната система и увеличава производството на бели кръвни тела, които са основните „пазители“ на тялото от  вирусни и гъбични инфекции, чужди тела и токсини.   ", "date": "2018.02.03", "title": "Колко полезна е райската ябълка през зимата? Поне 7 ползи!"}
{"url": "https://www.dnes.bg/eu/2018/02/03/vmesto-razhishtenie-darenie-na-neprodadeni-hrani.367027", "text": "Европейска подписка за борба с разхищението на храни получи тази сутрин подкрепата на над един милион души, съобщи сайтът change.org, където е пусната подписката, предаде Франс прес.В текста се настоява супермаркетите на всички страни членки на ЕС да бъдат задължени да даряват непродадените хранителни стоки на благотворителни организации, вместо да ги хвърлят или унищожават, както вече се прави във Франция съгласно приет преди две години закон.\n\nПодписката е пусната едновременно във Франция, Гърция, Испания, Германия, Белгия, Италия и Великобритания. Тя е вдъхновена от разрешените от 2012 г. Европейски граждански инициативи и Лисабонския договор, даващи право на политическо предложение на най-малко един милион граждани от поне една четвърт от страните членки на ЕС.Подписката има чисто символично значение, тъй като не е регистрирана в сайта на ЕС. Основният й организатор, общинският съветник Араш Дерамбарш от Курбевоа в Парижка област, все пак я връчи, когато бе достигнала 890 000 подписа, на европейския комисар за безопасността на храните Витенис Андриукайтис.При наличието на над един милион подписа организаторите на подписката се надяват да убедят френския президент Еманюел Макрон да внесе проект за директива, с която френският закон да стане валиден за целия ЕС.\r\n\"Очаквам през 2018 г. този текст да бъде внесен от Франция в Европейския съвет\", за да бъде принудена цялата европейска мрежа за разпространение на хранителни продукти да участва в борбата с разхищението на храни, каза Дерамбарш. \"В Елисейския дворец ми казаха, че ще го направят през 2018 г.\", добави той.За последните две години откакто е в сила новият закон, във Франция има увеличение от 22 процента на броя ястия, които благотворителните организации раздават на гладни хора, заяви Жьонвиев Уилс, председателка на френския отдел на Световната програма по прехраната - службата на ООН, която отговаря за безопасността на храните.", "date": "2018.02.03", "title": "Вместо разхищение - дарение на непродадени храни"}
