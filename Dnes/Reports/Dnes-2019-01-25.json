{"url": "https://www.dnes.bg/zvezdi/2019/01/25/kris-braun-si-tyrsi-pravata-zavede-delo-za-kleveta.400310", "text": "Американският певец Крис Браун е завел дело за клевета срещу жената, която по-рано през седмицата го обвини в изнасилване, предаде Ройтерс. \r\n29-годишният Браун е депозирал жалбата си в прокуратурата в Париж. В съдебните документи, достъп до които са си осигурили от сп. People, певецът изтъква, че е станал обект на „клеветнически обвинения“.\r\n \r\nКрис Браун беше освободен в сряда, без да му бъдат повдигнати обвинения, след като в понеделник беше задържан по подозрение в изнасилване.\r\n \r\nБраун, неговият бодигард и негов приятел бяха арестувани, след като 24-годишна жена се оплака, че е била изнасилена в апартамент на певеца в хотел „Мандарин Ориентал“ в нощта на 15 януари.\r\n \r\nЖената твърди, че е срещнала мъжете в нощно заведение в Париж по-рано същата вечер, припомня агенцията. Въпреки че Крис Браун е освободен, разследването на парижката полиция по случая продължава.\r\n \r\n", "date": "2019.01.25", "title": "Крис Браун си търси правата, заведе дело за клевета"}
{"url": "https://www.dnes.bg/obshtestvo/2019/01/25/borisov-dovolen-usiliiata-ni-za-zapadnite-balkani-s-rezultat.400343", "text": "Премиерът Бойко Борисов приветства днешната ратификация на договора от Преспа.\nТя дава възможност Скопие скоро да се присъедини към НАТО и отваря нова страница в техните отношения с ЕС, така че скоро да могат да започнат преговори за присъединяване, посочва премиерът в профила си въвв Facebook.\r\nУсилията, които вложихме по време на нашето Председателство и след това, да помагаме на страните от Западните Балкани, включително и на приятелите ни от Скопие, днес дават своите резултати.\r\nЩе продължим да ги подкрепяме, както и досега, уверява Бойко Борисов.", "date": "2019.01.25", "title": "Борисов доволен: Усилията ни за Западните Балкани с резултат!"}
{"url": "https://www.dnes.bg/kino/2019/01/25/deca-ubivat-dete-istinska-istoriia-vnese-smut-pri-oskar-ite.400230", "text": "Родителите на дете, убито на двегодишна възраст от две по-големи деца в Ливърпул, поискаха късометражния филм за случая да бъде изтеглен от номинациите за \"Оскар\" и да не се разпространява, предаде Франс прес.\r\nПрез 1993 г. десетгодишните Джон Венъбълс и Робърт Томсън отвличат, измъчват и убиват малкия Джеймс Бълджър в Ливърпул. Трупът на детето е открит след два дни край железопътна линия. Случаят покрусява цяла Великобритания, припомня БТА.\n\r\nИрландският режисьор Винсънт Ламб създава 30-минутен филм за него със заглавие \"Detainment\". Филмът е представен като \"истинска история, основана на полицейските протоколи и записи\".\r\n                    \n                    \n                Родителите на убитото дете Денис Фъргюс и Ралф Бълджър помолиха режисьора да оттегли късометражния филм от номинациите за \"Оскар\" и да се откаже от неговата дистрибуция. Те изтъкнаха, че не са давали съгласие за филма.\r\nПетицията за премахването на \"Detainment\" от надпреварата за наградите \"Оскар\" е събрала 112 000 подписа до тази сутрин.\r\nЛиза Йънг - инициатор на петицията - изтъкна, че американската киноакадемия \"не е чула възмущението и напълно игнорира петицията\".\r\nМалолетните извършители са пуснати на свобода условно през 2001 г. със сменена самоличност, за да се избегне евентуална репресия.\r\nПрез февруари 2018 г. единият извършител - Джон Венъбълс - е осъден на три години и четири месеца затвор за притежание на педофилски порнографски материал.\r\nОсем години по рано, през 2010 г., той получава присъда от две години затвор, след като се признава за виновен за притежание на детски порнографски снимки.\r\n", "date": "2019.01.25", "title": "Деца убиват дете: Истинска история внесе смут при \"Оскар\"-ите"}
{"url": "https://www.dnes.bg/notifikacii/2019/01/25/37-godishen-v-tejko-systoianie-sled-svada-v-pavlikensko.400331", "text": "37-годишен мъж е в тежко състояние след свада в павликенското село Вишовград, съобщиха от полицията във Велико Търново. \r\nВчера около 05.30 часа мъжът е повредил входна врата на къща в селото, обитавана от 54-годишен мъж, счупил е прозорец на постройка и след като влязъл в помещението, между него и обитателя на имота е възникнала свада. \r\nНяколко часа по-късно по-младият мъж е намерен от полицията в дома си в тежко състояние. \r\nТой е бил откаран във великотърновската болница с фрактура на носа, скулата и травма на окото.\r\nПо случая е започнато досъдебно производство. Работата по изясняването му продължава.", "date": "2019.01.25", "title": "37-годишен в тежко състояние след свада в Павликенско"}
{"url": "https://www.dnes.bg/muzika/2019/01/25/hey-jude-zamalko-da-ne-vidi-bial-sviat-bila-pornografiia.400307", "text": "Hey Jude е може би най-известната песен на Бийтълс. Почти всеки може да си я запее или да изтананика известното \"Nah nah nah nah nah nah, nah nah nah, hey Jude\".\r\nНо можеше и да живеем в свят, в който тази песен да не съществува. Не защото Пол Маккартни не е сънувал майка си, която я е вдъхновил да я напише, а защото музикалният лейбъл на групата не искал тя да бъде издадена.\n\r\nОт новооткрито писмо от 1968 година става ясно, че компанията Apple почти е била принудена да отхвърли сингъла, защото останалите ръководители го сметнали за \"порнография\". Дори логото, което лейбъла сложил на обложката,  приличало на женски полов орган.\r\n                    \n                    \n                Написано от президента на музикалната компания Captiol, Стан Гортиков на 28 август, писмото гласяло: \"Ето ви един див и неочакван проблем, който да озари деня ви. Току що получих обаждане от един голям и влиятелен доставчик на рок музика. Той започна разговора директно с думите: \"Вие сериозни ли сте? Знаете ли какво правите? Наистина ли имате намерение да продавате продукти с новото лого на Apple?\"\r\nТой добавя също, че проблемът бил забелязан от всички останали негови служители.\r\n\"Едва ли някой от магазините, които купуват от нас ще искат да продават подобни плочи\", допълва Гортиков.\r\nНо греши. Hey Jude, заедно с Revolution, записана на обратната страна на плочата, е продадена 8 милиона пъти, като става платинена 4 пъти. Логото на Apple остава.\r\nДокументът става публичен по случай 50-та годишнина от последния концерт на Бийтълс, състоял се на покрива на централата на Apple на 30 януари 1969 година. ", "date": "2019.01.25", "title": "Hey Jude замалко да не види бял свят – била порнография!"}
{"url": "https://www.dnes.bg/obshtestvo/2019/01/25/samoletyt-na-zaev-kacna-v-sofiia-zaradi-snega.400346", "text": "Македонският премиер Зоран Заев е кацнал София на връщане от Световния икономически форум в Давос, пише . Причината е силен снеговалеж в Скопие, заради което самолетът на Заев не могъл да се приземи в македонската столица.\nМакедонският премиер вече пътува за страната си с автомобили на НСО, които се ползват за транспорт и охрана на българския премиер Бойко Борисов.\r\nДвамата премиери са разговаряли по телефона след кацането на Заев в София. Ще се срещнат обаче на 4 февруари, когато македонецът ще пристигне за подписването на споразумения между двете правителства\r\n ", "date": "2019.01.25", "title": "Самолетът на Заев кацна в София заради снега"}
{"url": "https://www.dnes.bg/usa/2019/01/25/bivsh-syvetnik-na-trymp-arestuvan-po-ruskoto-delo.400308", "text": "Роджър Стоун, дългогодишен помощник и съветник на американския президент Доналд Тръмп, бе арестуван и му бяха предявени седем обвинения от съдебен състав. Това разкри днес службата на специалния прокурор Робърт Мълър, предаде Ройтерс.\n\r\nСтоун, който бе арестуван днес във Флорида, вчера беше обвинен във възпрепятстване на официално съдебно производство, повдигнати са му пет обвинения за неверни твърдения и едно обвинение в оказване на натиск върху свидетел.\n\r\nВ обвинителния документ се разкрива в детайли за разговорите, които Стоун е водил по въпроса с откраднатите имейли от Демократическата партия и публикувани в сайта \"Уикилийкс\" в седмиците преди републиканецът Тръмп да победи демократката Хилари Клинтън на президентските избори. Службата на Мълър казва, че тези имейли, принадлежащи на председателя на предизборния щаб на Клинтън, Джон Подеста, са били хакнати от служители на руското разузнаване, предаде Асошиейтед прес.\n                    \n                    \n                \r\nВ документа се посочва още, че щабът на Тръмп е изпратил високопоставен свой представител да разговаря със Стоун, след като \"Уикилийкс\" публикува на 22 юли 2016 г. хакнатите имейли от Националния комитет на Демократическата партия и други организации. Представителят, който не е назован поименно в съдебните документи, е попитал Стоун дали се очаква изтичане на още данни и с каква друга информация разполага \"Уикилийкс\", с която може да се навреди на кампанията на Клинтън.\n\r\nВ самия текст не се споменава поименно \"Уикилийкс\", а се говори за \"Организация 1\", която отговаря на профила на сайта, специализиран в публикуването на секретна и класифицирана информация, предоставена му от анонимни източници, отбеляза Ройтерс, цитирана от БТА.\n\r\nСтоун ще се яви пред съд по-късно днес. Повдигането на обвинение бе очаквано. Стоун от месеци казва, че е готов да бъде обвинен, въпреки че отрече да е вършил нещо нередно. Съдебно жури от месеци изслушва свидетели, свързани със Стоун. А комисията по разузнаването към Камарата на представителите реши с гласуване да предаде на Мълър стенограма от дадените от Стоун показания пред нея с цел евентуално повдигане на обвинение.", "date": "2019.01.25", "title": "Бивш съветник на Тръмп арестуван по \"руското дело\""}
{"url": "https://www.dnes.bg/temida/2019/01/25/osydiha-lihvar-na-edna-godina-zaemite-mu-s-20-lihva.400294", "text": "Окръжният съд в Ловеч осъди на една година лишаване от свобода при общ режим мъж от Луковит, давал неправомерно кредити.\n\r\nЕфективната присъда е наложена след постигнато споразумение.\r\nОбвиняемият се е признал за виновен за това, че в продължение на четири години, като физическо лице, без съответно разрешение от БНБ по Закона за банките и по Закона за кредитните институции, е предоставял парични кредити на физически лица от Луковит.\r\nПолучената от тях в заем сума е връщана с месечна лихва от 20%.\r\nПредоставените кредити са в размер на почти 20 хиляди лева, за които е получил лихва от над 18 хиляди лева.", "date": "2019.01.25", "title": "Осъдиха лихвар на една година – заемите му с 20% лихва"}
{"url": "https://www.dnes.bg/science/2019/01/25/dve-minuti-do-kraia-na-sveta-idva-deniat-na-strashniia-syd.400242", "text": "\r\nЗловещите думи на Данте Алигери украсяват адовите порти в \"Божествена комедия\". И макар и да са част от художествено произведение, тези думи звучат плашещо в нашето съвремие. Защото живеем във все по-динамична среда, а опасности дебнат от всякъде.\r\n\"Надежда всяка тука оставете\", защото адът идва на земята. Остават \"две минути\" до Денят на страшния съд.\r\nПозицията на символичния часовник, който отброява оставащото време до края на света, беше преместена с 30 секунди напред и така до полунощ останаха само 2 минути. Тази катастрофална близост е в резултат от начина, по който учените виждат опасностите, пред които сме изправени днес - ядрени оръжия, климатични промени… А освен това група от именити учени хвърлят и огромна част от вината върху американския държавен глава Доналд Тръмп.\r\n                    \n                    \n                Фактите показват, че Часовникът на страшния съд не е бил толкова близо до Апокалипсиса от 1953 г., когато САЩ и Съветския съюз взривяват първите си термоядрени бомби. В края на Студената война през 1991 г. часовникът е бил върнат и са оставали 17 минути до полунощ.\r\nПрез 2007 година, след като Северна Корей започва да провежда ядрени тестове, стрелките са показвали само 5 минути до Деня на страшния съд, а от тогава човечеството се приближава до полунощ все повече. Никога обаче не сме били толкова близо.\r\nУчените изразиха опасенията си от нарастващото напрежение на Корейския полуостров, все по-голямата заплаха, която представляват ядрените оръжия на големите световни сили, липсата на каквито и да било преговори за контрол над оръжията в световен мащаб, както и нежеланието на политиците да се борят с глобалното затопляне.\r\nСАЩ изоставиха ядрения договор с Иран и сега са на път да напуснат и Договора за ликвидиране на ракетите със среден и малък обсег с Русия. Въпреки че САЩ и КНДР се отклоняват от войнствената риторика, въпросът за ядрената програма на Северна Корея остава неразрешен. През 2017 г. и 2018 г. са се увеличили въглеродните емисии.\r\nУчените хвърлят огромна част от вината върху администрацията на Доналд Тръмп. Президентът на САЩ води изключително разкъсана външна политика, а непрестанните му изявления срещу реалната заплаха от настъпващите климатични промени, води до все по-голям брой хора, които отричат Глобалното затопляне.", "date": "2019.01.25", "title": "\"Две минути\" до края на света... Идва Денят на страшния съд!"}
{"url": "https://www.dnes.bg/akoshtete-vqrvaite/2019/01/25/paris-hiltyn-neprejalimata-zilka-oshte-strada.400266", "text": "Крис Зилка още бил силно влюбен в бившата си годеница - Парис Хилтън и би искал да си я върне обратно, твърдят източници на \"Daily Mail\". Той не може да се съвземе от раздялата и да продължи напред. \r\n\"Той все още е доста влюбен в Парис и не би желал нищо по-силно от това да си я върне\", казал е източникът.\r\n \r\nКрис е бил забелязан на обяд с неизвестна жена преди дни и веднага тръгнаха слухове, че той вече има нова връзка.\r\n \r\nБлизки на Зилка обаче посочват, че това е била просто приятелка, а не нова тръпка.\r\n \r\n\r\n ", "date": "2019.01.25", "title": "Парис Хилтън – непрежалимата! Зилка още страда"}
{"url": "https://www.dnes.bg/politika/2019/01/25/vmro-skochi-probutvat-ni-nova-djendyr-ideologiia.400317", "text": "ВМРО видя опит да се прокара нова джендър и промиграционна пропаганда от Международната организация на труда.\r\nТова ставало под формата на акт от \"Препоръката за заетост и достоен труд за мир и устойчивост\", приет на сесия на Международната конференция на труда в Женева през 2017 г.\n\n\r\n\"Тази Препоръка, като част от приетия инструментариум от документи, има задължаващо страните членки на Международната организация на труда (МОТ) действие по отношение на представянето на законодателните органи, като решение е взето през изтеклата сесия\", обясняват от пресцентъра на партията.\r\nПозицията на ВМРО е разпространена след внесен от Министерския съвет Проект за решение за одобрение на Препоръката.\r\n                    \n                    \n                \"На пръв поглед наистина благородната цел за защита на правата и интересите на работещите и подобряването на средата и условията труд и т.н., звучи политически коректно, обаче, откриваме доста смущаващи текстове, които категорично не приемаме да имат дори насочващ бъдещи законодателни промени характер. Самият факт, че вътре отново се прокрадват термини като \"джендър\", \"джендър перспективи\" и тяхното прилагане към всички дейности е неприемлив\", пишат от ВМРО.\r\nСпоред воеводите в Препоръката има и открита пропаганда за вкарването на мигрантите като равноправни участници на трудовия пазар в страната, прокламиране на равния им достъп до образование и обучение на тях и децата им, както и нарочното запознаване на тези категории хора с личните им и трудови права.\r\n\"Наред с това са и задълженията на работодателите на мигрантите, внедряването на тези хора в различните организации в защита на трудовите права в страната и много др. Между редовете отново се прокрадва и дейното участие на различни организации на \"гражданското общество\" – НПО-та, които и днес виждаме какво правят на терена на \"равнопоставеността\".Ние от ВМРО сме категорични, че този документ, макар и внесен за разглеждане в комисиите в Народното събрание, трябва да бъде спрян и върнат\", настояват от ВМРО. \n\r\n\"Ние питаме кой и защо, вкарвайки документи в МС, не се съобразява от една страна с решение на Конституционния съд на България и от друга с решение на правителството по отношение на миграцията? Ние разбираме, че Препоръката има незадължителен характер. Също така, обаче, сме наясно, че ако Патриотите не участвахме в управлението незадължителни пактове и конвенции, през които се поставя началото на заличаването на изконни национални и културно-религиозни ценности на българския народ, щяха вече да са факт. Сигурно вече щеше да е в ход и промяна на Конституцията на държавата ни\", обобщават от партията.", "date": "2019.01.25", "title": "ВМРО скочи: Пробутват ни нова джендър идеология! "}
{"url": "https://www.dnes.bg/stranata/2019/01/25/spirat-stroitelnite-deinosti-na-arapia-i-alepu.400341", "text": "Със заповед на ДНСК от понеделник се спира изпълнението на строителни дейности в района на къмпинг „Арапя“ и на плаж „Алепу“.\r\nТова стана ясно при направената от началника на ДНСК арх. Иван Несторов, експерти от РДНСК Бургас и Службата по геодезия, картография и кадастър – Бургас спешна проверка по Южното Черноморие по разпореждане на премиера Бойко Борисов, съобщиха от пресцентъра на Министерството на регионалното развитие и благоустройството. \n\nСтроителството в района на плаж „Алепу“ ще бъде спряно, тъй като възложителят и надзорът не са изпълнили изискванията на закона и не са уведомили Дирекцията за национален строителен контрол, че геозащитното съоръжение е изградено. Такива строежи са от първа категория съгласно Закона за устройство на територията (ЗУТ) те подлежат на контрол от държавните органи.\r\n                    \n                    \n                Арх. Несторов обясни, че изграждането на брегоукрепителното съоръжение представлява първи етап от проекта, а вторият, за който разрешението за строеж е издадено от общината, включва строителството на три жилищни блока. Предвид етапността на строителство на обекта независимият строителен контрол е трябвало да уведоми ДНСК или РДНСК за това, че първият етап е завършен и „Геозащита“ - Варна да направи проверка отговаря ли изграденото геозащитно съоръжение на необходимите условия, допълни той.\r\nНачалникът на ДНСК съобщи още, че след издаването на заповедта за спиране на строителството експертите на дирекцията ще направят цялостен преглед на техническата документация, докато се установи дали геозащитното съоръжение изпълнява своята роля. Трябва да се направи мониторинг и чак тогава може да бъде разрешено строителството на жилищната сграда. Има вариант и да не бъде разрешено, каза той.\r\nПри направената проверка на строежа в района на къмпинг „Арапя“ е било установено, че няма комуникационно транспортен достъп, тъй като съгласно изискванията на ЗУТ, когато един обект се изгражда и се въвежда в експлоатация, той трябва има осигурен такъв достъп, а не коларски път.\r\nАрх. Несторов констатира, че сред одобрените документи липсва план за безопасност и здраве и разрешение от компетентните органи за строителство в гориста местност.\r\nЩе разпоредя на моите колеги от понеделник да направят необходимата проверка в община Царево, за да се установи има ли всички необходими документи, които да разрешат продължаване на строителството, заяви началникът на ДНСК. Той допълни, че в момента строежът се спира временно, тъй като е от пета категория и затова на кмета на общината трябва да бъде връчена заповед за спиране на строителството, тъй като по силата на закона той е органът, който може да контролира изпълнението на тези дейности на негова територия.\r\nПроверката трябва да приключи в рамките на една седмица, каза още арх. Несторов.\r\nПо отношение на строежа в района на къмпинг „Градина“ арх. Несторов обясни, че въпреки взетото от инвеститора решение за временно прекратяване на строителните дейности, ще се направи проверка как са разрешени, кой ги разрешил и дали всички издадени разрешения за строеж и одобрени проекти са съобразени със ЗУТ. Ще направим проверка в Техническата служба на община Созопол и, ако открием нарушения, обектът ще бъде спрян. Строителните книжа се издават за период от 5 години и ако има конкретни сериозни нарушения по тях, ще бъде сезирана прокуратурата, заяви началникът на ДНСК.\r\nСтроителните дейности се извършват законно и след като са изпълнени всички необходими процедури съгласно екологичното и строително законодателство, както и в съответствие с най-добрата строителна практика. За това информират от \"Главболгарстрой Холдинг\" във връзка с изявлението на директора на ДНСК за спиране на строителството на плажа \"Алепу\", за да бъде направена пълна проверка.\r\nВ позицията си дружеството приветства инициативата за проверка на законността на строежа и обещава пълно съдействие на контролните органи. В нея се напомня, че имотът не е собственост на \"Главболгарстрой\" и компания няма връзка с преобразуването на собствеността върху земята от общинска в частна и превръщането на имота в урегулирана територия, което позволява неговото застрояване.\r\nВ позицията се подчертава, че на проверявания имот се извършва само първа фаза от строителните работи, а именно укрепване на активно свлачище, картирано преди повече от 40 години. Вече десет години активното свлачище срутва пътя и прави плажа неизползваем, като същевременно застрашава живота и здравето на хората, преминаващи пеша или с автомобилите си, пише още в позицията.", "date": "2019.01.25", "title": "Спират строителните дейности на \"Арапя\" и \"Алепу\""}
{"url": "https://www.dnes.bg/za-da-se-razbirame/2019/01/25/bezchuvstveni-li-mitove-i-istini-za-koziroga.400311", "text": "Козирозите следват девиза \"Аз мога\" и се ръководят от планетата Сатурн. Повечето хора смятат, че с тях трудно се говори, но това въобще не е така. Да, представителите на тази зодия понякога се изолират и не желаят да бъдат забелязвани, но иначе са доста общителни натури. \r\nВъпреки строгото им на вид лице, те са много чувствителни, но това може да го научи само този, който се опита да ги опознае по-добре.\r\n \r\nЕто пет мита за зодия Козирог, които не са верни:\r\n \r\n\r\n \r\nКогато прави нещо, Козирогът може да се „изключи“ за останалия свят и да не го интересува нищо друго. Затова може би го мислят за скучен, защото невинаги е разговорлив. Максималната концентрация му помага да осъществи целта си. Дори и да изглежда скучен за останалите, той може да се отпусне и да се забавлява, стига да намери подходящата среда за това.\r\n \r\n\r\n \r\nНякои остават с впечатлението, че Козирозите са изключително студени хора, защото понякога са по-сериозни. Но това просто е една защитна маска. Ако намерят приятели, на които могат да се доверят, те се отдават изцяло, споделят и правят приятни изненади.\r\n\r\n\r\n\r\n\r\n\r\n\r\n\r\n \r\n", "date": "2019.01.25", "title": "Безчувствени ли? Митове и истини за Козирога"}
{"url": "https://www.dnes.bg/stranata/2019/01/25/gripnata-epidemiia-veche-e-i-v-tyrnovsko.400337", "text": "От днес РЗИ - Велико Търново обявява грипна епидемия на територията на областта, съобщиха от Министерството на здравеопазването.\r\nИздадено е предписание за преустановяване на учебните занятия в училищата в областта за периода от 28 януари до 4 февруари включително.\r\nДо второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.\r\nРЗИ - Добрич е взело решение за продължаване на грипната епидемия на територията на област Добрич с разпоредените противоепидемични мерки и преустановяване на учебните занятия в училищата в областта за периода от 28 януари до 29 януари включително.", "date": "2019.01.25", "title": "Грипната епидемия вече е и в Търновско"}
{"url": "https://www.dnes.bg/sofia/2019/01/25/stolichani-na-rabota-60-s-kola-35-s-avtobusa-5-na-sto-s-kolelo.400223", "text": "Едва 5% от работещите в София се придвижват пеша или с велосипед до работното си място. И го правят, за да поддържат физическа форма.\n\r\nТова сочат данните от пилотно социологическо изследване на инициативите \"Визия за София\" и \"Зелена София\" на Столичната община как софиянци се придвижват до работното място, пише \"\".\n\r\nНаправени са дълбочинни интервюта сред мениджърите на 7 големи компании: VMware, Telenor, Telus, SAP, Porsche Leasing, Porsche Import и Нewlett Packard.\n\n\r\nПроведени са близо 300 анкети с техни служители. Заедно с резултатите от още около 20 проучвания на навиците на софиянци, данните ще послужат за изработване на визията за развитие на София до 2050 г.\n                    \n                    \n                \r\nНай-голям дял - 60%, от столичани се придвижват с кола до офиса, като в някои компании те са и значително повече. На второ място са ползващите градски транспорт - между 35 и 38%, а до 5% - пеша и с велосипед, сочат данните.\n\r\nСамо 10% посочват, че работят близо до дома си. 37% всеки ден изминават между 3 и 6 км, около 1/5 пътуват между 7 и 10 км, а 27% - между 11 и 20 км, за да стигнат до офиса.\n\r\nБлизо 50% прекарват до половин час в пътуване в една посока. Любопитното е, че сутрин 44% отделят от половин до 1 час да стигнат до работа, а на връщане същото време отделят 50% от запитаните. Близо 1/10 пътуват над 1 час от и към работното си място.\n\r\nВелосипедистите карат между 3 и 4 км, а пешеходците – до 3-4 км. Ползването на градски транспорт нараства с увеличаване на отдалечеността на работното място.\n\r\nЧас пик за тръгване към работата е между 8 и 8,59 ч, като най-натоварено е до 8,29 ч. Вечер най-голямо натрупване на тръгващи от работа към дома е между 18 и 18,30 ч.\n\r\nСпоред отговорите основните проблеми, които хората срещат при придвижването си, са задръстванията, прекачването, нередовен градски транспорт и липса на паркоместа.\n\r\nНамирането на място за колата е по-трудно сутрин, но пък прибирането обратно към дома отнема повече време. Над 50% смятат, че пътуването до и от работното място стресира. Изследването установява още, че много хора имат твърдо установени навици да се придвижват с кола и идеята да променят това не е на дневен ред. \n\r\n68% от шофьорите признават, че пътуват сами в колата си, 27% - с член на семейството или познат, и само 5% - с колеги. 92% ползват личен автомобил, 5% - на приятел, и 3% - служебен.\n\r\n40% паркират безплатно, 31% ползват подземен служебен паркинг, 22% - наземен, 1% - платен, и 1% - зелена зона.\n\r\n69% от пътуващите с градски транспорт ползват автобус, 48% - трамвай, 41% - метро, и 8% - тролей. 21% признават, че го правят, защото нямат кола, 19% - защото им е най-евтино, 18% - дългото разстояние, и 12% - имат удобен градски транспорт. 32% от ползващите градски транспорт имат годишна карта за всички линии, 23% - месечна, 11% - 3-месечна, и 9% - месечна за една линия. 15% дупчат билет.\n\r\nХоденето пеша е третият предпочитан начин за придвижване до офиса, но го практикуват над 3 пъти по-малко от пътуващите с автомобил и градски транспорт. Пътят на 80% от пешеходците минава през улици и едва на 20% през паркове.\n\r\nПридвижването до работа и транспортните улеснения стават все по-важни за привличането на кадри, сочи изследването. Затова повечето компании имат гъвкаво работно време, предоставят карти за градски транспорт, паркоместа, служебни коли, електромобили за споделено ползване, субсидират гориво или осигуряват велосипеди. Някои предвиждат дори колонка за зареждане на електромобил или имат приложение за споделено пътуване със собствен или служебен автомобил. Други правят специални кампании, за да насърчават служителите си да ходят пеша и ги стимулират с награди за изминато разстояние. \n\r\nСпоред проучването в повечето компании има култура на устойчив начин на живот и мениджъри и служители декларират готовност за участие в съвместни проекти с общината. Те дори имат специални бюджети и служители, които следят ефекта от тези инициативи. При служителите пък се наблюдава висока мотивираност за участие в подобни инициативи.\n\r\nГолям процент заявяват, че биха сменили начина си на придвижване. Свидетелство за това са и инициативите за екологичен транспорт, които идват както от работодателите, така и от служители, близо половината от които са на възраст между 25 и 35 г.\r\n ", "date": "2019.01.25", "title": "Столичани на работа: 60% с кола, 35 с автобуса, 5 на сто с колело!?"}
{"url": "https://www.dnes.bg/stranata/2019/01/25/nikolai-banev-izleze-ot-aresta-za-pogrebenieto-na-bashta-si.400344", "text": "Николай Банев е пуснат от ареста, за да присъства на погребението на баща си Йордан Банев. Под строг полицейски конвой, Николай Банев пристигна на траурната церемония в Хасково.\r\nБившият полковник от гръцкото контраразузнаване издъхна на 85 години. До последно той живя в къщата си край село Спахиево, предаде Bulgaria ON AIR.\r\nЦялото ръководство на местното БСП също присъства на церемонията.", "date": "2019.01.25", "title": "Николай Банев излезе от ареста за погребението на баща си"}
{"url": "https://www.dnes.bg/stranata/2019/01/25/17-dushi-zagubiha-jivota-si-v-pojari-samo-za-25-dni.400287", "text": "От началото на годината 17 човека са загинали, а други 32-ма са пострадали при пожари. \n\r\nЗа този период екипите на пожарната са спасили над 20 души, съобщrха от МВР.\n\n\r\nЗа последното денонощие двама души са загинали заради огнена стихия. Единият случай е от Перник, а другият от София.\r\nСпоред статистиката на МВР, самотно живеещите и трудноподвижните хора, както и децата, са най-рисковите групи при пожар в бита.\r\nЗа да не се допускат сериозни инциденти експертите от ГД \"Пожарна безопасност\" предупреждават използването на отоплителните и нагревателните уреди да става при стриктно спазване на правилата за пожарна безопасност, както и да се отчитат специфичните им характеристики. \r\n                    \n                    \n                И допълват, че е задължително на разстояние от един метър около тях да не се поставят и съхраняват горими материали. \r\nПожарникарите напомнят да проверяваме всички отоплителни уреди дали са изключени преди да напуснем дома си, както и препоръчват да не покриваме електрическите уреди и да не сушим директно върху тях мокри дрехи.", "date": "2019.01.25", "title": "17 души загубиха живота си в пожари само за 25 дни"}
{"url": "https://www.dnes.bg/balkani/2019/01/25/zaev-kym-cipras-zapisvame-istoricheska-pobeda.400325", "text": "Гръцкият премиер Алексис Ципрас приветства ратификацията на договора за името между Атина и Скопие, с който Македония се преименува на \"Република Северна Македония\", пише електронното издание на вестник Kathimerini.\n\r\n\"Днес се роди Северна Македония и тя ще е приятелска страна, съюзник и поддръжник на Гърция в нейния стремеж към сигурност, стабилност и развитие на региона\", написа Ципрас в Twitter.\r\n \n                    \n                Македонският премиер също не скри задоволството си от ратификацията на Преспанския договор в гръцкия парламент в петък.\r\n\"Честито приятелю Алексис Ципрас, заедно с нашите народи записваме историческа победа. Нека Преспанския договор е вечен, нека са вечни мирът и прогреса на Балканите и в Европа\", написа Зоран Заев в Twitter.\r\n \"Днес ние пишем нова страница в историята на Балканите. Омразата на национализма, споровете и конфликтите, ще бъдат заменени от приятелство, мир и сътрудничество\", добави министър-председателят.\r\n\n\r\n\n\r\n\"Бъдещите поколения и в двете страни ще дължат благодарност на депутатите, които, с куража и смелостта си, поставиха основите за бъдеще на мир, солидарност и хармонично съжителство между двата народа\", заяви той.\n\r\nТ.нар. Преспански договор бе приет от гръцкия парламент със 153 гласа \"за\" срещу 146 \"против\".\n\r\n\"Днес е труден и тъжен ден за Гърция\", заяви от своя страна лидерът на основната опозиционна партия \"Нова Демокрация\" Кириакос Мицотакис.\n\r\n\"Ще се боря с всички сили, за да облекча негативните последствия, които със сигурност ще се появят заради проблематичното споразумение\", увери той. ", "date": "2019.01.25", "title": "Заев към Ципрас: Записваме историческа победа! "}
{"url": "https://www.dnes.bg/eu/2019/01/25/briuksel-obiavi-cipras-i-zaev-za-geroi.400326", "text": "\"Те имаха въображение, поеха риск и бяха готови да пожертват собствените си интереси за по-велико добро\", написа в Туитър председателят на Съвета на ЕС Доналд Туск, след като гръцкият парламент ратифицира днес следобед Преспанското споразумение.\r\n \r\nС него Бившата югославска република Македония се преименува в Република Северна Македония, а Гърция сваля блокадата срещу започването на преговори на Скопие за влизане в ЕС и в НАТО.\r\n \r\n\"Една невъзможна мисия е приключила\", възхищава се Туск.\n\r\nНовината за ратификацията предизвика възторг в Брюксел като лидерът на либералите Ги Верховщат обяви днешния ден за “исторически момент” и заяви, че парафирането на договора е \"важна стъпка към помирението на Балканите\". \r\n                    \n                    \n                В обща декларация шефът на Еврокомисията Жан-Клод Юнкер, първият дипломат на ЕС Федерика Могерини и еврокомисарят по разширяването Йоханес Хан поздравяват премиерите Алексис Ципрас и Зоран Заев с победата. Те посочват, че двамата са показали \"политически кураж, лидерство и отговорност, за да разрешат един от най-проточилите се спорове в региона\".\r\n\"И двете страни уловиха тази уникална възможност, която е пример за помирението на Европа и дава тласък на европейската перспектива на региона\".\r\n \r\nЕврокомисията оценява приключилият процес на ратификация от парламентите на Македония и Гърция като \"нова страница от нашето общо бъдеще в ЕС\".\r\nПоздравления изпрати и шефът на НАТО Йенс Столтенберг. Той определя ратификацията на Преспанския договор като \"важен принос към стабилността и просперитета на целия регион\". \r\n\"Очаквам в бъдеще Република Северна Македония да се присъедини към НАТО\", добавя той. Скопие разчита да получи формалната покана в близките седмици.\r\nДокато споразумението влезе формално в сила Брюксел ще продължи да нарича Македония БРЮМ.", "date": "2019.01.25", "title": "Брюксел обяви Ципрас и Заев за герои"}
{"url": "https://www.dnes.bg/stranata/2019/01/25/69-godishen-pochina-sled-uslojneniia-ot-grip-v-pernik.400312", "text": "69-годишен мъж е починал от усложнения от грип в МБАЛ \"Рахила Ангелова\" в Перник, съобщиха от лечебното заведение пред bTV.\r\nСмъртният случай е от 16 януари, но днес е потвърдено с направените допълнително тестове, че причината е грип.\r\nМъжът е постъпил в болницата в критично състояние. \r\nСпоред лекарите усложненията са се развили много бързо.", "date": "2019.01.25", "title": "69-годишен почина след усложнения от грип в Перник"}
{"url": "https://www.dnes.bg/akoshtete-vqrvaite/2019/01/25/proba-greshka-4-zodii-koito-ne-se-uchat-ot-opita.400269", "text": "Сигурно много хора са ви съветвали да не се отказвате веднага, дори когато се провалите. Да опитате още веднъж, да работите за мечтите си, да потърсите успеха, да се учите от грешките. Но именно в това е проблемът за някои - те продължават да са упорити и да се борят за целите си, но го правят по един и същи начин, повтарят методите си, повтарят грешките си. Ето и кои са зодиакалните знаци, които отказват да се научат от своите грешки. \r\n\r\n \r\nРядко мислят преди да действат. Отдават се повече на интуиция, действат на мига, правят каквото им скимне. Затова нямат време да разсъждават, да се опитат да се препазят от същата грешка, която и преди са правили. Не обичат работата и ежедневните задължения, не работят за парите, а обикновено се посвещават на каузи. Така дори не осъзнават кога грешат в работните или ученическите си задължения. \r\n \r\n\r\n \r\nТелците искат много да се научат от грешките си. Инати са, но има ситуации, в които дори сами признават, че са сгрешили, колкото и да им е трудно. Осъзнават какво не е наред, но просто не успяват да го поправят. Иска им се следващия път да действат по различен начин и да се преборят с грешка, но си знаят своето и действат както винаги са действали. Трудно приемат промените, държат на принципите си. Понякога игнорират грешките.\r\n \r\n", "date": "2019.01.25", "title": "Проба - грешка: 4 зодии, които не се учат от опита"}
{"url": "https://www.dnes.bg/cars/2019/01/25/poligon-i-soleni-globi-kakvo-ochakva-shofiorite-u-nas.400303", "text": "Кандидат-шофьорите у нас ще се явяват на променен теоретичен изпит за книжка. Той ще се състои от решаване на тест за проверка на знанията на кандидата за придобиване на правоспособност за управление на моторни превозни средства и проверка на възприятията и поведението му чрез интерактивни видеоклипове. Практическият изпит пък ще се провежда на учебна площадка, както и по пътища, отворени за обществено ползване, в и извън населените места.\n\r\nТези промени са записани в проекта за нов , който е публикуван за обществено обсъждане на страницата на транспортното министерство.\r\n                    \n                    \n                Съгласно новия закон, който се очаква да бъде приет, по време на практическия изпит ще се проверяват и оценяват поведението, способностите и уменията на кандидата по отношение използването на защитно облекло за категориите, за които се изисква, подготовката и техническата проверка на превозното средство по отношение на пътната безопасност, спазването на правилата за движение при управление, извършването на безопасни маневри при управление, поведение по време на управление и участието му в пътното движение и възприемането на опасностите по пътя, реакциите на кандидата, както и поведението му спрямо другите участници в движението.\r\nТеоретичният изпит пък ще обхваща проверка на знанията на кандидата за правилата за движение по пътищата, устройството на превозното средство и безопасното слизане и качване от него, правилата за използване на превозното средство във връзка с опазване на околната среда и останалите участници в движението, основни понятия за пътя и основни характеристики на различните видове пътища, основните принципи за спазване на дистанция, спирачен път и поведението на превозното средство при различни метеорологични и пътни условия, рискови фактори за шофирането и други. Освен тях кандидат-шофьорите ще трябва да имат познания и за поведени при при пътнотранспортно произшествие и оказване на първа долекарска помощ на пострадалите. \n\r\nКогато вече вземат книжка, новите шофьори ще трябва да се съобразяват и с по-строги изисквания за управляваните от тях автомобили. Така според новия закон те няма да имат право да шофират кола с повече от 67 конски сили без придружител. Също така новият шофьор няма да има право да вози пътници между 22:00 ч. и 6:00 ч. през нощта, освен придружителя, сочат пък тестовете в проекта за нов Закон за движение по пътищата, публикуван за обществено обсъждане.\n\r\nВодачът ще губи придобитата правоспособност и е длъжен да върне свидетелството си за управление в съответната структура на Министерството на вътрешните работи когато му бъдат отнети всички контролни точки или когато в рамките на 24 месеца е наказан три път с влезли в сила наказателни постановления за едно или повече от следните нарушения: Управление  на моторно превозно средство по платното за насрещно движение  по автомагистрала или скоростен път, управление на моторно превозно средство в лентата за принудително  спиране по автомагистрала, управление на моторно превозно средство с концентрация на алкохол в кръвта над 0,5 на хиляда, превишаване на разрешената максимална скорост в населено място с над 50 km/h, преминаване при сигнал на светофара, който не разрешава преминаването, не осигуряване на предимството на пешеходец на пешеходна пътека и за организиране или участие в нерегламентира ни състезания по пътищата.\n\r\nЛице, което е загубило правоспособност да управлява моторно превозно средство, ще се допуска до обучение за възстановяване на правоспособност не по-рано от 12  месеца от  датата, на която е върнато или отнето  свидетелството и след провеждане на лекционно обучение за безопасността  на  движението по пътищата в  структурите на МВР.\n\r\n\n\r\nВъвежда се и глоба от 500 лева, ако караме с опасни неизправности в автомобила, се чете . 600 лева пък ще е санкцията за управление на автомобил без книжка. При преминаване на червен светофар шофьорите ще бъдат глобени със 150 лева. \n\r\nАко някой водач бъде спипан да управлява автомобил с концентрация на алкохол в кръвта над 0,5 на хиляда до 0,8 на хиляда включително, книжката му ще бъде взета за срок от 6 месеца и ще заплаща глоба от 500 лева. Ако провинението се повтори санкциите скачат – книжката се отнема за срок от 1 до 3 години, а глобата става от 1000 до 2000 лева.\n\r\nПри управление на автомобил с концентрация на алкохол в кръвта над 0,8 промила до 1,2 промила, шофьорът се наказва с отнемане на книжката за срок от 12 месеца и глоба от 1000 лева. Наказателна отговорност ще се носи както и досега при концентрация на алкохол в кръвта над 1,2 промила. \n\r\nОрганизаторите и участниците в автомобилни гонки пък ще остават без книжка за срок от 1 година и ще бъдат глобени с 3000 лева, предвиждат новите промени. При шофиране в аварийната лента на магистрала пък книжката ще се взима за 3 месеца и ще се налага глоба от 1000 лева. \n\r\n\n\r\nMоторните превозни средства и теглените от тях ремаркета, които се движат по пътищата, трябва да бъдат с гуми, с дълбочина на протектора не по-малка от 1,6 mm. В периода от 15 ноември до 1 март колите и камионите до 3,5 тона (категориите М1 и N1) трябва да бъдат с гуми, предназначени за зимни условия с дълбочина на протектора не по-малка от 1,6 mm. За по-тежките камиони – от категориите N2, N3, M2 или M3,  гумите трябва да бъдат с дълбочина на протектора не по-малка от 4 mm, сочат още новите промени.", "date": "2019.01.25", "title": "Полигон и солени глоби! Какво очаква шофьорите у нас?"}
{"url": "https://www.dnes.bg/stranata/2019/01/25/bez-kraka-pari-semeistvo-i-bez-pokriv-nad-glavata.400259", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБез крака, без пари, без семейство и… без дом. 68-годишният Иван Атанасов е изгонен от Дома за стари хора с физически увреждания в ловешкото село Сливек.\r\nВъзрастният мъж бил приютен от Радка. Почукал на вратата й – премръзнал, гладен и бездомен. Била единственото му спасение в студената зима. Двамата се познавали отдавна, тъй като жената работила в Дома за стари хора, в който доскоро живеел самият Иван. Радка го съжалила и го прибрала в дома си.\r\nОказало се, обаче, че Иван не бил изгонен просто така от дома. Там той не спазвал установените правила, внасял тайно алкохол и се прибирал пиян. Освен това, Иван се отнасял и грубо с останалите обитатели и често употребявал физическа сила, а и отказвал да се консултира с психолог.\r\n                    \n                    \n                Оказало се също, че Иван не е съвсем бездомен. Мъжът имал апартамент на свое име, а освен това имал и роднини - сестра и синове, с които обаче не се разбира. Затова не потърсил и тяхната помощ. \n\r\n\"Сестра ми директно ми каза: Чупи си главата!\", сподели пред камерата на телевизия  възрастният мъж.\r\nЗаради поведението си многократно е предупреждаван, че ще бъде изгонен от дома. Преди три дни лично директорката на институцията влязла в стаята му и го помолила да си събира багажа. Иван не създал проблеми и си тръгнал без излишни пререкания. Отишъл директно пред вратата на Радка.\r\nСлед като Радка приютила Иван в къщата си в село Горно Павликени, решила да потърси помощ чрез Facebook, тъй като не можела да се грижи за него. А малко след това историята на 68-годишния мъж предизвика и огромна вълна от съчувствие.\r\nИван признава, че иска да се върне обратно в дома, но към момента все още не го е заявил официално. ", "date": "2019.01.25", "title": "Без крака, пари, семейство и без покрив над главата"}
{"url": "https://www.dnes.bg/notifikacii/2019/01/25/evakuiraha-vlak-v-germaniia-sled-signal-za-bomba.400340", "text": "Близо 500 пътници бяха евакуирани от влак в Германия заради бомбена заплаха, предаде Ройтерс, като се позова на съобщение на полицията в Туитър.\r\nЗатворени бяха също няколко перона на гарата във Франкфурт.\r\nПо-късно германската полиция обяви, че бомбената тревога е била фалшива, предадоха Ройтерс и ТАСС.\r\nВлакът пътуваше от Цюрих към северния германски град Кил.\r\nСлед като при проверката не беше открито взривно устройство, пътниците се качиха обратно и влакът продължи по пътя си. (БТА)", "date": "2019.01.25", "title": "Евакуираха влак в Германия след сигнал за бомба"}
{"url": "https://www.dnes.bg/notifikacii/2019/01/25/policaite-ot-4-to-jiveli-v-luks-pipnati-s-2000-lv.400288", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбвинения за организирана престъпна група ще бъдат повдигнати на задържаните четирима полицаи, които са рекетирали търговци. Те са от столичното 4-то Районно управление. Сред тях е и ръководителят на сектор \"Икономическа полиция\" Красимир Кръстев, съобщи \r\nНа четиримата са повдигнати обвинения за участие и ръководене на  организирана престъпна група, търговия с влияние и измама.\r\nПрестъпната група е действала от началато на 2017 година, а според прокуратурата работата по разобличаването ѝ е започнала през септември същата година.\n                \n                \r\nГрупата е задържана в момент на получаване на 2000 лева, а уговорката е била за 2000 евро.\r\nПо време на брифинга прокурор Димитър Петров разкри,  че групата е действала на територията на управлението и е изнудвала дребни търговци, които са плащали \"такса  спокойствие\", за да не бъдат извършвани полицейски проверки и да бъдат  предупреждавани за предстоящи проверки.\r\nВсички разследвани са дългогодишни служители на МВР, което е направило работата на прокуратурата доста трудна. Задържаните полицаи са демонстрирали изключително висок стандарт на живот. Предстои проверка на имотното им състояние на служителите.\r\n\"България се превърна в държавата на подхвърлените пари. На едно от задържаните лица, при проверка с контролно осветление, ръцете му са светнали. Той твърди, че това било от химикалка, а не от пари\", посочи Петров.\r\nЙерархията на групата е следвала йерархията на структурата. Добрата новина е, че 1/3 от личния състав на този сектор - младите служители, не са се подали на натиска да станат членове на групата или да \"оцапат ръцете си\", каза прокурор Петров. Събрали сме множество доказателства, включително свидетели са разпитани пред съдия.\r\nТой уточни, че в някои магазини, задържаните са си пазарували без пари.\n\r\n\"Членовете на групата са преценяли потенциала на колегите дали се явява надежден сътрудник на групата или се изказва остро срещу корупционни практики. Прокуратурата е сезирана от търговци.\r\nВъзложени са и данъчни ревизии като на физически лица. Нерегламентираните практики са по направление на дейност на сектора. Събирани са и суми от автокъщи, наргиле барове, магазини.\r\nИнформация за арогантното поведение на служителите е получена през ноември миналата година. Мерките за неотклонение ще се гледат днес.\r\nДиректорът на Дирекция \"Вътрешна сигурност“ Румен Ганев допълни, че ръководителят на групата е бил ръководен служител на Второ РУ, преминал през доста ръководни постове в МВР.\r\nДирекция \"Инспекторат“ ще извърши проверка на работата на целия сектор. Ганев апелира гражданите да не се поддават на натиск, а да сигнализират и категорично заяви, че всеки един сигнал се проверява обективно.", "date": "2019.01.25", "title": "Полицаите от 4-то живели в лукс, пипнати с 2000 лв."}
{"url": "https://www.dnes.bg/cars/2019/01/25/krai-na-dizelovite-i-benzinovi-dvigateli-i-v-shveciia.400261", "text": "Швеция е поредната държава, която има намерение да въведе пълна забрана на автомобилите с двигатели с вътрешно горене. Това ще стане през 2030 г., като е една от ключовите програма на новото правителство на страната, което ще се бори с глобалното затопляне и с изпълнение на Парижкото споразумение за справяне с климатичните промени.\n\r\nЗа постигане на тези цели, в близките години властите започват активно развитие на инфраструктура за електрически транспорт. Идеята на управляващите е Швеция да стане първата държава в света, която да не използва изкопаеми енергийни източници, съобщава Deutsche Welle, като цитира премиера на страната – социал-демократът Стефан Льовен.\n\r\nПо този начин Швеция става деветата държава, която посочва конкретна дата за пълен отказ от автомобилите с двигатели с вътрешно горене. \"От 2030 г. на територията на страната няма да могат да се регистрират нови коли с бензинови и дизелови двигатели\", обяви представителката на екологичната организация Greenpeace - Марион Тиман.\n                    \n                    \n                \r\nПо-рано стана ясно, че Норвегия планира отказ от автомобилите с двигатели с вътрешно горене през 2025 г. В момента в скандинавската страна половината от продадени нови коли са електрифицирани – 31,2% са на ток, а останалите са хибриди.\n\r\nОсвен това, през 2030 г. от бензиновите и дизеловите коли ще се откажат Израел, Ирландия, Исландия и Холандия. Същият срок са си поставили Китай и Индия, а през 2040 г. забраната на двигателите с вътрешно горене ще стане факт във Великобритания и Франция.\r\n", "date": "2019.01.25", "title": "\"Край\" на дизеловите и бензинови двигатели и в Швеция"}
{"url": "https://www.dnes.bg/balkani/2019/01/25/balkanite-pecheliat-ot-prespanskoto-sporazumenie.400289", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗначението на Споразумението от Преспа, което решава историческия спор за името на Македония е огромно. Атина и Скопие най-накрая постигнаха съгласие по въпроса, а освен това стойността на решението за смяната на името на западната ни съседка е с висока стойност и за целия регион на Западните Балкани. \n\r\nСмелостта на гръцкия премиер Алексис Ципрас и македонския му колега Зоран Заев е достойна за възхищение. Групата “Приятели на Македония”, съвместно с европейски парламентаристи, ще предложи кандидатурата на премиерите за Нобелова награда, сподели в предаването “Светът е бизнес” по  президентът на България в периода 2012-2017 Росен Плевнелиев. \n                    \n                    \n                \r\n“Когато две държави, които са имали сериозни противоречия в миналото, си подадат ръка и всяка една от тях отстъпи, за да спечели, печелим всички на Балканите. Пътят към просперитет в региона минава именно през такива действия”, сподели в директно включване от Световния икономически форум в Давос Плевнелиев. \n\r\nТой коментира и случващото се на форума в Давос, като отбеляза, че проблемите, свързани с налагането на санкции и търговски бариери от САЩ, икономическото забавянето в Китай и неяснотите около Brexit все повече притесняват инвеститорите, пазарите и гражданите. Според него във времена на несигурност България трябва да намери своето място. \r\n“Давайки си сметка, че средата предсказва нестабилност и невъзможност донякъде да се надградят световните институции, всяка една страна трябва да намери мястото си и да опита да реализира потенциала си”.\r\nПрезидентът определи инициативата на Китай “Пътят на коприната” като една добра възможност за всички 120 страни, участващи в нея.\r\n“Проектът не е само китайски, той е световен, залага на свободната търговия и на печалбата от нея за всички страни...Китай демонстрира в Давос една изключително коректна политика, която цели не само да разшири глобалното влияние на страната, но и да я отвори за международни инвестиции”.\r\nПлевнелиев участва и в дискусия по време на форума, която е насочена към блокчейн технологията и начина, по който тя променя бизнеса.\r\n“Промяната от блокчейн ще бъде революционна... В глобален мащаб блокчейн акумулира толкова много талант, колкото преди 10 години инвестираха днешните технологични гиганти”", "date": "2019.01.25", "title": "Балканите печелят от Преспанското споразумение!"}
{"url": "https://www.dnes.bg/politika/2019/01/25/100-000-chinovnici-a-sykrashtavat-1600-slujiteli-i-prazni-shtatove.400297", "text": "Предвижда се съкращение на 1600 бройки – служители и празни щатове, в държавната администрация, което е под 2% от всички заети, съобщи пред БНР вицепремиерът Томислав Дончев. \n\r\n\"Оразмеряването на администрациите ни невинаги е адекватно на товара и работата, която вършат. Има звена, където броят служители не съответства на натоварването, т.е., е много по-малък, хората са претоварени. Има и много други звена, където работят повече хора, отколкото трябва. Заради това избягах от варианта да предложа съкращение на плоска ставка – 3,4 или 5%\", обясни той.\n\n Министрите сами преценят какви съкращения и движение на бройки могат да направят.\r\n                    \n                    \n                Това обаче било само първа стъпка, защото структурно има редица дефекти, които трябва да бъдат отстранени, включително чрез редуциране на звена като например такива с дублирани функции.\r\nВицепремиерът подчерта още, че администрациите трябва да се съобразят с процесите от последните 30 години.\r\nСпоред него част от тях изобщо не са адаптирани или повлияни от тези процеси.\r\n\"Някои от администрациите съществуват във времената, когато едно писмо е пътувало 7 дни и не е имало електронна поща и не е имало други комуникационни технологии. Те са оразмерявани съобразно други темпове, динамика на движение на населението\", посочи той.\r\n\"Целта е да имаме по-малко на брой хора, работещи в държавната администрация. Те да бъдат по-мотивирани, по-честни, по-отдадени на работата си и по-любезни с гражданите\", каза Дончев.\r\nКакто и при всяка друга реформа и тази не минавала без съпротива.\r\nТя идвала основно през министрите, които пък явно били подложени на вътрешен натиск от самите администрации. \n\r\nВицепремиерът посочи, че в администрацията са заети 100 хил. души.", "date": "2019.01.25", "title": "100 000 чиновници, а съкращават 1600 – служители и празни щатове!"}
{"url": "https://www.dnes.bg/zvezdi/2019/01/25/viktoriia-bekym-se-reshi-shte-pee-sys-spice-girls.400315", "text": "Виктория Бекъм все пак ще пее със Spice Girls по време на тяхното турне във Великобритания. Дизайнерката съобщи новината по време на интервю за ABC.\r\n\"Аз винаги съм била от Spice Girls и съм толкова горда от това, което съм постигнала. Гордея се с тях\", каза Виктория и изтъкна, че няма да пее с групата през цялото време, но все пак ще зарадва феновете като се появи като гост-изпълнител по време на един от концертите.\r\n\"Ще бъде невероятно шоу. Нямам търпение да взема децата и да отидем\", обясни тя.\r\nБекъм коментира още, че е прекалено заета покрай своя бизнес и затова не може да бъде с Мел Си, Мел Би, Ема и Гери по време на цялото турне.\r\n\"Но им желая успех и любов, ще бъде страхотно, сигурна съм. Ще бъда с тях духом\", каза още дизайнерката.\r\n                    \n                    \n                Междувременно Spice Girls пуснаха в продажба тениски, парите от които ще отидат за подкрепа на социална кауза.\r\n", "date": "2019.01.25", "title": "Виктория Бекъм се реши, ще пее със Spice Girls"}
{"url": "https://www.dnes.bg/mish-mash/2019/01/25/mechtite-na-pier-paolo-picholi-v-novata-kolekciia-na-valentino.400306", "text": "Колекциите висша мода винаги са били като артистична глътка въздух, за която дизайнерите като че забравят за секунда тенденциите, които продават и дават свобода на своите мечти, стремежи и идеалистични идеи. \r\nТака новата колекция висша мода пролет-лято 2019 ни потапя в мечтите на Пиер Паоло Пичоли за новите кодове на висшата мода.\r\n \r\n„Харесвам класическата висша мода, не ми харесва модернизмът. Затова, за да промениш висшата мода, променяш значението ѝ, не кодовете“, споделя дизайнерът. И прави точно това.\r\n \r\nЗа създаването на колекцията той оставя симбиозата с ценностите на съвремието и се потапя в проучване на Ренесанса и Романтизма.\r\n \r\nКрасотата през различните ери диктува създаването на флорални елементи за пролетта, но с техника на 3D ефекти.\r\n \r\nОбемът компенсира леката тафта, а специалитетът на ревюто е закриването от Наоми Кембъл, облечена в „Chocolat Dhalia“.\r\n \r\nОще докато бяха заедно във Valentino, Пиер Паоло Пичоли и Мария Грация Кюри създаваха колекции със социални послания и налагаха висшата мода като много повече от просто тенденции и тоалети.\r\n \r\nНаучиха ни, че мислите, страстите, мечтите и страховете могат да бъдат силен двигател и ни показаха, че дрехата може да показва всичко, което ние искаме.\r\n \r\nЧе може да отговаря на нас като личност, като индивидуалност и да се яви оръжие в борбите ни със стереотипите.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.25", "title": "Мечтите на Пиер Паоло Пичоли в новата колекция на Valentino"}
{"url": "https://www.dnes.bg/balkani/2019/01/25/vsichko-koeto-triabva-da-znaete-makedoniia-za-nachinaeshti.400300", "text": "Гръцкият парламент може да вземе този петък решение за спор, който Гърция води в продължение на почти 30 години със своя съсед. Досегашната Република Македония ще бъде наречена в бъдещата Северна Македония. Поне това предвижда споразумение, което правителствата на двете страни изработиха в рамките на трудни преговори. Македонският парламент вече даде зелена светлина, късно в петък текстовете ще гласува гръцкият.\r\nНо какво ще решат депутатите не е сигурно. Коалицията вече раздели заради спора за споразумението и миналата седмица министър-председателят Алексис Ципрас едва оцеля при вот на доверието. Как се роди тази криза? Предлагаме един общ преглед. \n\r\n\r\n                    \n                    \n                Република Македония граничи с провинция в северната част на Гърция, която носи същото име. Гърция се страхува от възможни териториални претенции на съседната страна към тази провинция. Спорът продължава, откакто Република Македония обяви независимостта си от Югославия през 1991 година.\r\nСъщо така и древното значение на името Македония е важно и за двете страни: те претендират за наследството на Александър Велики (починал през 323 г. пр. Хр.). Затова и редица различни предложения за имена на международни посредници се провалиха досега. В миналото в Северна Македония имаше магистрала, наречена „Александър Македонски\", а летището се наричаше също \"Александър Велики\". Магистралата и летището бяха преименувани, за да се демонстрира наличието на добра воля.\r\nВ международен план държавата обикновено заради спора за името се обозначава с английската абревиатура FYROM. То означава името, под което страната бе регистрирана в Обединените нации: „Бивша югославска република Македония\".\r\n\r\nНа 17 юни 2018 г. двете държави подписаха така наречения Договор от Преспа. В него те са договориха за новото име на Република Северна Македония. Граничните промени категорично са изключени от споразумението.\r\nМакедонският парламент вече ратифицира споразумението с необходимото мнозинство от две трети. В Македония сега всички се надяват, че Гърция вече няма да пречи на присъединяването към ЕС и НАТО. Сега гръцкият парламент трябва да се съгласи да направи договора валиден.\r\n\r\nОт години националистите подхранват спора за Македония - с успех. В проучванията около 70% от гърците се противопоставят на преименуването на съседната страна.\r\nДесни и националистически организации призоваха за протест. В неделя около 100 000 гърци последваха призива и демонстрираха срещу споразумението пред парламента в Атина. Много от тях са пътували до там с автобуси, особено от Северна Гърция, където се намира провинция Македония.\r\nПолицията използва сълзотворен газ, за да разпръсне демонстрантите. Следобед около 100 екстремисти се опитаха да влязат в сградата на парламента със сила. Те хвърляха камъни срещу полицията, писаха гръцките медии, а десет служители са били леко ранени.\r\nПродължението вижте в сайта на ", "date": "2019.01.25", "title": "Всичко, което трябва да знаете: Македония за начинаещи!"}
{"url": "https://www.dnes.bg/politika/2019/01/25/v-ns-i-tozi-petyk-ne-se-razmina-bez-skandal-mejdu-gerb-i-bsp.400258", "text": "И този петък не се размина без скандал между ГЕРБ и БСП.\r\nПоводът сега стана декларацията на червената шефка Корнелия Нинова, която нападна управляващите, че използват част от съдебната власт за политическа репресия и така нарушават конституцията и разделението на властите. Причината за коментара й стана обвинението на съпартийката й Елена Йонева в пране на пари.\n\n\n\r\nСпоред соцлидерката делото срещу Йончева е политическа репресия и опит да се ограничи свободата на словото.\r\nТова ядоса Александър Иванов от ГЕРБ, който пък скочи срещу водещия на заседанието Емил Христов, че бил позволявал на изказващи се депутати да се намесват в работата на другите власти.\r\n                    \n                    \n                Той настоя Христов да не допуска Нинова да използва обидни епитети по адрес на управляващите от парламентарната трибуна.\r\nВ защита на своята шефка Георги Свиленски пък попита Христов как може да позволи на депутат от управляващото мнозинство да определя какво да говори лидера на опозицията.\r\nЛевият Валери Жаблянов пък скочи, че ако отново се стигне до ситуация депутат от мнозинството да се оплаква от парламентарната трибуна от декларация на опозицията, от БСП ще помислят как да постъпят.\r\n\"Не ограничих никой от изказващите се, като по този начин съм спазил задълженията си по правилник. Нито един от изказващите се не влезе в собственото ми разбиране за свобода“, защити се Емил Христов. И обясни, че критиките към него и от ляво, и от дясно са \"субективно виждане на изказванията\".", "date": "2019.01.25", "title": "В НС: И този петък не се размина без скандал между ГЕРБ и БСП"}
{"url": "https://www.dnes.bg/temida/2019/01/25/ochakvat-li-se-novi-razkritiia-po-ubiistvoto-na-shefa-na-agresiia.400278", "text": "8 януари, 2016 г. Собственикът на модна къща \"Агресия\" Александър Антов излиза от дома си в Бистрица на обичайна разходка с домашния си любимец в гората. Връща се само кучето, а близките подават сигнал в полицията. Около полунощ откриват тялото на бизнесмена. \n\r\nБързо е отхвърлена версията за самоубийство, бързо става ясно, че екзекуцията е планирана внимателно. С два куршума. Иззети са всички камери, търсят се следи, проверява се дали не е извършено от човек, с когото Антов се е познавал.\n\n\n\n\n\r\nВсичко обаче се е случило извън обсега на камерите, а на самото местопрестъпление имало много сняг и кал. И всичките следи били прикрити майсторски.\n                    \n                    \n                \r\nУлицата, на която е живял Антов, е част от туристическа пътека и е изключително оживена. Местността, в която бе открит трупът на модния бос, е на около 50 метра от дома му, а там камери няма. До мястото може да се стигне по път без видеонаблюдение, както и да се избяга по него. \n\r\nРазследващите започват да нищят дали шефът на \"Агресия\" е имал неуредени бизнес отношения, лични конфликти, засегнал ли е нечии интереси. Става ясно, че година по-рано е прехвърлил по-голямата част от бизнеса си на други хора. \n\r\nОще в първите си изявления за убийството от полицията го определиха като поръчково. Разследването започва работа по версиите за неуредени бизнес отношения, личен конфликт или завладяване на бизнес пазари.\n\r\nПет дни по-късно заместник-директорът на \"Национална полиция\" старши комисар Константин Димитров обявява, че водещата версия е финансов мотив за престъплението. Той обясни, че се проверяват фирми и лица и предстои да се изяснява дали зад убийството стоят конкуренти, или други задлъжнели лица. И не изключват версията зад престъплението да седи близък човек от семейното обкръжение на бизнесмена.\n\r\nНеговата дъщеря Мая насочва разследването към бившия й мъж Стефан. Според нея именно той е поръчителят. От близкото обкръжение на семейството също го сочат като човек, който искал да се домогне до муилионите на Антов. Той е привикан на разпит, но категорично отрича да има нещо общо със случая. Разказва пред следователите къде е бил по време на убийството, но на два пъти отказва да застане пред детектор на лъжата. Стефан не е задържан, защото няма реални доказателства срещу него.\n\r\n\"Мисля, че разследването беше насочено към мен от хора, имащи интерес да се върви в тази посока и от близки хора, които за съжаление са от много години на хапчетата и подвластни на врачки\", казва в интервю пред \"Стандарт\", четири месеца след убийството Стефан Асенов.\n\r\nВ медиите се появяват различни версии и за извършителите. Твърди се, че в горичката над Бистрица Антов е бил причакан от трима души, а килърите са си разделили 20 000 евро.\n\r\nТри години по-късно няма задържан за убийството. По непотвърдена информация обаче в полицията имат яснота кой е поръчал екзекуцията.\n\r\n\"По отношение на този случай имаме новопоявили се данни. Не доказателства, а данни, по които работим и за които смятам, че са с висока степен на достоверност. Аз се надявам, че и този случай ще излезе. Вие знаете, че разкрихме няколко случая на убийства преди да изтече абсолютната давност от 20 години. Едното от тях беше разкрито през 2017 година. Работим съвместно с екип от прокурори по разкриването на убийствата от т. нар. \"Студени досиета\". Това заяви пред Блиц в края на миналата година главен комисар Христо Терзийски, директор на ГД \"Национална полиция\".\n\r\nЩе доведат ли тези данни до разкриването на убийството на Александър Антов? Ще покаже времето!", "date": "2019.01.25", "title": "Очакват ли се нови разкрития по убийството на шефа на \"Агресия\"?"}
{"url": "https://www.dnes.bg/politika/2019/01/25/borisov-belodrobni-transplantacii-fakt-i-u-nas.400263", "text": "\n\"Начертахме мерките, чрез които нуждаещите се от белодробна трансплантация българи, ще получават у нас животоспасяващото лечение\".\r\nТова заяви министър-председателят Бойко Борисов по време на срещата си с министъра на здравеопазването Кирил Ананиев и проф. Валтер Клепетко, президент на Европейската асоциация за гръдна хирургия и белодробни трансплантации и ръководител на Клиниката по белодробна хирургия в университетската болница Виена (АКХ), съобщиха от правителствената информационна служба.\n\n\n\r\nТримата обсъдиха възможностите, които дава подписаното днес Споразумение за квалификация и обучение на български медицински специалисти във Виенската болница. Документът вече е изпратен на \"Евротрансплант\".\r\n                    \n                    \n                Чрез мерките, заложени в него, нашите лекари ще бъдат обучени да извършват животоспасяващото лечение в България. \n\r\nПремиерът Борисов, здравният министър Кирил Ананиев и проф. Клепетко дискутираха също донорската програма на България. Те се обединиха около мнението, че тя трябва да осигури още повече възможности за спасяването на тежкоболните пациенти, нуждаещи се от белодробна трансплантация.\n\r\nВ момента университетската многопрофилна болница във Виена е сред водещите световни центрове за белодробни трансплантации и в нея са извършени повече от 1800 присаждания. Сред тежкоболните, получили втори шанс за живот там, са и пациенти от България, Румъния, Словения, Гърция, Кипър.", "date": "2019.01.25", "title": "Борисов: Белодробни трансплантации – факт и у нас"}
{"url": "https://www.dnes.bg/stranata/2019/01/25/rodnata-kyshta-na-gena-dimitrova-tyne-v-razruha.400243", "text": "Родната къща на световноизвестната българска оперна певица Гена Димитрова в плевенското село Беглеж се нуждае от ремонт. Това твърди Георги Данов - кмет на селото, в писмо до Общинския съвет в Плевен.\n\r\nКметът пояснява, че бащината къща на оперната ни прима е със статут на единична историческа културна ценност от национално значение и в момента се нуждае от спешен ремонт за запазване на автентичния й вид като за целта има изготвена количествено-стойностна сметка. \n\r\nЗа целта кметът на селото предлага нужните средства да бъдат заложени в инвестиционната програма на Община Плевен за 2019 г., съобщава БТА.\n\r\nВ становището на общинската администрация в Плевен по случая се подчертава, че \"поради статута на къщата, за изпълнение на консервационно-реставрационни работи е необходимо изготвяне на проект, съгласуван с Министерство на културата\". \n                    \n                    \n                \r\nОт община Плевен напомнят, че с цел запазване на сградата, още преди обявяването й за недвижима културна ценност, с общински средства е ремонтиран покривът и са изкърпени и пребоядисани фасадите на сградата към улицата.", "date": "2019.01.25", "title": "Родната къща на Гена Димитрова тъне в разруха"}
{"url": "https://www.dnes.bg/sofia-film-fest/2019/01/25/sled-kan-i-u-nas-datska-fentyzi-romantika-granica.400257", "text": "Шведско-датският романтичен фентъзи трилър \"Граница\" на Али Абаси обиколи над 30 фестивала след премиерата си в Кан, където взе голямата награда в конкурсната програма \"Особен поглед”, а преди няколко дни получи признание и от Американската киноакадемия с номинация за \"Оскар” за грим и прически.\r\n\"Граница\" е екранизация по едноименния разказ на Йон Айвиде Линдквист (\"Покани ме да вляза\"), който заедно с режисьора Али Абаси и Изабела Екльов е и сценарист на филма. Главната героиня в него, Тина (Eва Меландер), е уважаван митнически служител с особена дарба. Тя може да усеща човешките емоции, което й помага бързо да разпознава контрабандистите и престъпниците.\r\n                    \n                    \n                Всъщност животът на Тина не изглежда особен, въпреки че се чувства самотна заради специфичния си външен вид… Един ден, докато е на работа, тя спира Вор (в ролята Eеро Милоноф, познат от \"Най-щастливият ден в живота на Оли Маки”, макар и неузнаваем тук), който определено не е това, което изглежда. Оказва се, че мъжът има същите лицеви белези и свръхестествена дарба като Тина.\r\nВ него тя най-накрая намира партньор, който я допълва по всякакъв начин. Вор е и този, който отключва тайните на нейното минало… \"Variety” определя \"Граница” като \"вълнуващо-интелигентен микс от романтика, скандинавски ноар, социален реализъм и свръхестествен ужас, който излиза от рамките на всякакви жанрови условности и шаблони”.\n\r\nДруго любопитно предложение от тазгодишната програма на София Филм Фест е \"Транзит\" на германския режисьор Кристиан Пецолд. Представен премиерно в програмата на Берлинале 2018, най-новият филм на автора е кинематографично изследване на неимоверните усилия, които се изискват от обикновените хора по време на война, за да оцелеят, но и да вземат правилни решения за постъпките си.\r\nИсторията разказва премеждията на мъж, който бяга от Франция след инвазията на нацистите и си присвоява идентичността на мъртвец, както и документите му. Докато е в Марсилия, той среща млада жена, която отчаяно търси изчезналия си съпруг, без да подозира съдбата му… Едноименният роман на Анна Зегерс от 1944 година е популярен в Германия и представлява литературната основа на филма, в който обаче се побира и половината история на Европа през ХХ век.\r\nИзключително амбициозна, историята на анонимната фашистка сила, която набира сили в съвременна Европа, е използвана, за да се обърне внимание на необходимостта да сме непрестанно нащрек срещу всякакви прояви на авторитаризъм, а и за да се постави акцент върху бежанската криза, която оказва влияние върху целия свят.\r\nЧрез своите киноразкази Пецолд успява да действа прозорливо и майсторски, като включва всякакви детайли и референции, сглобени в постмодерен калейдоскоп. Резултатът е красива и умно поднесена завладяваща история, в която някои подробности може да се окажат неуловими…\r\n ", "date": "2019.01.25", "title": "След Кан и у нас: Датска фентъзи романтика \"Граница\" "}
{"url": "https://www.dnes.bg/snimka-na-denia/2019/01/25/valejite-prodyljavat-i-v-sybota-nedeliata-slyncheva.400264", "text": "Валежите, които обхванаха страната, ще продължат тази вечер и в събота, сочи  на НИМХ.\n\r\nПрез следващото денонощие валежите ще продължат, като в Западна и Централна България ще са предимно от сняг. Те ще са значителни най-вече в планинските райони. Ще се образува нова снежна покривка. На изток пък ще вали дъжд. \n\r\nПрез нощта в северозападните райони, а през деня и в останалата част от страната, вятърът ще се ориентира от запад-северозапад, ще е умерен до силен и с него ще нахлува студен въздух.\n\r\nМинималните температури ще са предимно между минус 1 и 4 градуса, а максималните ще са от 1 - 3 градуса в Западна България до 6 - 8 градуса в югоизточните райони от страната. \n                \n                \r\nПо Черноморието ще бъде облачно и с валежи от дъжд, значителни по южното крайбрежие. Ще духа до умерен вятър от запад-северозапад. Максималните температури ще са между 4 и 8 градуса. Вълнението на морето ще е 2 - 3 бала. Температурата на морската вода е 6 - 7 градуса.\n\r\nВ планините ще е облачно, ветровито и с валежи от сняг, значителни в масивите от западната половина на страната. Ще духа силен до бурен вятър от запад-северозапад и в комбинация със снеговалежа ще има условия за образуване на преспи и навявания. Максималната температура на височина 1200 метра ще е около минус 1, на 2000 метра - около минус 5 градуса.\n\r\nПрез нощта срещу неделя от запад валежите ще отслабват и спират. В неделя температурите леко ще се повишат, като на много места ще бъде слънчево.\r\n ", "date": "2019.01.25", "title": "Валежите продължават и в събота, неделята – слънчева"}
{"url": "https://www.dnes.bg/politika/2019/01/25/zaharieva-za-venecuela-prizovavame-za-nenasilie-i-demokratizaciia.400260", "text": "Външният ни министър Екатерина Захариева коментира тежката политическа ситуация и гражданските протести във Венецуела и призова за ненасилие и бърза демократизация на процеса. \n\r\nПо думите й има много доказателства за извършени нарушения при избирането на венецуелския президент Николас Мадуро и призова да се организират демократични избори.\n\n\r\n\"Има доказателства за нередности при президентските избори във Венецуела през 2018 г., призивите на гражданите трябва да се чуят. В демонстрациите има доста насилие, знаете имаше и задържани лидери и опозиционни депутати, един от които загина в затвора при доста съмнителни обстоятелства. Призивът на България е за успокояване на ситуацията и за демократизация на процеса, да се чуят призивите на венецуелските граждани, за това да се организират демократични избори при равен старт\", каза Екатерина Захариева.\n                    \n                    \n                \r\nТя добави и че Националната асамблея на Венецуела е легитимно и демократично избран орган.", "date": "2019.01.25", "title": "Захариева за Венецуела: Призоваваме за ненасилие и демократизация"}
{"url": "https://www.dnes.bg/politika/2019/01/25/siderov-podozira-gerb-imat-polza-op-da-ne-sa-edinni.400277", "text": "Лидерът на \"Атака\" Волен Сидеров заподозря, че ГЕРБ имат полза, ако \"Обединени патриоти\" не са единни на евроизборите, тъй като така биха имали още един евродепутат. Това било обаче само негово усещане и Сидеров нямал доказателства за това.\n\n\n\n\r\n\"ГЕРБ като че ли имат полза от това да не сме единни. Това е само усещане, нямам доказателства. Ако патриотите сме със слаб резултат, ГЕРБ може да има преразпределение с един депутат. Медиите са насочвани да се занимават с темата ще има ли Коалиционен съвет на патриотите, дали ще се явим заедно на изборите. Сигурен съм, че хората не лягат и не стават с този въпрос\", коментира Сидеров.\n                    \n                    \n                \r\nЛидерът на \"Атака\" обясни и че за евроизборите е готов на всякакви варианти, като загатна, че може и да има \"скрит коз\". Той обаче не бил Николай Бареков.\n\r\n\"Бареков е човекът,т който лобира за участието на партия \"Атака\" в Алианса на консерваторите. По-добре за българска партия е да участва в такъв алианс. Това са ни отношенията с Бареков\", изясни Сидеров.\n\r\nТой отново подчерта и че не е важно кой с кого ще се яви на изборите, а какви ще са програмите, които ще се защитават в европейския парламент.\n\r\nСидеров отбеляза и че ако резултатът на БСП и ДПС е по-висок от този на ГЕРБ и \"Обединени патриоти\" това ще даде основание на опозицията да настоява за предсрочни парламентарни избори.\n\r\n\"Ако общият резултат на ГЕРБ и \"Обединени патриоти\" е по-слаб от този на БСП и ДПС, БСП ще имат основание да кажат, че имаме преразпределение на общественото настроение и трябва да отидем на избори, но това зависи от ГЕРБ. Ако Борисов реши да хвърли оставка, ще се отиде на избори\", каза атакистът.", "date": "2019.01.25", "title": "Сидеров подозира: ГЕРБ имат полза ОП да не са единни!"}
{"url": "https://www.dnes.bg/tenis/2019/01/25/mechtan-final-v-melbyrn-djokovich-sreshtu-nadal.400275", "text": "Световният №1 Новак Джокович се класира на финала на Australian Open, след като разгроми французина Люка Пуй (№28). Сръбската звезда се наложи с категоричното 6:0, 6:2, 6:2 за едва час и 25 минути. \r\nВ спор за трофея Ноле ще срещне Рафаел Надал, който се класира по безапелационен начин за решаващия мач без загубен сет. Това ще бъде едва втори финал между двамата в Мелбърн. Единственият досега случай е от 2012 г., когато сърбинът печели с 5:7, 6:4, 6:2, 6:7(7), 7:5.\r\n \r\nПри успех Джокович ще изпревари Роджър Федерер и австралийската легенда Рой Емерсън (преди Оупеън ерата) по титли. В момента тримата са печелили турнира 6 пъти, докато Надал 1 път. Това се случва през 2009 г. след 7:5, 3:6, 7:6(7), 3:6, 6:2 над Федерер.\r\n \r\nИначе Ноле води в преките двубои с Матадора: 27 срещу 25 успеха, а за последно играха миналата година в 1/2-финал от \"Уимбълдън\" и Новак спечели драматично с  6:4, 3:6, 7:6(9), 3:6, 10:8 след 5 часа и 14 минути игра. \r\n \r\n", "date": "2019.01.25", "title": "Мечтан финал в Мелбърн! Джокович срещу Надал"}
{"url": "https://www.dnes.bg/stranata/2019/01/25/nevolen-svidetel-na-krajba-prebit-v-kyshtata-si.400273", "text": "Мъж на 48 г. е с 3 избити зъба и контузия на главата, след като неволно стана свидетел на опит за кражба в плевенския град Пордим.\n\r\nПострадалият потърсил помощ в полицията около 11:30 ч в четвъртък. Той разказал, че половин час по-рано, в 11 ч, както бил в двора на къщата си, случайно видял как двама непознати пробват да крадат в съседен имот.\r\nКато усетили, че са разкрити, мъжете се прехвърлили в двора на очевидеца, набили го и изчезнали. След побоя той е със средна телесна повреда.\r\nНападателите, на 39 и 24 г., са задържани за денонощие. Дадени са на прокурор и срещу тях е образувано дело.", "date": "2019.01.25", "title": "Неволен свидетел на кражба – пребит в къщата си!?"}
{"url": "https://www.dnes.bg/world/2019/01/25/hvanaha-brazilka-v-istanbul-s-900-gr-hashish-v-korema.400274", "text": "Екипи от Отдела за борба с разпространението на наркотици към полицията в Истанбул задържаха на летище \"Ататюрк\" бразилка, погълнала 900 грама хашиш, съобщи турската телевизия СиЕнЕн-Тюрк.\r\nПолицията е спряла за проверка жената, която пристигнала в Истанбул от Сао Пауло. 40-годишната бразилка била изпратена за преглед в болница.\r\nПри прегледа било установено, че в корема на жената има 900 грама хашиш.\r\nХашишът бил разпределен в 115 презерватива, информира електронното издание Хаберлер, цитирано от БТА.", "date": "2019.01.25", "title": "Хванаха бразилка в Истанбул с 900 гр хашиш в корема"}
{"url": "https://www.dnes.bg/temida/2019/01/25/lekarska-greshka-usiliia-fatalen-krai-ima-li-spravedlivost.400240", "text": "Цели 7 години продължи делото за трагичната смърт на починалата при лапароскопска операция 32-годишна Галина Мигохосян-Николова. Жената остави дете на 10 месеца, а случаят потресе България в края на февруари 2012 година и постави въпроса какво е справедливото решение при доказана вина за смъртта на пациент.\n\r\nС решение № 4/09.02.2018г. Софийският апелативен съд признава д-р Виктор Попов от \"Пирогов\" за виновен по  от Наказателния кодекс и го осъжда на две години и шест месеца лишаване от свобода условно, с изпитателен срок от три години. Освен това той е лишен от правото да упражнява лекарска професия за срок от три години.\r\n                    \n                    \n                Решението е обжалвано пред Върховния касационен съд. Наскоро излезе и беше публикувано и окончателното  от 18 декември 2018 г., с което се оставя сила така постановената осъдителна присъда. Решението не подлежи на обжалване.\n\r\nСлед окончателната присъда близките на Галя изпратиха писмо до медиите, в което питат има ли справедливост за смъртта на младата жена. В него те припомнят и основните факти около фаталния случай.\n\n\r\nНа 27 февруари 2012 г. Галина влиза в операционната зала на трета хирургия на \"Пирогов\" за наглед рутинна операция на апандисит. Хирургът решава да направи операцията по ендоскопски метод, който често се нарича \"безкръвен\", тъй като всички оперативни действия се извършват през тънки тръбички, вкарани през малки отвори в коремната стена. Това наистина е съвременна и щадяща за болния техника, която позволява пациентът да напусне болницата само след ден-два и съкращава възстановителния период до минимум. В крайна сметка обаче нещата не протичат по план.\r\n\"За Галина нещата тръгнали зле от самото начало. Още при вкарването на първата тръбичка-троакар с режещ връх, д-р Попов причинява нараняване на най-големия кръвоносен съд в човешкия организъм – аортата. Случайност ... но не съвсем, защото за да си спести малко време, лекарят пренебрегнал една от основните предпазни мерки при тази манипулация – издуване на корема с инертен газ. Може би е поемал този риск много пъти и досега е минавало без проблем, за късмет на пациентите. Но при Галина този късмет не е сработил. А при пробита аорта кръвта изтича за минути\", пишат в своето писмо близките. Според тях въпреки случилото се, този инцидент е можело да не бъде фатален, ако е бил последван от \"бърза и адекватна, правилна намеса на оператора\".\r\n\"Правилата за действие в такава ситуация изискват първо да се стабилизира състоянието на пациента и едва след това да се възстановяват получените увреждания. Трябва веднага да се отвори коремната стена и да се спре кръвта чрез притискане на аортата в мястото на увреждането. Това трябва да стане за броени минути. След това да се извика екип от съдови хирурзи, които да зашият повредения кръвоносен съд (шиенето на кръвоносни съдове е друг занаят, много различен от коремната хирургия)\", отчитат близките на Галина. Според тях обаче вместо това, действията на д-р Попов са били насочени по-скоро към това да прикрие грешката си и се е забавил с викането на съдовите хирурзи.\r\nСлед приключването на операцията Галина е настанена в Централна реанимация в много тежко състояние. Въпреки усилията на лекарите за поддържане на жизнените функции с апарати, сърцето й спряло окончателно 2 дни по-късно.\r\nМалко след трагичния от \"Пирогов\" уточниха, че причината за фаталния край е блокиране на техниката за лапароскопия. Тази версия обаче бе отхвърлена от съда.\r\n\n\r\nСъдът приема, че причината за смъртта на младата майка са били действията на подсъдимия при извършване на първата по време операция с употребата на троакар за еднократна употреба – чрез непрецизиране на натиска при въвеждането му, в резултат на което е настъпила лезия на коремната аорта, довело до масивна кръвозагуба. \n\r\nКасационната инстанция намира, че изводите на Апелативния съд са правилни и ги споделя. Експертите са посочили, че преминаването към конверсия след изясняване на съществото на инцидента - \"лезия на съда\", е станало сравнително бързо и в максимален обем, с включване и на съдови хирурзи. Тоест от този момент нататък действията на подсъдимия са били своевременни и адекватни, особено що се отнася до осъществената помощ и от други лица - в случая съдовите хирурзи.\n\r\nСпоред съда обаче е имало известно закъснение с решението си за преминаване към конверсия, защото подсъдимият е бил задължен да премине към нея веднага щом е установено наличието на \"ясна кръв\", сигурен симптом за засягане на кръвоносен съд с артериално налягане. Вместо това той е загубил време, значително повече от 4-5 минути, за да установи безспорното – засягането на артериален кръвоносен съд, докато е ползвал лапароскоп за вътрешен оглед, вкарал е втори троакар за нов оглед отвътре на коремната кухина, при което отново не е добил представа за мястото на нараняването, се чете в решението на съда.\n\r\nВ крайна сметка, след вземането на правилното решение за преминаване към конверсия, вече е имало голяма кръвозагуба, която дефинира горните изводи и прави последващите действия на подсъдимия обективно безполезни, отчитат от съда. В този момент вече са настъпили необратимите увреди за жената и само реанимационните мероприятия са поддържали жизнените показатели на пострадалата до момента, в който и това е станало невъзможно.\n\r\nОт съда обаче отчитат, че за лекаря има смекчаващи вината обстоятелства - след допускането на двете грешки, които се оказват и фатални, той се е опитал да помогне на пострадалата, завършвайки първоначално предвидената операция и зашивайки причинената от него лезия. Макар обективно да не са можели да постигнат търсения ефект- спасяването на живота на пострадалата, положените усилия следва да бъдат ценени в положителен аспект, смятат магистратите. \n\r\nНа базата на това ВКС отхвърля жалбите по поставената присъда и оставя в сила присъда № 4/09.02.2018 г. на Софийски апелативен съд. Решението е подписано с особено мнение на един от съдиите – Спас Иванчев.", "date": "2019.01.25", "title": "Лекарска грешка, усилия, фатален край... Има ли справедливост?"}
{"url": "https://www.dnes.bg/stranata/2019/01/25/neno-dimov-temata-s-ostavkata-mi-ne-e-na-dneven-red.400290", "text": "Министърът на околната среда и водите Нено Димов заяви, че въпросът с оставката му може да бъде на дневен ред, само когато тези, които са го поканили на този пост, преценят, че не се справя със задачите си.\n\r\nВчера екоактивисти поискаха оставката на Нено Димов заради решението на ВАС, с което се отменя изграждането на втори лифт в Банско. Според решението планът за управлението на планината не може да бъде променян без екооценка, а екоминистърът е инициирал промяната именно по този начин.\n\n\n\r\n\"Аз съм поканен от \"Обединени патриоти\", в частност от ВМРО, за да изпълнявам предизборна програма, за която са гласували няколкостотин хиляди души. Тази програма е станала част от управленската програма и основен фокус в нея е повишаване на доходите на гражданите. Когато тези, които са ме поканили - ВМРО, \"Обединени патриоти\" и управляващата коалиция, определят, че не се справям с тази задача, темата с оставката ще е на дневен ред\", заяви Димов.\n                    \n                    \n                \r\nТой подчерта и че екоминистерството е свързано с доходите на хората, като цитира проучване, според което на ден се губят по 1 млн. лева само заради обажалвания и спирания на инвестиционни проекти.\n\r\n\"Това можеха да са пари за пенсии или здравеопазване. Това са процедури, касаещи нашето министрество\", обясни министърът.\n\r\nТой уточни и че с това решение на ВАС за Пирин в този тип национални паркове не може да има никакво развитие при този закон.\n\r\n\"Съдът тълкува закона по този начин, не коментирам защо е тълкуван така и приемам решението за изпълнение. Докато законът е в този вид, не може да се процедира\", заяви той и подчерта, че парламентът може да промени това.", "date": "2019.01.25", "title": "Нено Димов: Темата с оставката ми не е на дневен ред!"}
{"url": "https://www.dnes.bg/obshtestvo/2019/01/25/centyr-za-psihichno-zdrave-v-koito-chovek-moje-da-zagubi-svoeto-zdrave.400254", "text": "\n\r\nСнимки от Областния психиатричен диспансер в София, направени от психиатъра Владимир Сотиров и публикувани във , показват условията в Центъра за психично здраве.\r\nМизерия, счупени легла, олющена боя по стените и врати без дръжки са само част от проблемите, които стават ясни от снимките на медика.\r\n\"Днес, по силата на служебните ми задължения, попаднах в нещо, което би трябвало да бъде лечебно заведение - място, в което се възстановява и укрепва здравето. Тоест, произвежда се здраве\", пише Сотиров в поста си в социалната мрежа.\r\n                    \n                    \n                Той обаче продължава, че за краткото време, прекарано в диспансера, подтискащата среда го е накарала да се притеснява дори за собственото си психично здраве.\r\n\"Това място се финансира с бюджетни средства, тоест с пари от нашите данъци и такси. Иначе казано ние сме акционерите в това \"лечебно заведение\". В него се лекуват нашитте приятели, братя, сестри, майки и бащи\", посочва лекарят.\r\n\"Такива са условията, няма как да кажа нещо друго. Това, което е по силите ни с парите, които ни превеждат от Министерството на здравеопазването, е да правим козметични ремонти\", заяви пред Нова тв д-р Емил Грашнов, управител на центъра.\r\nПо думите му всяка година средствата, които получават, са около 1 млн. лева.\r\nСпоред националния консултант по психиатрия проф. Дроздстой Стоянов парите, които се отпускат, са достатъчни единствено за \"една крайно незадоволителна работна заплата\".\r\n\"Министерството не е предвидило капиталови разходи за 2019 г. в никой от секторите на здравеопазването. В този смисъл са необходими неотложни мерки за промяна както в структурирането и организирането на психиатричните услуги, така и в методите за тяхното управление и финансиране\", коментира още проф. Стоянов.", "date": "2019.01.25", "title": "Център за психично здраве... В който човек може да загуби своето здраве!"}
{"url": "https://www.dnes.bg/notifikacii/2019/01/25/koi-hrani-sa-podhodiashti-za-sledobedni-zakuski.400184", "text": "Следобедът е критичен момент от деня за много хора. По това време, около 15 часа, започваме да се чувстваме отнесени, спи ни се, нямаме енергия и сили за работа, улавяме се, че не можем да се съсредоточим.\r\nТова се дължи на крещящата нужда на организма от зареждащи с енергия хранителни вещества, каквито са полезните протеини, мазнини и фибри.\r\nАко сте стартирали деня си с чаша кафе или овесени ядки с мляко, това ще ви държи бодри до обяд. След това силите ще започнат рязко да ви напускат.\r\nСъщото важи и ако сте обядвали предимно въглехидрати. Една порция диетична зеленчукова салата ще се погрижи за талията ви, но ще \"изпие\" енергията ви доста бързо. Това е така, защото въглехидратите предизвикват внезапен скок в нивата на кръвната захар, от което се чувстваме бодри и енергични. Този ефект обаче трае 2-3 часа, след което тялото се нуждае от повторно презареждане.\r\n                \n                Но дори да закусите обилно, а на обяд да комбинирате въглехидрати с протеини, както гласи правилото за здравословното хранене, все пак можете да изпаднете в капана на сънливостта и изтощението в следобедните часове.\r\nХраненето повишава вътрешната температура на тялото. Докато тялото храносмила приетата храна, метаболизмът повишава градусите за известно време.\r\nСлед 3-4 часа, когато обработката приключи, температурата отново се понижава. Това дава сигнал на мозъка да освободи мелатонин – хормон на съня, който ни кара да се чувстваме уморени и сънливи. \r\n", "date": "2019.01.25", "title": "Кои храни са подходящи за следобедни закуски?"}
{"url": "https://www.dnes.bg/stranata/2019/01/25/mvr-shefyt-za-loshoto-vreme-imame-gotovnost.400280", "text": "МВР шефът Младен Маринов заяви, че от ведомството са в готовност да действат при всяка ситуация, свързана с усложнената метеорологична обстановка.\n\r\n\"С малки изключения обстановката е нормална, водоемите имат необходимия резерв за поемането на количествата валежи, в определени места превалява сняг, АПИ има готовност за почистване на пътищата\", каза вътрешният министър.\n\r\nТой добави и че е имало опасност вчера протестите в Гърция да блокират трафика през \"Кулата-Промахон\", но това не е се е случило. За днес не се очаква да има демонстрации, уточни Маринов.\n\r\nВътрешният министър коментира и акцията на полицията, при която бяха арестувани петима служители на \"Икономическа полиция\", искали такса \"спокойствие\" от собственици на заведения в \"Лозенец\".\n                    \n                    \n                \r\n\"Имаше много такива операции в миналото, ще има и в бъдеще. МВР е голяма система и упражнява и изключителна власт. Служителите са поставени под корупционен натиск, някои за съжаление се поддават. Но важното е, че имаме изградена структура, която да се бори с това - Дирекция \"Вътрешна сигурност\". Голяма част от случаите тръгват от сигнали, които областинте дирекции на МВР подават, а това означава, че вътре в дирекцията има импулс за справяне с проблема с тези, които не работят съгласно закона\", отчете Маринов.", "date": "2019.01.25", "title": "МВР шефът за лошото време: Имаме готовност!"}
{"url": "https://www.dnes.bg/stranata/2019/01/25/medsestri-napuskat-bolnica-v-plovdiv-ne-iskat-600-leva.400217", "text": "Служители на пловдивската общинска многопрофилна болница \"Свети Мина\" излизат на протест. \r\nПричината – масовото напускане на медицински сестри заради ниското заплащане, предава bTV. \r\nСлед две седмици четири от отделенията на болницата вероятно ще спрат работа поради липсата на квалифициран персонал.\r\nПреди 14 дни медицинските сестри масово са подали едномесечни предизвестия. Причината – ниското заплащане. Ръководството на болницата им предлага от първи януари актуализирани месечни заплати от 600 лева.\r\nМедицинските сестри настояват за 700 лева месечно възнаграждение.\r\nДо момента липсва реакция на местната власт и това е причината персоналът на болница \"Свети Мина\" да протестира пред сградата на общината.\r\n ", "date": "2019.01.25", "title": "Медсестри напускат болница в Пловдив, не искат 600 лева"}
{"url": "https://www.dnes.bg/stranata/2019/01/25/bojidar-ne-izdyrja-vlakovoto-selfi-mu-vze-jivota.400221", "text": "14-годишният Божидар, който беше ударен от волтова дъга на гарата в село Калинитово при опит да си направи селфи, е починал. \r\n12 дни след инцидента лекарите не са успели да го спасят, въпреки двете операции, съобщи bTV.\n\n\r\nМомчето и още две деца вървели пеш два километра от Стара Загора до гарата специално, за да си направят селфи.\r\nПърви на един от вагоните се качил Божидар, но бил поразен от волтова дъга. Свидетели на случилото се станали другите деца, които започнали да викат за помощ, чули са ги хора от селото, които подали сигнал на телефон 112.\r\nЗа живота на Божидар първо се бориха в болницата в Стара Загора, а след това беше транспортиран в Пловдив.\r\nТова е поредният трагичен случай у нас с дете, което се качва на влак, за да си направи селфи. За две години при подобни инциденти са пострадали шест деца.", "date": "2019.01.25", "title": "Божидар не издържа! Влаковото селфи му взе живота"}
{"url": "https://www.dnes.bg/notifikacii/2019/01/25/drama-s-duzpi-prati-chelsi-na-final-sreshtu-siti.400218", "text": "Челси се класира за финала на турнира за Купата на Лигата в Англия, след като надви Тотнъм след дузпи и в края на другия месец ще играе срещу Манчестър Сити за трофея.\r\n\"Сините\" спечелиха реванша с 2:1, с което изравниха общия резултат и това доведе до изпълнение на наказателни удари, при които те се справиха по-добре и триумфираха.\r\nФакт е, че хората на Маурицио Сари имаха предимство в по-голямата част от двубоя, като особено през първото полувреме доминираха сериозно. След това \"шпорите\" вкараха, но това бе всичко, като при дузпите Дайър и Моура се издъниха.\r\nВ състава на домакините Оливие Жиру стартира в атака, така че Еден Азар бе на фланга. Рос Баркли и Педро също действаха в нападение. За Тотнъм Ерик Ламела получи титулярно място, а Муса Сисоко се завърна в средата на терена.", "date": "2019.01.25", "title": "Драма с дузпи прати Челси на финал срещу Сити"}
{"url": "https://www.dnes.bg/eu/2019/01/25/a-zashto-pyk-niakoi-shte-iska-da-vzima-bylgarsko-grajdanstvo.400220", "text": "\"Една нация, която продава гражданство на богати чужденци, не взима на сериозно самата себе си\" - под това предизвикателно заглавие швейцарският \"Нойе Цюрхер Цайтунг\" публикува коментар по повод практиките в България, Малта и Кипър, цитиран от .\r\n\"Защо ли някой ще поиска да взима българско гражданство?\" - пита в началото на коментара си авторът Петер Разони. И обяснява, че по този начин кандидатът получава възможност да живее, да работи или да стартира бизнес в която си иска държава от ЕС. Авторът припомня, че тъкмо този аргумент използват посредническите агенции, които помагат на граждани без ЕС-паспорт да получат българско гражданство.\n                    \n                    \n                \r\n\n\r\n\"Тези хора трябва да имат възможност и да са готови да инвестират в страната най-малко 1 милион евро, половината от които в български държавни облигации, които след това могат бързо да бъдат продадени. И това, общо-взето, е всичко. Нито се налага да живееш в България, нито да говориш български, нито пък да имаш някакви лични връзки с тази страна. Това си е най-обикновена сделка\", се казва в материала.\n\n\n\n\r\nПо-нататък авторът припомня, че подобни \"златни паспорти\" от няколко години издават и Малта и Кипър. Смята се, че през последните десет години около 6000 души са станали по този начин граждани на ЕС. Петер Разони стига и до конкретния повод да се обсъжда този въпрос: \"Иновативният модел на трите държави още преди пет години раздразни Брюксел. Започна проучване, резултатите от което Еврокомисията оповести в сряда\".\r\nАвторът припомня, че ЕС автоматично признава за свой гражданин всеки гражданин на държава-членка. И че всички граждани на ЕС имат равни права - на придвижване, на усядане, икономическа свобода, сигурност. Но когато отделни страни-членки чрез съмнителни схеми раздават гражданство на чужденци, това може да засегне интересите на други държави от ЕС, пише авторът и изрично посочва опазването на сигурността като един такъв важен интерес. \n\r\nПо-нататък НЦЦ коментира: \"В сряда Еврокомисията малко понабърчи чело. (…) Като цяло обаче се въздържа от критики. И това е правилно по три причини. Първо, Комисията не представи доказателства, че продажбата на ЕС-паспорти в тези три страни води до злоупотреби или създава проблеми за сигурността, засягащи други държави от ЕС. Второ, даването на гражданство е суверенно право на държавите-членки. И трето, продажбата на паспорти трябва да се разглежда в един по-широк контекст. Защото тя е просто закономерен вариант на един бизнес, които поне 20 от общо 28-те страни в ЕС откриха през последните години: продажбата на дългосрочни визи на богати чужденци. В различните държави това функционира по различен начин, но бизнес-идеята е една и съща\".\r\n\r\nВ края на коментара четем: „Всички тези модели трябва да се разглеждат като част от миграционната политика, която всяка държава има право да провежда в съзвучие с националните си интереси. След като можеш да каниш високо квалифицирани кадри от трети страни, защото това подпомага стопанския ръст в твоята държава, защо да не можеш по същата причина да каниш и богати хора?\r\nИ все пак: Малта, Кипър и България се сблъскват с един критичен въпрос. Какво означават за тези държави собствените им граждани? Гражданството е изражение на една обвързваща връзка между човек и държава, с насрещни права и задължения, с произтичаща от него лоялност към общността. И когато една нация произволно продава това гражданско право на външни лица, които нямат никакво отношение към общността, тогава тя не се отнася сериозно към самата себе си\", заключава \"Нойе Цюрхер Цайтунг\" /НЦЦ/.\r\n", "date": "2019.01.25", "title": "А защо пък някой ще иска да взима българско гражданство?"}
{"url": "https://www.dnes.bg/akoshtete-vqrvaite/2019/01/25/bionse-v-lovech-a-djei-zi-vyv-vraca-ironichnata-strana-na-facebook.400226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоредица от събития заливат социалната мрежа на Facebook, свързани с участия на световноизвестни звезди в малки населени места у нас.\r\nРазбира се, концертите са шега, която предизвиква различни чувства в онлайн потребителите, разказва .\r\nБионсе на площад \"Тодор Кирков\" в Ловеч, Лана Дел Рей на Шопския празник в Елин Пелин, Ед Шийрън ще разплаква момите на Празника на туршията в Златарица.\r\nТова са само част от световноизвестните звезди, които ще пеят на не толкова мейнстрийм местенца у нас. Да си помисли човек, че преди местните избори, малките общини са развързали кесията.\r\n                    \n                    \n                А рапърът Уиз Калифа ще пее на \"Пейките пред шести блок\", където и да е това.Присъствието си там е заявил мениджърът и Facebook активист Стефан Данчев.\r\nЖителите на Враца могат да се чувстват като граждани на европейска столица, защото вместо гарги там ще кацне Джей Зи, който ще рапира \"У Зелето\", а Prodigy ще зарадват старите си фенове.\n\r\nКонцертът на Snoop Dogg пред парламента по повод Априлското въстание, предизвиква най-противоречивите коментари – от възторг и очаквания за впечатляваща възстановка, до упрек, че това е гавра с историческата памет.\r\nТези, които не могат да отидат на Дрейк и Галена на феста \"Кюстендилска пролет\", могат да чуят Риана, която ще изнесе рецитал на събора в село Калипетрово.", "date": "2019.01.25", "title": "Бионсе в Ловеч, а Джей Зи във Враца... Ироничната страна на Facebook"}
{"url": "https://www.dnes.bg/stranata/2019/01/25/policiiata-v-plovdiv-izdirva-tozi-myj-kradec-e.400227", "text": "Пловдивската полиция разпространи снимки на мъж, когото издирва заради кражба. \r\nТя е извършена на 21 ноември м.г. от автомобил, паркиран на бул. \"6 септември\" в града. \n\r\nХората, които го познават или имат информация за него, нека се обадят на телефони: 032 932 002; 932 801; 932 803 или 0888 100 440.\r\nАнонимността е гарантирана.", "date": "2019.01.25", "title": "Полицията в Пловдив издирва този мъж. Крадец е! "}
{"url": "https://www.dnes.bg/cars/2019/01/25/u-nas-1-3-ot-kolite-vtora-ryka-s-prenavit-kilometraj.400222", "text": "Единна платформа, в която всички пунктове за годишни технически прегледи от ЕС ще подават информация за реалния километраж на всяка кола, която мине през тях.\r\nТова предлага евродепутатът Андрей Новаков от ЕНП. Идеята е одобрена и финансирана от Европейската комисия.\r\nХубаво е, че идеята вече се изпълнява, коментира Новаков пред БНТ.\n\n\r\nПо думите му над 1/3 от колите втора употреба са с пренавит километраж.\r\nАндрей Новаков каза, че няма да има значение от къде е внесена колата и колко пъти е препродавана.\r\n\"Лансирах още една идея, за въвеждане на гаранции включително за колите втора употреба, които са с минимални стойности като начало - половин година и 5000 км\", каза Новаков.\r\nСпоред него в сервизите трудно може да се види кола втора употреба над 100 000 км. Ако всичко при търговците е наред, те няма защо да се притесняват от въвеждането на предлаганите регулаторни мерки, допълни евродепутатът.", "date": "2019.01.25", "title": "У нас: 1/3 от колите втора ръка с пренавит километраж"}
{"url": "https://www.dnes.bg/stranata/2019/01/25/dva-iazovira-v-smoliansko-prelivat-opasnost-niama.400232", "text": "Язовирите \"Златоград\" и \"Пловдивци\" преливат, но няма опасност за населението в района на водоемите. Въведено е 24-часово наблюдение на всички водосбори и речни корита в областта, съобщи областният управител на Смолян Недялко Славов.\r\nОт рано сутринта отново вали сняг в по-голямата част на областта, с изключение на Източната – Мадан и Златоград, където вали дъжд, съобщи \"Дарик\".\r\nИма въведени ограничения за проходите \"Превала\" и \"Рожен\", като е забранено движението на моторни превозни средства над 12 тона с ремаркета и полуремаркета. През \"Превала\" всички автомобили трябва да бъдат с вериги.\r\nДнес от Агенция \"Пътна инфраструктура\" (АПИ) изпращат и допълнителна техника в региона за разчистване на проходите, заради очакванията за влошаване на обстановката. Пренасочват се предимно машини от съседни области, които да са в готовност да се включат в разчистването.\r\n                    \n                    \n                Нощта в региона е преминала спокойно, без валежи, което е спомогнало да спаднат нивата на речните корита.\r\n\"Имаме готовност да реагираме при всякаква ситуация, на този етап нямаме никакви притеснения\", коментира още Славов.\r\nВ областта няма затворени пътища и населени места без ток и вода.", "date": "2019.01.25", "title": "Два язовира в Смолянско преливат, опасност – няма!"}
{"url": "https://www.dnes.bg/notifikacii/2019/01/25/bylgarinyt-ne-zakusva-no-pyk-ne-propuska-vecheriata.400219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗакуската ни дава енергия и кондиция за целия ден. Оказва се обаче, че 43% от българите не закусват, докато в същото време 95% не пропускат вечерята. А ако закусваме, в повечето случаи приемаме тестени изделия.\r\n\"Измислено е от природата. Човеците имаме биологичен часовник и той е съобразен със светлата част на денонощието. Няколко пъти през деня физиологично изливаме стомашни сокове. Ако не подадем храна, тези стомашни сокове агресивно атакуват лигавицата и правят възпалителни процеси\", обясни диетологът проф. Донка Байкова в \"България сутрин\".\n\r\nСпециалистът по хранене и диетика посочи още, че чрез закуската организъм се енергизира, а и човек не качва килограми. Между 8 и 10 ч. сутринта сме в най-висок интензитет на разграждане на храна. Каквото и да изядем, няма да го превърнем в мазнини, стана ясно още от думите ѝ.\n                \n                \r\nОбратното се получава при късна вечеря, когато организъм ни е насочен към резерви и трупа мазнини. Закуската е добър начин човек да поддържа добро здраве и да не е толкова гладен късно вечер. Задължително трябва да има плод или зеленчук в закуската, като трябва да преобладават зеленчуците, коментира проф. Байкова.\n\r\nПред  тя отбеляза, че няма нищо лошо в пиенето на кафе сутрин на гладно. Все пак уточни, че кофеинът подтиска апетита ни, но препоръча да пием кафето си с малко мляко или мед. Често пием кафе като десерт, но по този начин наличното желязо от месото не се усвоява правилно от организма, разясни експертът.\n\r\nПо-физиологично е петкратното хранене на ден, но в определени часове, а не хаотично, препоръча проф. Байкова. И добави, че не е удачно да ядем повече от 30 грама ядки на ден, защото са висококалорични.\n\r\n ", "date": "2019.01.25", "title": "Българинът не закусва, но пък не пропуска вечерята"}
{"url": "https://www.dnes.bg/sofia-film-fest/2019/01/25/stolichni-intelektualci-v-planinsko-selo-jivi-komini.400233", "text": "Най-новият филм на Радослав Спасов \"Живи комини\" (награди за най-добра второстепенна женска и мъжка роли и за музика на кинофестивала \"Златна роза\") може да гледаме по време на София Филм Фест.\r\nСюжетът отвежда зрителя в планинско село, обитавано от столични интелектуалци. След смъртта си един от тях, бохем и шегаджия, оставя сценарий за погребението си и видеозаписи, с които го режисира. Купил е и място в гробището, където обаче се натъкват на скала... Междувременно в кръчмата от екрана текат неговите изповеди и шеги и скръбната церемония неусетно прераства във веселие. Филм за любовта, която човек оставя и след себе си.\n\r\n\"Живи комини\" е сниман в живописното село Ковачевица, а прототипи на героите са действително съществуващи личности и с помощта на черти от техните характери режисьорът рисува картина на едно отминало време, което хората помнят с различни ценности, морал, взаимоотношения, приятелство и силна любов.\n                    \n                    \n                \r\nФилмът е с участието на актьорите Ивайло Христов, Мария Коцева, Никола Додов, Валентин Ганев, Иван Савов, Бистра Кечеджиева–Кунчева, Димитър Коцев – Шошо, Борислав Чучков, Христо Бойчев, Ангелина Славова, Илиана Китанова, Рая Пеева, Николай Урумов и др.\r\nОператори са Кирил Проданов и Делян Георгиев, музиката е дело на Веселин Митев.\n\r\nРадослав Спасов е оператор, сценарист и режисьор. Завършва ВГИК, Москва. Оператор е на 26 филма, сред които култовите \"Авантаж”, \"Лачените обувки на незнайния воин”, \"Мера според мера”, \"Време разделно”, \"А сега накъде“, \"Мъжки времена“, \"Вилна зона” и много други. Режисьор е на \"Сирна неделя” (1993), \"Откраднати очи” (2005),  \"Пеещите обувки” (2016) и \"Живи комини” (2018). Носител е на многобройни национални и международни награди.\n\r\n ", "date": "2019.01.25", "title": "Столични интелектуалци в планинско село: \"Живи комини\""}
{"url": "https://www.dnes.bg/sofia/2019/01/25/sluchaite-na-korumpirani-policai-mnogo-a-prisydite.400225", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтанаха ясни имената на петимата служители от 4-то РПУ, задържани при акцията на звено \"Вътрешна сигурност\" към МВР в София. Това са началникът на сектор \"Икономическа полиция\" - Красимир Кръстев и полицейските служители Георги Найденов, Марио Дринцолов, Радослав Томов, Антони Апостолов.\n\n\r\nПрипомняме, че те бяха задържани по време на работа след полицейска проверка в сградата в квартал \"Лозенец”. Полицаите изнудвали за такса \"спокойствие\" търговци в столичния квартал \"Лозенец\", за чийто район отговаря именно 4-то РПУ. \r\n                    \n                    \n                В един момент обаче исканите суми станали прекалено високи и жертвите на рекета подали сигнал. \"Таксите\" са били различни според бизнеса на търговците.\r\nЖурналистът Богдана Лазарова е на мнение, че има много случаи на задържани корумпирани полицаи, но малко са случаите, които завършват с присъди.\r\n\"Мислех си, че времената на рекетите и трибуквените групировки, които рекетираха хората, са отминали. Оказва се, че полицаите много творчески претворяват тази дейност. Едно е обаче да ги изловиш, друго е да ги осъдиш\", сигурна е Лазарова в \"България сутрин\".\r\nТя е категорична, че е хубаво хората да се ограмотят в това отношение и да започнат да подават сигнали при най-дребни наченки за рекет.\r\nСпоред журналиста Стефан Ташев не е добре за държавата, когато именно полицаите рекетират хората.\r\n\"В 4-то Районно са задържани с белязани пари - около 2000 лв. Може би целият сектор \"Икономическа полиция\" в районното начело с техния началник са замесени. Не виждам обаче много полицаи, влезли в затвора заради рекет\", коментира журналистът пред ", "date": "2019.01.25", "title": "Случаите на корумпирани полицаи – много! А присъдите?"}
{"url": "https://www.dnes.bg/stranata/2019/01/25/20-avtomobila-osymnaha-s-nariazani-gumi-v-pazardjishko.400239", "text": "Близо 20 автомобила в село Мало Конаре са със срязани гуми, съобщи пред \"Фокус\" Виолета Бялчева, собственик на един от автомобилите.\n\r\nПо думите ѝ инцидентът е станал късно снощи, преди 23:00 часа.\r\nАвтомобилите са собственост на хора от селото, които работят в една от фирмите край Пловдив и използват осигурен автобусен транспорт до работните си места.\r\nАвтомобилите са били паркирани на автобусната спирка в селото, където се спират традиционно вече години наред.\r\nРаботниците са пристигнали около 23:00 часа и са установили, че на около 20 от автомобилите им са нарязани и четирите гуми.\r\nНезабавно са уведомили кварталния полицай, които е пристигнал на място, констатирал е пораженията и е обещал да подаде сигнал до Районното управление на полицията в Пазарджик.", "date": "2019.01.25", "title": "20 автомобила осъмнаха с нарязани гуми в Пазарджишко"}
{"url": "https://www.dnes.bg/notifikacii/2019/01/25/voenna-namesa-vyv-venecuela-armiiata-im-ne-e-dekorativna.400229", "text": "След като САЩ и други страни признаха самопровъзгласилия се за президент на Венецуела Хуан Гуайдо, борбата за власт в тази страна окончателно мина на международно равнище, пише \"Взгляд\" в статия под заглавие \"Венецуелският майдан демонстрира идването на нова епоха\".\n\r\nВенецуелската криза не само се нарежда сред фронтовете на голямата геополитическа игра - за известно време тя може да стане и неин център, твърди руският електронен вестник.\n\r\nПри все че САЩ и някои латиноамерикански страни допускат на думи военна инвазия във Венецуела, реални шансове за това няма. Вашингтон, Отава и няколко страни от Европа и Южна Америка наистина признаха Гуайдо за законен лидер, което им дава формален повод за намеса при молба за военна помощ от негово име. Фактически обаче никой не би тръгнал да воюва с венецуелската армия - тя далеч не е само декоративна и е вярна на президента Николас Мадуро, заявява \"Взгляд\".\n                \n                \r\nПозицията на венецуелската армия в момента е доста нееднозначна, смятат обаче експерти на \"Известия\".\n\n\n\n\r\nРедица висши военни категорично подкрепиха конституционния ред и лично Мадуро, но министърът на отбраната Падрино Лопес заяви само, че подкрепя конституцията, без да спомене президента. Освен това в редица региони силите за сигурност просто дадоха път на протестиращите - вслушаха се в призива на \"президент номер две\" да не стрелят по хората, отбелязва изданието.\n\r\nДвувластието в Каракас разцепи международната общност, констатира \"Известия“, напомняйки, че според Москва признаването на Гуайдо за законен лидер нарушава нормите на международното право.\n\r\nРуският държавен глава Владимир Путин изрази в телефонен разговор подкрепа за Мадуро и отбеляза, че изострянето на вътрешнополитическата криза във Венецуела се дължи на \"груба намеса отвън\", посочва всекидневникът под заглавие \"Русия предупреждава САЩ да не нахлуват във Венецуела\".\n\r\n\"Нашата дипломация ще направи всичко възможно, дори мъничко от невъзможното за стабилизиране на ситуацията във Венецуела. При най-лошо развитие обаче не е изключено да понесем щети заради своята позиция\", коментира Владимир Давидов, научен ръководител на руския Институт за Латинска Америка. Според него САЩ няма да предприемат въоръжена намеса във Венецуела, тъй като нямат интерес в една близка страна да избухне мощен конфликт.\n\r\nС военна намеса Вашингтон би направил мечешка услуга на опозицията и \"преходното правителство\" на Гуайдо, поставяйки под съмнение неговата законност, смята френският латиноамериканист Оливие Компаньон.\n\r\nПовечето венецуелци и армията подкрепят Мадуро и вероятно ще надвият протестиращите, ако САЩ и Колумбия не се осмелят на военна намеса, прогнозира аналитикът Сергей Марков пред \"Новие известия\".\n\r\nОт друга страна, управлението на Мадуро доведе до хиперинфлация и мизерия - дори той да отблъсне протеста, след време може да се повтори нещо подобно, но в по-успешен вариант, казва руският експерт. Той предлага \"Русия и Китай да образуват съвместен корпус от икономически съветници, които да помогнат на Венецуела да води една съвсем нова икономическа политика, да подпомогнат страната в излизането от кризата. Това само ще засили позициите на Русия във Венецуела\", добавя Марков.\n\r\nСпоред колегата му Юлий Нисневич във Венецуела е \"възможен (. . .) сирийският сценарий\" - \"ако армията се разцепи, ще започне гражданска война\", както \"за жалост често се случва в Латинска Америка\".\n\r\n\"В един момент в Сирия изглеждаше, че (президентът Башар) Асад виси на косъм, но ние го спасихме. Естествено, всичко е възможно, но решението да подкрепим Мадуро, както подкрепихме Асад, ще бъде абсолютно безумие\", заявява руският политолог.\n\r\nНисневич не вярва Москва да изгради във Венецуела военна база, както в Сирия. \"Подозирам, че никой всъщност няма да създаде военна база във Венецуела, защото това ще е повторение на Карибската криза от 1963 г. Мисля ,че никой няма интерес от такава ситуация\", допълва той.\n\r\nАко Мадуро запази властта си, Русия рискува да изгуби всички пари, които е вложила във Венецуела - това мнение господства в експертните среди. Заемите, предоставени на Боливарската република, имат ниска пазарна стойност с оглед проточилата се икономическа криза в тази страна, отбелязва \"Независимая газета\".\n\r\nРусия е сред най-големите кредитори на рухващата държава. Още от времето на нейния покоен лидер Уго Чавес Москва поддържа тесни партньорски отношения с Венецуела - руските компании имат интерес главно от богатите й петролни находища, изтъква \"Лента\".\n\r\nОсвен това Венецуела е сред най-големите потребители на руска военна техника - хеликоптери, изтребители, танкове, артилерийски и ракетни комплекси. Каракас отвори в страната завод за производство на руски автомати \"Калашников\" нов модел - АК-103, и на боеприпаси за тях. \n\r\nЛатиноамериканската държава плати за всичко това близо 11 милиарда долара, напомня онлайн изданието.\n\r\nПо данни на руското икономическо министерство инвестициите на Москва във венецуелската икономика надхвърлят 4,1 милиарда долара. Тази година експерти от Русия, опитващи се от години да подпомогнат режима, дори предложиха на Каракас неформален план за оздравяване на икономиката. Неясно остава впрочем дали той би спасил положението, се казва в статията.\n\r\nПовече инвестиции от Русия е вкарал във Венецуела само Китай - според компанията \"Екоаналитика\" от 10 години насам Каракас е получил от китайците към 70 милиарда долара. За разлика от руските власти обаче Пекин не подкрепи категорично днешния режим, посочва \"Лента\".\n\r\nВ случай на преврат новата власт във Венецуела най-вероятно ще признае и ще плаща дълговете на предишната. Но при днешната толкова явна подкрепа за Мадуро от страна на Москва ще е крайно трудно да се изгради взаимно доверие, подчертава електронният вестник, цитиран от БТА.\n\r\nОще не се знае какво очаква провалилата се държава - преврат, гражданска война или още години стабилност сред глад и мизерия. Има и друг въпрос - доколко е изгодно за Русия да подкрепя Мадуро - бивш шофьор на автобус, който твърдеше, че духът на Уго Чавес му се явява в образа на птиче и който докара страната до унизителна мизерия, през чието управление във Венецуела остана в изобилие само антиамериканската пропаганда, добавя \"Лента\".", "date": "2019.01.25", "title": "Военна намеса във Венецуела? Армията им не е декоративна!"}
{"url": "https://www.dnes.bg/sofia/2019/01/25/gripna-vakanciia-v-sofiia-uchenicite-v-klas-na-6-fevruari.400244", "text": "Грипна ваканция е обявена от понеделник на територията на София град. Преустановяват се учебни занятия до 4 февруари включително. С писмо на директора на СРЗИ се уведомява Регионалното управление по образованието София-град за създаване на организация за преустановяване на учебните занятия от 28.01.2019 г. до 04.02.2019 г. включително.\n\r\nОт понеделник е обявена грипна епидемия и в Благоевград. Там учебните занятия ще бъдат преустановени до 01 февруари включоително. \n\r\nГрипна епидемия е обявена и от РЗИ Кюстендил. Издадено е предписание на РУО – Кюстендил за временно преустановяване на учебните занятия във всички училища на територията на областта, считано от 28.01.2019 г. до 01.02.2019 г. включително.\n                    \n                    \n                \r\nДо второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.\n\r\nПрипомняме, че към днешна дата грипна епидемия е обявена на територията на следните области: Бургас, Варна, Видин, Добрич, Кърджали, Пазарджик, Пловдив, Силистра, Сливен, Смолян, Софийска област, Стара Загора, Хасково, Шумен, Ямбол, както и на територията на община Луковит. Отменена е грипната епидемия на територията на област Перник.", "date": "2019.01.25", "title": "Грипна ваканция в София, учениците в клас на 6 февруари! "}
{"url": "https://www.dnes.bg/usa/2019/01/25/ikonomist-zove-kongresa-daite-na-trymp-stenata.400235", "text": "Американският икономист и носител на Нобелова награда Робърт Шилер би предложил сделка на американския президент Доналд Тръмп, за да се преодолее блокирането на дейността на агенциите в САЩ.\r\n\"Ако бях лидер на демократите, можех да приема компромисната оферта на Тръмп, според която той ще получи пари за граничната стена с Мексико, а в замяна на това мигрантите ще бъдат защитени от депортиране за три години. Дайте му стената! Трябва да го оставим да опита. Мисля, че стената няма да промени незаконната имиграция, а на нея има всякакви обидни графити срещу него\", каза икономистът в интервю за германското списание Der Spiegel.\r\nПопитан дали все пак Тръмп няма принос за значително по-бързия ръст на американската икономика спрямо тази на други индустриализирани страни, Шилер пояснява, че вероятно президентът е отговорен за растежа, но „не непременно по основателни причини“.\r\n                    \n                    \n                \"Тръмп намали корпоративните данъци. Това подтиква фондовите пазари и може да стимулира търсенето.... Може би хората харчат повече, за да имитират Тръмп\", пояснява той.\r\nИкономистът признава също, че германският канцлер Ангела Меркел ще му липсва след края на мандата ѝ. \r\n\"Тя символизираше една просветена личност в една нова Германия\", посочи Шилер и обяви, че не вижда кой може да я замести в Европа.\r\n", "date": "2019.01.25", "title": "Икономист зове Конгреса: Дайте на Тръмп стената!"}
{"url": "https://www.dnes.bg/temida/2019/01/25/za-seks-s-maloletna-zatvor-pone-polovin-godina-globa-ot-5-000-leva.400237", "text": "Насилниците над деца да бъдат вкарвани задължително в затвора, а не както е в момента да се отървават с пробация или порицание.\r\nТова искат депутатите от БСП, които са внесли промени в Наказателния кодекс, чийто цел е да се завишат наказанията за престъпниците.\r\nВ мотивите си червените посочват, е насилието над деца е едно от грубите и уродливи форми на на нарушаването на закона и поправките, за които настояват те, целят засилване на превенцията и пълна закрила над децата.\n\n\r\n\"Много често сексуалните престъпления, чийто обект са децата, имат особености, които показват близки връзки между извършител и подбудител и жертва. В повечето случаи възрастният използва своята доминираща позиция, физическо и психическо превъзходство, незнанието, доверието или зависимостта на детето с основна цел да удовлетвори половото си желание, а децата нямат опит и знание да разберат какво точно става\", допълват от левицата.\r\n                    \n                    \n                Към децата рядко се прилага физическо насилие, защото възрастният има авторитет и власт. Те изпитват срам и вина за случващото се с тях и смятат, че те са се провинили и заслужават насилието като наказание.\r\nОсвен това в повечето случаи на сексуално насилие над тях те не получават физически увреждания, а в същото време често насилниците използват заплахи и подаръци, за да принудят жертвите си да запазят в тайна случилото се.\r\nТака се стига до ситуацията, че жертвите рядко дават показания срещу насилниците си. В повечето случаи се касае за насилие в рамките на семейството или от близкото обкръжение на близките.\r\nТака че социалистите искат в НК да се запише, че който злоупотреби с родителската си власт, принуди свое дете, ненавършило 16-годишна възраст, да заживее съпружески с другиго, да се наказва с лишаване от свобода от 6 месеца до три години и с глоба от 5 000 лева.\r\nВ момента в НК е записано, че такъв родител може да се отърве само с поправителен труд.\r\nОт БСП настояват баща или майка, които принуждават своя дъщеря или син да проституират, да бъдат вкарвани зад решетките от една до пет години.\r\nЗа отвличане на момиче наказанието да стане от една до три години затвор а ако жертвата е непълнолетна, наказанието е лишаване от свобода е от една до пет години.\r\nРодител или друг сродник, който получи откуп, за да разреши да встъпи в брак негова дъщеря или сродница, се наказва с лишаване от свобода от 6 месеца до една година или с глоба до десет хиляди лева, и глоба в размер на 3000 лева, предлагат още от левицата.", "date": "2019.01.25", "title": "За секс с малолетна: Затвор поне половин година, глоба от 5 000 лева!"}
{"url": "https://www.dnes.bg/cars/2019/01/25/nov-shofior-v-kola-do-67-konia-plashta-500-lv-globa-pri-narushenie.400206", "text": "Нов шофьор, взел книжка за категория В или В1, през първите шест месеца ще има право да кара кола с мощност до 50 kW (67 к.с.). А по-мощен автомобил – само с придружител, притежаващ съответното свидетелство от най-малко 5 години. Придружителят трябва да не е пил и да не се е дрогирал, както и да не му е отнемана книжката през последните 5 години. Новият шофьор няма право да вози пътници освен придружителя между 22 ч. и 6 ч.\r\nТова предвижда проектът за нов Закон за движение по пътищата, публикуван за обществено обсъждане, пише \"Труд\".\n\r\nНаказанието на нарушение на ограниченията от нов шофьор е отнемане на книжката за 3 месеца и глоба от 500 лв. За придружител, който не отговаря на изискванията, сакнцията е 300 лв. След изтърпяване на наказанието срокът от шест месеца започва да тече отначало.\r\n                    \n                    \n                150 лв. става глобата за минаване на червено според проекта за новия Закон. В сегашния закон санкцията е 100 лв.\n\r\n150 ще бъде глобата и за неспазване на предписанието на пътните знаци или пътната маркировка, отнемане на предимство на пешеходец на пешеходна пътека и на колоездач на велоалея, за нарушаване на правилата за предимство, за изпреварване и разминаване, за каране в забранената посока на еднопосочен път и др.\n\r\nС 1500 лв. глоба ще се наказва шофьор, който управлява пътно превозно средство с размери, маса или натоварване на ос, надвишаващи нормите, определени от министъра на регионалното развитие и благоустройството. Същата санкция се предвижда за водач, който навлиза след пътен знак, забраняващ навлизането на моторно превозно средство с размери, маса или натоварване на ос над означените.\n\r\nКойто управлява пътно превозно средство с неукрепен товар в нарушение на изискванията, ще се наказва с глоба от 1500 лв. – при констатирани опасни неизправности при укрепването на товара, 1000 лв. – при констатирани значителни неизправности при укрепването на товара, 500 лв. – при констатирани незначителни неизправности при укрепването на товара.\n\r\nКойто шофира пътно превозно средство с опасни неизправности ще се глобява 500 лв., при констатирани значителни неизправности – 200 лв., при незначителни неизправности – 50 лв.\n\r\n600 лв. става глобата за шофьор, който кара, без да има книжка или без свидетелството му да е за съответната категория. В момента за това се глобява от 100 до 300 лв.\n\r\nСъщата санкция се предвижда, ако книжката е взета за три тежки нарушения в рамките на две години, както и ако шофьорът е лишен от право да управлява МПС по съдебен и административен ред.", "date": "2019.01.25", "title": "Нов шофьор – в кола до 67 коня! Плаща 500 лв. глоба при нарушение"}
{"url": "https://www.dnes.bg/notifikacii/2019/01/25/nikolas-maduro-ne-otstypva-vlastta-iska-dialog-s-opoziciiata.400208", "text": "Венецуелският президент Николас Мадуро заяви, че ще продължи да управлява, но приветства диалог с опозицията, след като председателят на парламента Хуан Гуайдо се обяви за временен държавен глава, предаде ДПА. Мадуро осъди обявлението на Гуайдо като \"преврат\", подбуден от САЩ, и каза, че няма конституционни основания да бъде отстранен от власт.\r\nТой обаче изрази готовност за преговори с опозицията, като приветства предложение, направено от Мексико и Уругвай, за предприемане на дипломатическа инициатива за насърчаване на диалог и търсене на \"мирно споразумение\".\r\n\"Да разговаряме, да се изслушваме, да се разбираме и да включим всички политически играчи . . . разбира се, че съм съгласен\", заяви Мадуро.\n\n\n\r\n                \n                Той повтори своето по-ранно решение да скъса дипломатическите отношения със САЩ и каза, че американският дипломатически персонал трябва да напусне Венецуела до неделя. По думите му венецуелските дипломатически и консулски служители трябва да се приберат от САЩ в събота.\r\nГуайдо написа писмо до американския държавен секретар Майк Помпейо, в което поиска \"спешна хуманитарна помощ\" за Венецуела. Той описа положението в страната, където годишната инфлация е почти 2 милиона процента и има недостиг на основни стоки, като \"хуманитарна извънредна ситуация\".\r\nВенецуелският опозиционен лидер Хуан Гуайдо каза, че е готов да обмисли предоставяне на амнистия на президента Николас Мадуро и неговите съюзници, ако те помогнат Венецуела да се върне към демокрация, предаде Асошиейтед прес. Гуайдо направи пред телевизия \"Унивисион\" първото си публично изявление, откакто се обяви за временен президент на Венецуела. Изказването му е част от публикувано на сайта на телевизията интервю, което скоро трябва да бъде излъчено.\r\nГуайдо, който е председател на парламента, заяви, че амнистията съществува като възможност за всеки, който е готов да помогне за възстановяване на конституционния ред във Венецуела, пише БТА.\r\nСАЩ, Канада и редица латиноамерикански страни подкрепят Гуайдо. Но Мадуро не показва признаци да е готов да се откаже от властта и настоява, че е демократично избраният лидер. Президентът социалист обвинява САЩ, че подкрепят опит за преврат, целящ да го свали от власт, и скъса дипломатическите отношения с Вашингтон.\r\nМадуро нареди всички дипломати на Венецуела да се приберат от САЩ и затвори венецуелското посолство във Вашингтон.\r\nТой предупреди, че ако САЩ \"имат някакъв разум\", ще изтеглят дипломатите си от своето посолство в Каракас, вместо да се противят на заповедта му за тяхното напускане.\r\nНапрежението между Венецуела и САЩ се изостри, след като правителството на американския президент Доналд Тръмп призна Гуайдо, който се обяви за временен президент и обеща да отстрани Мадуро, когото нарече \"диктатор\".\r\nМадуро отвърна, като скъса отношенията със САЩ и даде на американските дипломати 72 часа да напуснат Венецуела. Вашингтон обаче каза, че ще пренебрегне заповедта, след като Гуайдо призова чуждестранните посолства да не се съобразяват с нарежданията на Мадуро и да оставят дипломатите си във Венецуела.\r\nНачалникът на венецуелските военни сили декларира подкрепата си за президента Николас Мадуро и предупреди САЩ да не се намесват, пише британския вестник Independent.\r\nМинистърът на отбраната Владимир Падрино Лопес заяви, че Николас Мадуро е законният президент на страната и, че опозицията се опитва да извърши преврат.\r\n\"Предупреждавам хората, че протича преврат срещу нашата демокрация и нашия президент Николас Мадуро“, каза Падрино. Подкрепата на армията ще бъде от решаващо значение, ако Мадуро успее да отблъсне най-сериозното предизвикателство за неговото управление, докато страната му се тресе от икономическа криза и финансови санкции.\r\nМилиони венецуелци са избягали от страната, а дори бивши привърженици на Чавес критикуват неговия наследник и го обвиняват в некомпетентност и нарастващ авторитаризъм. Недостигът на основни храни и лекарства стана драстичен. През лятото на 2017 г. Мадуро свика специално събрание за пренаписване на конституцията на страната, което беше широко осъдено. По този начин той лиши парламента от неговите правомощия.\r\nВ сряда САЩ признаха Хуан Гуайдо за легитимен лидер на страната. Канада бързо последва САЩ, както и Великобритания Аржентина, Бразилия, Чили, Колумбия, Коста Рика, Парагвай, Перу, Еквадор, Гватемала и Организацията на американските държави. По време на посещение във Вашингтон британският външен министър Джеръми  Хънт каза: „Ясно е, че Николас Мадуро не е легитимен лидер на Венецуела  ... Обединеното кралство смята, че Хуан Гуайдо е правилният човек, който  да отведе Венецуела напред“.\r\nРусия, Китай, Мексико и Турция заявиха, че все още признават Николас Мадуро. Русия обвини САЩ в лицемерие.\r\nМарк Уайсброт от Центъра за икономически и политически изследвания във Вашингтон, заяви, че през последните 20 години американската политика се стреми към смяна на правителството в Каракас. Признанието на Доналд Тръмп за Хуан Гуайдо беше най-очевидното усилие да се подкопае правителството. В момента икономиката на Венецуела е в развалини и за първи път в региона има много консервативни лидери, които подкрепят това, което САЩ направиха.\r\n ", "date": "2019.01.25", "title": "Николас Мадуро не отстъпва властта, иска диалог с опозицията"}
{"url": "https://www.dnes.bg/rusia/2019/01/25/zaradi-bomba-evakuiraha-11-obekta-v-irkutska-oblast.400207", "text": "Единайсет големи обекта са евакуирани днес в Иркутска област заради съобщения за поставени взривни устройства, предаде ТАСС, като се позова на властите.\r\n\"В момента е известно за 11 обекта на територията на Иркутска област, където са получени съобщения за бомбена заплаха, извършва се евакуация\", заяви източник от местните правоохранителни органи.\r\nОбластното здравно министерство каза, че в град Иркутск и Иркутския район са евакуирани поне шест болници заради съобщения за взривни устройства.\r\nНа местата работят сътрудници на Федералната служба за сигурност, полицията и министерството на извънредните ситуации.\r\nСпециалните служби проверяват сградите на правителството и парламента на република Бурятия и кметството на град Улан Уде заради съобщения за бомби, каза източник от правоохранителните органи.\r\n                    \n                    \n                Евакуация заради бомбена заплаха е извършена и в кметството на град Чита, заяви пресслужбата на градската администрация.\r\nСъобщава се също така за проверки и евакуации заради сигнали за поставени взривни устройства в социални обекти и административни сгради в градовете Якутск и Благовещенск. (БТА)\r\n ", "date": "2019.01.25", "title": "Заради бомба: Евакуираха 11 обекта в Иркутска област"}
{"url": "https://www.dnes.bg/politika/2019/01/25/po-dogovor-6-90-lv-na-chas-za-stroitelite-na-hemus.400209", "text": "Точно 6,90 лв. на час ще получават редовите строители на магистрала \"Хемус\" за строителни-монтажни дейности, за които няма единични цени. Толкова е предвидено да плаща пътната агенция на държавната компания “Автомагистрали” ЕАД, става ясно от договора за изграждане на 134 км от магистралата, публикуван на сайта на ведомството.\r\n\"Труд\" съобщи, че в договора е предвидена и печалба за държавната компания – изпълнител. Тя не може да надвишава 10% от цената на всяка дейност и на договора като цяло. Така при предвидени 1,35 млрд. лв. с ДДС за строежа се оказва, че максималната печалба за строителя е 135 млн. лв. или по близо 1 млн. лв. с ДДС на километър.\n\n\nСпоред договора обаче се предвиждат и санкции за некачествено изпълнение и забавяне на изграждането. При системни нарушения, изоставане от графика, спиране на работата за повече от 90 дни или неотстраняване на посочени дефекти в срок от 1 месец, договорът може да бъде прекратен едностранно от възложителя. Контрактът може и въобще да не започне да действа, ако до 10 дни от началото на строителството “Автомагистрали” не успее да осигури нужната механизиция и работници на обекта.\r\n                    \n                    \n                Ако това се случи, държавната компания ще дължи като неустойка 20% от стойността на договора или 270 млн. лв. с ДДС и цялата гаранция по договора. От своя страна държавната фирма може да прекрати контракта, ако пътната агенция забави плащанията за извършената работа с над 30 дни. Тогава “Автомагистрали” може да поиска неустойка в размер на 3% от стойността на договора.\n\r\nВ контракта са предвидени и глоби. Ако изостане от строителния график, изпълнителят ще дължи всеки ден глоба в размер на 0,2% от стойността на договора без ДДС (1,125 млрд. лв.). За това нарушение “Автомагистрали” може да отнесе максимална санкция от 30% от стойността на договора, или 405 млн. лв. с ДДС. Ако обаче изпълнителят успее да навакса закъснението, сумата по санкцията ще му бъде възстановена.\r\nПри лошо качество на изпълнение държавната фирма ще се прости с 5% от стойността на съответния участък или на целия договор. Според контракта междинните плащания ще стартират, след като бъдат изпълнени 5% от стойността на всички предвидени работи.\n\r\nПри констатирани дефекти при изграждането на магистрала “Хемус” изпълнителят – държавната компания “Автомагистрали”, ще има срок от две седмици да ги отстрани. Според договора възложителят има право да проверява качеството на изграждане на магистралата по всяко време и да дава предписания. Предвидени са и стандарти за използваните материали. В контракта са посочени и срокове за изпълнение на всяка от отсечките. Четири от отсечките трябва да бъдат завършени за 36 месеца, една за 42 месеца и една за 48 месеца. Преди да стартират три от трасетата обаче ще са нужни 6 месеца за изготвяне на проектите. Гаранцията на асфалта по новата магистрала ще бъде 5 години, а на съоръженията по нея – 10 години.", "date": "2019.01.25", "title": "По договор: 6,90 лв. на час за строителите на \"Хемус\""}
{"url": "https://www.dnes.bg/snimka-na-denia/2019/01/25/idvat-novi-valeji-ot-sniag-i-dyjd-temperaturite-0.400211", "text": "Днес още сутринта от югозапад ще започнат нови валежи, които до вечерта ще обхванат и източните райони. В по-голямата част от Северна България и в планинските райони ще вали сняг, в Южна България и по Черноморието - дъжд.\r\nВятърът ще бъде от изток-североизток, слаб до умерен. Дневните температури ще останат в широки граници: от около 0° в Северозападна България до около 10° в югоизточните райони, сочи  на синоптиците от НИМХ. \r\nАтмосферното налягане е значително по-ниско от средното за януари - ще се понижи още.\r\nНад Черноморието ще е облачно. След временно спиране на валежите, привечер отново ще завали. Ще духа умерен североизточен вятър. Максималните температури ще са 7°-10°. Температурата на морската вода е 6°. Вълнението на морето ще бъде 3 бала.\r\n                \n                Над планините още сутринта от югозапад ще завали сняг, под 1000 метра - дъжд и сняг. Отново интензивни ще са валежите в много райони, на отделни места в Рило-Родопската област, надхвърлящи 50 л/кв.м. Ще духа силен вятър от юг. Максималната температура на височина 1200 метра ще е около 2°, на 2000 метра – около минус 2°.", "date": "2019.01.25", "title": "Идват нови валежи от сняг и дъжд, температурите 0°"}
{"url": "https://www.dnes.bg/balkani/2019/01/25/zadyrjaha-133-ma-zaradi-razmiricite-v-atina.400210", "text": "Гръцката полиция задържа 133 човека заради прояви на насилие по време на демонстрация пред парламента в Атина срещу споразумението за промяна на името на Република Македония, предадоха Асошиейтед прес и ТАСС.\r\nОрганите на реда заявиха, че са арестували 10 души заради размирици при протеста. Според полицията около 2500 протестиращи са се събрали пред парламента, докато депутатите са обсъждали снощи Преспанския договор, който да нормализира отношенията между Атина и Скопие.\r\nНякои демонстранти хвърляха запалителни бомби, камъни и осветителни ракети срещу служителите на реда, които отвърнаха със сълзотворен газ и зашеметяващи гранати.\r\nЗа днес, когато депутатите трябва да гласуват по споразумението, е свикан нов протест пред парламента.\r\nОколо 1500 полицаи бяха разположени в Атина, за да се грижат за сигурността, съобщава БТА.\r\nВчера хиляди хора протестираха на различни места в Гърция срещу Преспанския договор.", "date": "2019.01.25", "title": "Задържаха 133-ма заради размириците в Атина"}
{"url": "https://www.dnes.bg/notifikacii/2019/01/25/jega-v-avstraliia-jivakyt-udari-46-c.400212", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Температурите в Австралия достигнаха до 46 градуса и счупиха 80-годишен рекорд. Жегата причини горски пожари и доведе до смъртта на диви животни.\r\nГорещата вълна даде поле за изява на много изобретатели. Потребител в социалните мрежи качи видео как приготвя омлет на слънце. В хотели предлагат безплатна бира за разхлаждане, съобщава Bulgaria ON AIR.\r\nПлувните басейни в страната се оказаха препълнени с хора, търсещи начин да намерят глътка свежест в горещото време. За това цели семейства предпочетоха забавлението в аква парковете. Това е и причината кафенетата да се обезлюдят.\r\n ", "date": "2019.01.25", "title": "Жега в Австралия - живакът удари 46°C"}
{"url": "https://www.dnes.bg/notifikacii/2019/01/25/soros-kitai-kontrolira-sveta-chrez-cifrovi-tehnologii.400213", "text": "Милиардерът филантроп Джордж Сорос заяви, че усилията на Китай да контролира обществото чрез цифрови технологии са \"смъртна опасност\" за свободата по света, а китайският президент Си Цзинпин е \"най-опасният противник на отворените общества\", предадоха ДПА и Асошиейтед прес.\r\nВ реч в кулоарите на Световния икономически форум в Давос Сорос заяви, че вместо да \"водят търговска война практически с целия свят, САЩ би трябвало да се съсредоточат върху Китай\".\r\nАмериканско-унгарският финансист каза, че е необходимо САЩ да предприемат твърди мерки срещу технологични компании като Зет Ти И и \"Хуавей\".\r\nСпоред него, ако \"тези компании започнат да доминират на 5G-пазара, те ще представляват неприемлив риск за сигурността на останалия свят\".\r\n\"Китай не е единственият авторитарен режим в света, но несъмнено е най-богатият, най-силният и най-развитият в машинното обучение и изкуствения интелект\", каза Сорос, цитиран от БТА.", "date": "2019.01.25", "title": "Сорос: Китай контролира света чрез цифрови технологии "}
{"url": "https://www.dnes.bg/index/2019/01/25/receptata-dnes-pecheno-iastie-s-teleshka-kaima-po-meksikanski.400113", "text": ":\r\n:\r\n \r\nВ дълбок тиган запържете телешката кайма, като разбърквате непрекъснато. Добавете салцата. Намалете котлона и гответе така около 20 минути, докато течността се абсорбира. Добавете боба и увеличете малко температурата. Разбъркайте отново за няколко минути.\r\n \r\nНамазнете с малко олио тава за печене. В нея разпръснете парченцата тортиля. Върху нея разпределете телешката кайма. Залейте със сметаната. Поръсете равномерно с маслини, пресен лук, домати. Покрийте с настъргания чедър.\r\n \r\nПечете 30 минути в загрята на 180 градуса фурна или докато се образува лека коричка.\r\n\r\n", "date": "2019.01.25", "title": "Рецептата Dnes: Печено ястие с телешка кайма по мексикански"}
{"url": "https://www.dnes.bg/stranata/2019/01/25/pojar-v-hotel-v-sandanski-gostite-evakuirani.400215", "text": "Пожар пламна тази нощ в парк-хотел \"Пирин\" в Сандански. Огънят е тръгнал от газова бутилка в ресторанта.  \n\n\n\r\n                    \n                    \n                Пожар пламна тази нощ в парк-хотел \"Пирин\" в Сандански. Огънят е тръгнал от газова бутилка в ресторанта.\n\r\nЕвакуирани са били гостите на SPA центъра, който се е намирал под ресторанта. \r\nПламъците са потушени бързо, няма нанесени сериозни щети, предаде .\n\r\nПарк-хотел \"Пирин\" бе собственост на покойния бизнесмен Стефан Шарлопов, а в момента се управлява от съпругата и дъщерите му.\n\r\n ", "date": "2019.01.25", "title": "Пожар в хотел в Сандански. Гостите – евакуирани"}
{"url": "https://www.dnes.bg/akoshtete-vqrvaite/2019/01/25/greshkite-po-vreme-na-trenirovki-koito-ni-systariavat.400183", "text": "Физическата активност носи не само тънка талия и стройна фигура. Спортът в разумни граници е здраве. Когато обаче не тренираме правилно и не следим сигналите, които тялото ни изпраща, упражненията могат да ни накарат да стареем по-бързо.\r\nКои са грешките по време на тренировките, които могат да накарат организма да старее преждевременно?\r\n\r\nМного е важно да не губите мотивацията си за спортуване, защото така поддържате здравословен ритъм на работа на мускулите. Но почивката е не по-малко важна за тях, защото при прекалено интензивни тренировки, недостатъчно време за сън и липса на почивен ден, мускулатурата се натоварва прекомерно, заради което тялото се насища с опасно високи нива на кортизол.\r\n                    \n                    \n                Кортизолът е хормон на стреса. Отделя се, когато тялото търпи високи нива на стрес, а интензивните ежедневни тренировки без почивка са именно такъв стрес. Продължителното излагане на клетките, тъканите и органите на влиянието на кортизола причинява преждевременно стареене.\r\n\r\nНезависимо дали тренирате, разхождате се или седите на бюрото си, правилната поза на тялото е от голямо значение за здравето. Тя е задължителна. Неправилната поза може да промени формата на гръбначния стълб, да причини изкривявания, от което да последват проблеми с долните крайници и работата на някои вътрешни органи. Контролът на позата на тялото ще ви помогне да останете здрави и по-млади за по-дълго.\r\n", "date": "2019.01.25", "title": "Грешките по време на тренировки, които ни състаряват"}
{"url": "https://www.dnes.bg/stranata/2019/01/25/shamaryt-gruba-otjivelica-klipche-s-provinenieto-i-obsyjdate.400224", "text": "Ако родителят е насилник, и детето става такъв, коментира в интервю за  председателят на Държавната агенция за закрила на детето д-р Елеонора Лилова, която коментира Националната стратегия за детето 2019-2030 г.\r\nВ нея се предвижда телесното наказание над деца да стане престъпление. Идеята предизвика бурен отзвук и обществото се зачуди дали за шамар на детето си родителят ще плаща глоба или ще бъде арестуван.\r\n\"Разбирам страховете на хората и по-специално на родителите, но те не са основателни\" - обяснява Лилова. По думите й, целта на стратегията не е да санкционира родителите, а да ги подкрепи в правилния избор на метод на възпитание.\r\n                    \n                    \n                \"Националната стратегия за детето е разписана за следващите поколения български деца и ако искаме да променим бъдещето, не трябва да толерираме методи на възпитание от миналото. Насилието във всичките му форми не е съвременен метод за възпитание. Насилието поражда насилие. Децата са отражение на своите родители и ако родителят е насилник, то и детето се превръща в такъв. Агресията днес се е увеличила, всички виждаме това и е време да предприемем адекватни мерки\", настоява тя.\n\r\nСпоред нея, да отглеждаш детето си в страх, не говори за качествено родителство.\r\n\"Телесното наказание нанася сериозно вреди на децата, защото ги учи, че насилието е приемлив и допустим начин за разрешаване на конфликти, който те на свой ред се опитват да прилагат в детската градина и училището\", смята експертът, която допълва, че поради тази причина то е неефективно средство за налагане на дисциплина както у дома, така и извън него.\r\nСпоред данни от анализ за 2017 г., достъпен публично на страницата на ДАЗД, постъпилите сигнали за деца, жертви на насилие, са общо 1399, но не всички сигнали са реални и не всички са имали необходимост от проследяване във времето. Работено е по 1084 сигнала. Почти половината от сигналите - 41% се отнасят до физическо насилие, 19% - до сексуално насилие над дете, 28% за психическо насилие и 12% за пренебрегване.\r\nРазпределението на сигналите спрямо мястото на извършване на насилие показва, че най-често се извършва насилие спрямо деца вътре в семейството - в общо 52% от регистрираните случаи.\r\nОставащите проценти са разпределени в сравнително малки граници, като 12% са посочени за училището и 9% на улицата.Общият брой деца, станали жертва на насилие в социалните услуги и специализираните и образователни институции, са 302.\r\n\"Международната практика показва, че в почти всички централни и западни държави - членки на ЕС, при случаи на насилие в семейството се прилага крайна мярка по отношение на детето - извеждане от дома и настаняване в приемни семейства. Това се случва дори и когато детето е било само свидетел на спор, скандал между родителите му. В тези случаи децата много трудно се връщат на родителите, след дълги съдебни процеси и целенасочена работа с родителите да се отстрани насилника\", обяснява още д-р Лилова.\r\nСпоред нея, младежите и децата са по-малко агресивни в страните, в които има действащи забрави върху телесното наказание над деца.\r\nВсе пак тя уточни, че политиката на България не предвижда мерки да развърже ръцете на социалните и по този начин децата да се извеждат по-лесно от семействата.\r\n\"Държавата изпълнява своята функция и подкрепя хората\", казва тя и уверява, че няма да има чак такава политика за намеса доколкова в семейния живот, както се допуска в някои държави.\r\nД-р Лилова категорично заяви, че е против физическото насилие, тъй като то унижава децата и обясни, че вече има много позитивни техники, които родителите могат да използват. Като добър пример експертът припозна добрата дума и \"един откровен поглед\".\r\nДруг такъв позитивен пример за иновативна техника била по думите й, всеки родител да приложи заснемането с камера на вреден навик, който неговото дете има, и след това да му го покаже и обсъди заедно с него.\r\n\"След това те могат заедно да изтрият клипчето, като детето обещае, че ще промени поведението си\", уточнява председателят на Държавната агенция за закрила на детето.", "date": "2019.01.25", "title": "Шамарът – груба отживелица! Клипче с провинението и обсъждате..."}
{"url": "https://www.dnes.bg/technology/2019/01/25/zukyrbyrg-horata-misliat-che-pravim-neshta-koito-ne-pravim.400246", "text": "\r\n\r\nСледващия месец Facebook ще навърши 15 години. Когато стартирах Facebook, не се опитвах да изградя глобална компания. Тогава разбрах, че можете да намерите почти всичко в интернет - музика, книги, информация - освен това, което е най-важно: хората. Затова изградих услуга, която хората биха могли да използват, за да се свързват и да се учат един от друг. С течение на годините милиарди хора намериха това за полезно и ние създадохме повече услуги, които хората по света обичат и използват всеки ден.\r\n                    \n                    \n                Наскоро чух много въпроси за нашия бизнес модел, така че искам да обясня принципите на работа. Вярвам, че всеки трябва да има глас и да бъде в състояние да се свърже с другите. Ако сме ангажирани да служим на всички, тогава се нуждаем от услуга, която е достъпна за всички. Най-добрият начин да направим това е да предлагаме безплатни услуги, което рекламите ни позволяват да правим.\r\nХората постоянно ни казват, че ако въобще искат да виждат реклами, те искат те да са подходящи за тях. Това означава, че трябва да разберем какво ги интересува. Така че въз основа на това кои страници харесват, какви са кликванията и др. създаваме категории - например хора, които обичат страници за градинарство и живеят в Испания. И след това начисляваме такси на рекламодателите, за да показват реклами на тази категория хора. Макар че рекламирането към конкретни групи (таргетираната реклама) съществуваше преди интернет, онлайн рекламата позволява много по-прецизно насочване и следователно - по-подходящи реклами.\r\nИнтернет също така ни позволява да предлагаме много по-голяма прозрачност и контрол върху това кои реклами виждате, отколкото го правят телевизията, радиото или печатът. Над нашите услуги имате контрол върху информацията, която използваме, за да ви показваме реклами, и можете да блокирате достъпа на рекламодател до вас. Можете да разберете защо виждате дадена реклама и да променяте предпочитанията си, за да получавате реклами, които ви интересуват. Можете да използвате нашите инструменти за прозрачност, за да видите всяка различна реклама, която рекламодателят показва на всеки друг.\r\nВсе пак някои са загрижени за сложността на този модел. При редовна трансакция плащате на фирма за продукт или услуга, които те предоставят. Това е просто. Но тук можете да използвате нашите услуги безплатно - а ние работим отделно с рекламодателите, за да ви покажем подходящи реклами. Този модел може да изглежда непрозрачен, а всички ние по природа сме недоверчиви към системите, които не разбираме.\r\nПонякога това може да означава, че хората приемат, че правим неща, които не правим. Например, не продаваме данните на хората, въпреки че често някой съобщава, че го правим. Всъщност продажбата на информация на хората на рекламодателите би била в противоречие с интересите на бизнеса ни, защото това би намалило уникалната стойност на нашата услуга за рекламодателите. Имаме силен стимул да защитаваме информацията на хората от достъпа на никой друг.\r\n", "date": "2019.01.25", "title": "Зукърбърг: Хората мислят, че правим неща, които не правим"}
{"url": "https://www.dnes.bg/politika/2019/01/25/predi-kongresa-stiagat-li-bsp-redicite-za-evrovota.400231", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВодещите политически сили у нас активно се готвят за предстоящите избори. Проучване на \"Тренд\" показва, че избирателната активност по време на евровота ще бъде под 55%, а надпреварата между ГЕРБ и БСП ще бъде изключително ожесточена и двете водещи политически сили ще са буквално на фотофиниш, заради малката разлика във вота. \r\nЗатова и социалистите стягат своите редици и ще се съберат утре на 49-ия си партиен конгрес, на който ще обсъдят своята визия за предстоящия местен вот и за изборите за Европейски парламент. \n\r\nСекретарят на Изпълнителното бюро на БСП Вяра Емилова посочи, че в края на март и началото на април социалистите ще подредят листата си с кандидати за членове на ЕП. По-важен за тях бил Конгресът, който ще очертае политиката на БСП за предстоящите евроизбори и местни избори през тази година.\r\n                    \n                    \n                А самата 2019 г. Емилова описа в студиото на \"България сутрин\" с две думи - избори и промяна.\r\n\"Хората в страната наистина имат нужда от промяна. Тази промяна я даваме ние с нашия проект \"Визия за България\". Корнелия Нинова е силен лидер, във всяко едно направление\", настоя Емилова.\r\nТя не очаква утрешният конгрес да бъде тежък за БСП, а напротив - да бъде силен. Евродепутатите на БСП ще направят своя отчет, а партията ще приеме своята платформа за евровота, както и проекта \"Визия за България\", поясни Емилова.\r\nПред  тя заяви, че още е рано да се каже дали лидерът на ПЕС Сергей Станишев ще оглави листата на БСП за евроизборите.\r\n\"Изключително важни са тези избори за БСП. Политическата обстановка за ГЕРБ се е променила много. БСП ще има успех на евроизборите, което ще промени цялата политическа картина. Борим се за най-малко 5 мандата, надявам се на 6\", каза още секретарят на БСП.\r\nВяра Емилова очаква Корнелия Нинова да не се кара на социалистите, както направи лидерът на ГЕРБ пред своите съпартийци, а да им благодари за, по думите ѝ, силната 2018 г. за партията.", "date": "2019.01.25", "title": "Преди конгреса: Стягат ли БСП редиците за евровота?"}
{"url": "https://www.dnes.bg/akoshtete-vqrvaite/2019/01/25/kak-energiiata-na-vodoleia-shte-povliiae-na-zodiite.400187", "text": "Според звездната карта, на 20 януари навлизаме в знака на зодия Водолей. Подаръкът, който ни носи 11-ият знак в зодиака, е лечебната сила на водата, която има способността да поеме всички емоции и да ги освободи, да ги издигне до по-високи нива на съзнанието.\r\nЕнергията на Водолея е силна и вдига завесата на тежките емоции, за да можем да бъдем вдъхновени да гледаме на света през различен обектив. Излизаме от тежестта на земния знак Козирог, а с лекотата на въздушния знак Водолей, ще се чувстваме по-свободни и насърчени да мислим с повече въображение.\r\nПериодът на въздействие на Козирога ни подтикна да направим практически стъпки, да преценим целите си и да поемем отговорността за тях. Но сега можем да действаме малко по-рисково и да видим какво ново вдъхновение ни очаква.\r\n                    \n                    \n                Ще можем да изразим себе си, да сме свободни да пътуваме и изследваме, да се заемем с всички практически цели, които сме изграждали от началото на годината, и да използваме тази инерция, за да получим това, което искаме.\r\nЕнергията на Водолей ни насърчава да се стремим към висоти, за да живеем живота, който желаем. Насърчава ни да изразяваме истинското си Аз.\r\nСега е важно да изразяваме нашата истина, но също така и да мислим как действията и думите ни засягат хората около нас. Те трябва да са изпълнени с доброта, съпричастност и състрадание към другите.\r\n\r\n– Време е да направите „рефреш“ на вашите социални контакти, да общувате повече и да излъчвате ярката светлина, която носите в себе си. Възползвайте се от излъчването си, за да постигнете целите си.\r\n– Телците имат благоразположението на планетите да направят така желаните промени по отношение на своите навици. Направете следващата крачка и обърнете внимание на начина на хранене и като цяло на онова, което ви възпира, като мързел, нерешителност.\r\n", "date": "2019.01.25", "title": "Как енергията на Водолея ще повлияе на зодиите?"}
{"url": "https://www.dnes.bg/crime/2019/01/25/mitnichari-izzeha-60-000-leva-nedeklarirana-valuta.400256", "text": "Митнически служители на пункта в Малко Търново иззеха недекларирана валута за близо 60 000 лева, съобщиха от Агенция \"Митници\".\r\nПарите са открити в ръчна чанта на пътничка в лек автомобил. След преброяването е установено, че сумата е 25 900 евро и 4000 долара в различни купюри.\r\nАвтомобилът, с който е пътувала жената, е влизал от Турция в България. Шофьорът и спътничката му заявили, че нямат нищо за деклариране. \r\nСлед откриването на парите е съставен акт за нарушение по Валутния закон.\r\nОт митницата в Бургас съобщават още, че от началото на месеца служителите на пункта в Малко Търново са иззели недекларирана валута с левова равностойност близо 100 000 лева.", "date": "2019.01.25", "title": "Митничари иззеха 60 000 лева недекларирана валута"}
{"url": "https://www.dnes.bg/obshtestvo/2019/01/25/novata-volia-bylgarskite-rodoliubci-pred-razpad.400236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПартия \"Воля\" поема към европейските избори в коалиция със Земеделския съюз \"Александър Стамболийски\", с Народна партия \"Свобода и достойнство\" и Обединена социалдемокрация.\r\nТе посписаха коалиционно споразумение преди дни, а новата формация ще носи името   \"Воля - българските родолюбци. На чело на листата на кандидат-евродепутатите ще застане лидерът на партията Веселин Марешки.\n\n\r\nДен след като коалицията беше създадена, в интернет пространството се появиха слухове, че коалицията вече е започнала да се разпада.\r\nНо лидерът на \"Воля\" Веселин Марешки отрече това да е вярно\r\n                    \n                    \n                \"Изборите са на 26 май. Ще видим какъв е резултатът. Аз мисля, че ние продължаваме заедно с формацията, дори и тя да си смени името или част от хората да излязат от там\", обясни депутатът в студиото на \r\nПо неговите думи \"Воля - българските родолюбци\" е родолюбива коалиция, в която българският национален интерес е преди интереса на всяка една чужда държава.\n\r\nМарешки обясни, че \"Воля\" винаги е била част от европейското семейство \"Движение Европа на нациите и свободите\".\n\r\nТой посочи и какви ще са приоритетите на коалицията, ако неин представител отиде в Брюксел като евродепутат.\n\r\n\"Приоритетът ще бъде искреността, честността. Ние ще бъдем там против Истанбулската конвенция, против плана \"Макрон\", против миграцията\", заяви той.\n\r\nСпоред него е много вероятно в Европейския парламент да има четири формации и \"Воля - българските родолюбци\" ще бъде част от тях.", "date": "2019.01.25", "title": "Новата \"Воля - българските родолюбци\" пред разпад!?"}
{"url": "https://www.dnes.bg/football/2019/01/25/ot-kiigyn-do-boateng-ne-samo-barsa-izumiava-s-transferi.400247", "text": "Кевин-Принс Боатенг изненадващо премина от Сасуоло в Барселона под наем срещу 2 млн. евро. Този трансфер шокира света, но в него има логика, защото бившият футболист на Милан ще бъде използван за \"запълване на дупки\". Това заяви редакторът на Gol.bg Веселин Коларов в ефира на  по  с водещ Христо Николов.\r\nТой каза, че това далеч не е първата изненадваща сделка през януари. \"Един от любимите ми случаи, е този на Кевин Кийгън, за който съм чел, разбира се. През 80-те години на миналия век той е сред най-големите звезди и два пъти печели Златната топка. Определян е за поп звезда, посланик и т.н. Играе за Хамбургер, но изведнъж от Саутхямптън свикват извънредна пресконференция. Кийгън е забелязан на летището, но никой не се замисля, че ще заиграе за \"светците\". Всички смятат, че е там за реклама. Но когато се явява на пресконференцията, журналистите изпадат в шок. И малкото репортери, имали находчивостта да отидат на събитието на неголям клуб, получават двойни и тройни хонорари, тъй като на следващия ден новината е на челните страници в медиите, в които работят\", разказа Коларов.\r\n \r\nДруга интересна история е с френския защитник Жулиен Фубер, който през зимата на 2009 г. смени Уест Хям с Реал Мадрид.\r\n \r\n\"Сделката беше за 1,5 млн. евро за наем с откупна клауза от 15 млн. евро, която впоследствие не беше активирана. 50 души бяха на официалното му представяне. Фубер изигра едва 54 минути, всички като резерва. Т.е., струвал е на \"кралския клуб\" по 28 хил. евро на минута. Най-запомнящият му се момент, е когато заспа на скамейката в мач срещу Виляреал\", каза още гостът.\r\n \r\nСред изненадващите януарски трансфери не липсват и такива в посока Китай. Не едно и две големи имена избраха азиатската държава, поблазнени от големите заплати.\r\n \r\n\r\n ", "date": "2019.01.25", "title": "От Кийгън до Боатенг: Не само Барса изумява с трансфери"}
{"url": "https://www.dnes.bg/festivali/2019/01/25/gotovi-li-ste-za-surva-zlite-sili-shte-bydat-progoneni.400241", "text": "\n\r\nРекорден брой участници в 28-то издание на международния фестивал на маскарадните игри \"Сурва\". Фестивалът се отрива днес от 18 часа в Перник.\r\nОчакват се над 7500 участници от 9 държави. Събитието ще бъде открито с голям спектакъл пред Двореца на културата в града. Началото на състезателните дефилета е на 26 януари от 10:00 часа, като те ще продължат и в неделя, съобщава .\r\nПрез 2015 г. празникът \"Сурва\" е вписан в представителния списък на ЮНЕСКО за нематериалното културно наследство на човечеството.\r\n\"3 дни маскарадните игри ще царуват в Перник. Ще имаме отново традиционните представители от селата в Пернишко - Копаница, от Люлин и от много други. Тук са големите творци, които запазват автентичния български обичай\", обясни кметът на Перник Вяра Церовска.\r\n                    \n                    \n                Тя е категорична, че с този обичай се запазва обичая и българското, а много чуждестранни групи също ще представят своите страни.\r\n\"Тази година групите ще бъдат с 200 души повече. Има и 19 групи от чужбина - от Сърбия, Македония, Италия, Словения, Русия и други държави. За първи път ще участват в \"Сурва\" деца - ученици от София и Перник\", сподели кметицата. Цялата програма на фестивала може да видите тук - ", "date": "2019.01.25", "title": "Готови ли сте за \"Сурва\"? Злите сили ще бъдат прогонени! "}
{"url": "https://www.dnes.bg/stranata/2019/01/25/ubiha-80-godishen-pensioner-v-beloslav-ima-zadyrjani.400252", "text": "80-годишен мъж е бил убит в дома си в град Белослав. Първоначалната информация била за мъж в безпомощно състояние, но пристигналите на мястото медици установили смъртта на възрастния мъж, пише \"\".\n\n\r\nИзвършен е оглед от дежурна оперативна група под надзора на прокурор от Окръжна прокуратура – Варна, установени са следи от насилие. \r\nНазначена е съдебно-медицинска експертиза. От варненската полиция допълниха, че е образувано досъдебно производство за убийство. \r\nВ рамките на предприетите незабавни оперативно–издирвателни действия има задържани лица, чиято съпричастност към деянието се изяснява. \r\nРаботата по случая продължава под наблюдението на прокуратурата.", "date": "2019.01.25", "title": "Убиха 80-годишен пенсионер в Белослав. Има задържани"}
{"url": "https://www.dnes.bg/business/2019/01/25/rubini-optimist-recesiia-niamalo-da-ima.400234", "text": "Американският икономист Нуриел Рубини не очаква през 2019 г. да има рецесия. \r\n\"Преките последици от търговските спорове между САЩ и Китай са малки, а косвените са по-големи\", каза Рубини в интервю от Давос за Франсин Лакуа и Том Кийни от Bloomberg. \n\r\n\"Трябва да се има предвид какви ще са последиците за бизнеса и потребителското доверие. На капиталовите разходи, финансовите пазари. Евентуално заразяване\", каза Рубини.\r\n\"Има радикална политическа и геополитическа депресия и популисткият натиск ще се засилва, защото освен търговията и глобализацията, технологията и технологичните смущения ще объркат работните места и индустриите на цели страни много повече от търговията и миграцията в следващите десетилетия... Така че проблемът ще се задълбочи и ще остане дълго време\", посочи той. \r\n                    \n                    \n                Търговският конфликт между двете най-силни икономики в света ще се задълбочава, каза професорът, който прогнозира \"разделен свят, в който глобалните вериги на доставки ще се променят\".\r\n", "date": "2019.01.25", "title": "Рубини – оптимист! Рецесия нямало да има "}
{"url": "https://www.dnes.bg/politika/2019/01/25/ninova-syzria-obvinenieto-na-ioncheva-politrepresiia.400249", "text": "Обвинението срещу депутатката Елена Йончева не било наказателно, а само политическа репресия и опит да се спре свободата на словото. Това отсече за пореден път, но сега вече в декларация от името на парламентарната си група, червената шефка Корнелия Нинова.\r\nЙончева е обвинена в пране на пари. Според разследващите присвоените пари били прикривани чрез офшорната компания \"Далий Трейдинг Лимитид\".\r\nПодозренията били, че зад нея стои бившият собственик на фалиралата банка Цветан Василев. В момента той е задочно подсъдим по мегаделото за присвояване на над 2,5 млрд. лв. от КТБ.\n\n\r\nСпоред Нинова обаче за 5 години Йончева не е била викана и разпитвана нито един път, не й е била дадена възможност да представи доказателства в своя защита.\r\n                    \n                    \n                \"Това е политическа репресия за нейната смелост да изнесе скандали като рушащата се оградата на границата с Турция, \"Кумгейт\" в Хасково и да започне разследване за къщата на един политик в Барселона и че го осъди за лъжа\", отсече червената шефка.\r\nСпоред нея това е моделът на прехода, които продължава.\r\n\"Това е въпрос не за Елена Йончева, а за държавността, изпълнителната власт използва част от съдебната за политическа репресия, това са последните опити на една авторитарна власт да използва всички мерки, за да се спаси, това е опит да се отнеме всяка свобода на словото, да се накаже всеки, който критикува властта\", настоя Нинова.", "date": "2019.01.25", "title": "Нинова съзря: Обвинението на Йончева – политрепресия!"}
{"url": "https://www.dnes.bg/obshtestvo/2019/01/25/tehnologiiata-za-integraciiata-na-romite-pravilna-politikata-sgreshena.400248", "text": "Технологията за интеграцията на ромите е правилна, но политиката е сгрешена, защото според голяма част от обществото проблемът е само на правителството, а и битува мнението, че те се ползват като електорален резервоар. Това призна вицепремиерът Томислав Дончев по време на парламентарния контрол.\n\n\n\r\nСпоред него политиката е базирана на презумцията, че малцинството има желание да се интегрира, но това не било вярно и да се твърди друго е лицемерие.\r\n\"Докато няма обществен консенсус, нещата няма са оправят. Ако българските граждани не бъдат убедени, че това е важно и няма алтернатива, няма как се случи интеграцията, а ако допуснем, че има различни права за отделните групи, няма да има никаква интеграция\", отсече той.\n                    \n                    \n                \r\nВицепремиерът смята, че цялата интеграция виси във въздуха, защото е била допусната грешката тя да започне без обществен дебат и консенсус, без опит да бъде убедено цялото общество как ще стане тя.\n\r\nДончев е убеден, че проблемът е в това, че назад във времето е било допуснато да се изградят гета – места с лош социален статус и завишени криминални действия. \"Това се дължат именно на гетото, за което се приема, че има други правила и закони, а още по-лошо е мисленето, че като се родиш там, си оставаш там, дори да ходи детето на училище, когато се прибере в гетото то се променя\", призна той.\n\r\nСпоред него никой не иска да предизвика хуманитарна катастрофа, оставяйки десетки хиляди без дом, като събори незаконните им постройки, но именно в гетото се рециклират всички лоши навици и докато не се реши този проблем, всичко останало няма да има смисъл.\n\r\n\"Жилищната политика е най- голямата болка сега, гетото има способността да се разширява и да превръща и близките квартали в гета, в годините назад редица управници са допуснали събирането на незаконни постройки, а когато имаш незаконно жилище ти нямаш план, нямаш ток и вода прокарани законно, оттук идва и честото нарушаване на закона\", обясни Томислав Дончев.\n\r\nА иначе той отчете, че са приети стратегии, писани са планове, посочени са отговорни служители, похарчени са пари. Въпреки това точната сума за интеграцията не може да бъде посочена, защото администрации нямат право да събират данни по етнически признак.\n\r\nУсилията на властите от няколко години били насочени на първо място към образованието, което според Дончев би решило проблема до 10, 15, 20 години. Той смята, че ако ромите, заради които общественото напрежение ескалира на места заради нападенията над полицаи, военни, възрастни хора, са ходили на училище, едва ли би се стигнало до такива инциденти.\n\r\nЗа връщането на децата в образователната система са ангажирани 12 хиляди души от държавната администрация и за последната година са успели да убедят над 17 000 малчугани да отидат отново в класните стаи.\n\r\nВтората задача, според Дончев, е здравеопазването в това число и семейното планиране. Третата опора е интеграцията на пазара на труда.\n\r\n\"Има ефект и тук, защото на пазара на труда има недостиг на работна сила и сега има роми ангажирани в строителството, земеделието и индустрията, това се дължи на глада на работна ръка, но тенденцията е благоприятна\", завърши Дончев.", "date": "2019.01.25", "title": "Технологията за интеграцията на ромите – правилна, политиката – сгрешена"}
{"url": "https://www.dnes.bg/teatar/2019/01/25/aktiori-igraiat-blagotvoritelno-v-pomosht-na-bolno-momche.400251", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Актьори от НАТФИЗ решиха да използват своя талант на сцената, за да помогнат на младо момче в тежката му битка с мускулната дистрофия. Те набират средства за лечението му чрез своя дипломен спектакъл. \n\r\nАктрисите Анета Иванова и Василена Кънева, които са последна година студентки в НАТФИЗ, гостуваха в \"България сутрин\", за да споделят повече за благотворителната инициатива.\n\r\nИвайло Карабанчев е момчето, на което младите актьори подават ръка. Той е и братовчед на тяхна колежка от НАТФИЗ. \n\r\n\"Декември беше организирано събитие, с което братовчедка му искаше да му помогне. Но това събитие съвпадаше с наше представление и нямаше как да вземем участие. Затова решихме да поставим кутия и зрителите да могат да подпомогнат по този начин. След това решихме да му посветим благотворително представление\", разказа Анета Иванова.\n                    \n                    \n                \r\nВ момента Ивайло е на рехабилитация в Китай, а момичетата се надяват да се срещнат с него, тъй като все още не са успели да го направят.\n\r\nМладите актьори са поканени на фестивали в Москва и Париж, но нямат средства, за да отидат и да представят таланта си. Василена Кънева уточни, че фестивалът в Париж е интернационален и дори не е студентски. \n\r\n\"23-ма сме, но с екипа ставаме повече. Явно това също има значение. Ще се опитаме да намерим средства и за това. Тези фестивали все още са под въпрос\", каза от своя страна Анета.\n\r\n\"Влагаме много енергия - много пеем, много танцуваме. Като теми представленията са изключително сериозни, като изразни средства са младежки\", добави Василена пред ", "date": "2019.01.25", "title": "Актьори играят благотворително в помощ на болно момче"}
{"url": "https://www.dnes.bg/sofia/2019/01/25/vakanciia-dai-uchenicite-v-stolicata-s-peticiia-za-gripna-vakanciia.400268", "text": "\n\r\n\n\r\nСлед като в продължение на седмица в по-голямата част от страната върлува грип, а епидемията затвори и стотици учебни заведения в 16 области, днес и в столицата най-накрая беше обявена грипна ваканция, он от идния понеделник.\r\nСофия-град беше една от последните области - крепости, които обявиха грипна ваканция, а това идва след решение на Столичната община, а и след продължително настояване от страна на учениците, които в продължение на седмица бленуваха за съдбата на своите връстници от провинцията.\n\r\n                    \n                    \n                \n\r\nИменно закъснялата грипна ваканция роди и някои забавни колажи в социалните мрежи, които бяха споделени лично от столичния кмет Йорданка Фандъкова. \r\n\"Уважаеми ученици, получих всички около 3000 съобщения с молби, заплахи, искания, петиции и т.н. за грипна ваканция. Знам, че \"целият Млечен път е във ваканция, само София-град – не е\", но грипна ваканция се обявява при определени показатели, които се следят ежедневно от Здравната инспекция. \r\nСъжалявам за теста по химия в сряда, но от тестове и контролни човек в крайна сметка не може да избяга. Пазете се и се обличайте топло\", написа в страницата си във Facebook Фандъкова.  \r\nПрипомняме, че грипната ваканция е обявена за територията на София-град от понеделник и ще продължи до 4-ти февруари включително, но децата ще са в клас на 6-и, защото 5 февруари е обавен от МОН почивен - междусрочна ваканция. ", "date": "2019.01.25", "title": "Ваканция дай! Учениците в столицата с петиция за грипна ваканция"}
{"url": "https://www.dnes.bg/izlojbi/2019/01/25/koia-e-nai-skypoplatenata-hudojnichka-v-sveta-razkazva-multimediia.400293", "text": "Коя е най-скъпоплатената и популярна художничка в света и как нейните халюцинации и параноя се трансформират в изкуство за милиони? Това ще бъде една от интересните теми, с която предаването за нови идея и съвременна култура \"Мултимедия“ по Bulgaria ON AIR ще срещне зрителите през уикенда. \n\r\nТя е 90-годишна азиатка, известна с яркоцветните си картини с повтарящи се визуални елементи, точици и ...тикви.\r\n\"Когато създавам своите творби, не се опитвам насила да вкарвам в тях точици. Подсъзнателно те винаги се получават, от само себе си\", казва тя.\r\nИзкуството за нея е не просто талант и признание, а начин да се справи със страховитата невроза, с която е диагностицирана. Цялата история на жената, която изуми света на изкуството с творбите си, ще бъде излъчена в \"Мултимедия“, в неделя от 9 часа.\r\n                    \n                    \n                Кураторът Вера Млечевска, изкуствоведът Весела Маджарова и художникът Недко Солаков ще представят на зрителите подробности за най-голямото събитие за съвременно изкуство в света – Венецианското биенале. За пръв път от 8 години насам и България ще вземе участие в него.\r\nБъдещето според новите медии ще бъде основен фокус в съботното издание на \"Мултимедия“. Журналистите Велислава Попова, Никола Шахпазов и футурологът Мариана Тодорова ще коментират как новите медии, електронните устройства, социалните мрежи и медии и новите форми на забавление влияят върху оформянето на бъдещето ни днес.\r\nЩе промени ли филмовото изкуство първият интерактивен филм на стрийминг компанията Нетфликс – \"Черно огледало: Бандерснач“ и можем ли да очакваме все повече филми, чиито сюжети да управляваме сами – не пропускайте \"Мултимедия“ в събота от 09:00 до 10:30 часа, по ", "date": "2019.01.25", "title": "Коя е най-скъпоплатената художничка в света, разказва \"Мултимедия\""}
{"url": "https://www.dnes.bg/balkani/2019/01/25/myj-zaplashva-da-podpali-banka-v-solun.400298", "text": "Полицията в Солун е вдигната по тревога, след като днес по обяд мъж нахлу в банков клон на улица \"Андигонидон\" в Солун и заплаши да го подпали, съобщава \"Елефтерос типос\".\r\nВ информацията се твърди, че мъжът носи бутилка с бензин и миризмата на гориво около него е силна.\r\nКлиентите и работещите в клона са го напуснали, предаде БТА.\r\nНа мястото са съсредоточени сили на полицията и на противопожарната служба, а движението на автомобилите по улицата се отклонява.", "date": "2019.01.25", "title": "Мъж заплашва да подпали банка в Солун"}
{"url": "https://www.dnes.bg/science/2019/01/25/stroiat-unikalen-istoricheski-park-krai-varna.400245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИсторията на човечеството е непрекъсната борба между интереси и идеи. Една отлежала идея на историческа тематика е напът да се превърне в реалност. Скоро в България ще заработи културно-исторически развлекателен и образователен парк, който ще ни връща назад в историята до 10 000 години.\n\r\nИсторическото приключение в парка ще бъде различно от традиционните форми на туризъм. Интерактивни разкази за славата на траките ще бъдат допълнени с конна езда, допир до автентични оръжия, култура и храна.\n\r\n\"Това, което ще покажем, са най-важните моменти на историята, които са се случили по нашите земи. Ако кажем Египет - всички се сещат за пирамидите, ако кажем Париж - всички се сещат за Айфеловата кула. Всяка държава я асоциираме с нещо. В България има няколко символа, които са световни\", обясни в \"България сутрин\" инициаторът на идеята Ивелин Михайлов.\n                    \n                    \n                \r\nПред той каза още, че първият етап, който ще бъде показан, е праисторията и създаването на човешката цивилизация тук. Вторият етап ще бъде от епохата на траките, а следващият ще е Средновековие. \n\r\nЕкипът произвежда визуални материали на няколко езика - приказки, книги и енциклопедии, написани по съвременен начин, така че да могат повече хора да се докоснат до историята ни.\n\r\nОчаква се до пролетта паркът да заработи и първите три епохи да бъдат открити.\r\n ", "date": "2019.01.25", "title": "Строят уникален исторически парк край Варна"}
{"url": "https://www.dnes.bg/stranata/2019/01/25/gripna-epidemiia-oshte-v-razgrad-ruse-pleven.400296", "text": "Грипна епидемия обявиха още няколко области в страната, съобщи пресцентърът на Министерство на здравеопазването. \n\r\nОт днес е обявена епидемия в Разградско. Временно ще спрат учебните занятия в областта от 28 януари, понеделник, до 30 януари - сряда. \n\r\nОт утре в Плевен също е обявена грипна епидемия. Учебните занятия в училищата в областта се преустановяват за периода от 28.01.2019 г. до 04.02.2019 г. включително.\n\n\r\nРусе също е от градовете, в които е обявена грипна епидемия. Там учениците също излизат във ваканция от 28 януари до 4 февруари включително. \n\r\nДо второ нареждане в трите области се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.\n                    \n                    \n                \r\nВъв връзка със запазващото се епидемично ниво на заболеваемост РЗИ – Пазарджик реши обявената грипна епидемия на територията на област Пазарджик да остане в сила и ваканцията на учениците да се удължи до 29.01.2019 г. включително.\n\r\nВъв връзка със запазващото се епидемично ниво на заболеваемост РЗИ – Пловдив продължава въведените противоепидемични мерки в област Пловдив, включително преустановяване на учебните занятия до 01.02.2019 г.\n\r\nОт утре, 26 януари, РЗИ – Силистра отменя грипната епидемия на територията на област Силистра. Възстановяват се детските и женските консултации, плановите операции и провеждането на профилактични имунизации.", "date": "2019.01.25", "title": "Грипна епидемия още в Разград, Русе, Плевен"}
{"url": "https://www.dnes.bg/stranata/2019/01/25/bchk-alarmira-lavinnata-opasnost-e-goliama.400284", "text": "В резултат на падналите и продължаващи валежи от сняг, лавинната обстановка във високите части на големите планини се усложнява, съобщават от БЧК. \n\r\nНай-сериозна е тя в Пирин, където степента на лавинната опасност е значителна, поради това че там е паднал най-много сняг, придружен със силен вятър, на места променящ посоката си. Там дебелината на новата снежна покривка достига до около 60 см.\n\n\n\r\nНаблюдават се и големи снегонавявания по стръмните участъци на склоновете, без значение от изложението им. Това предполага голяма вероятност от предизвикване на лавина при навлизане дори само от един скиор в тези участъци. Възможно е по най-наветите подветрени участъци да паднат и спонтанни лавини, предупреждават от БЧК.\n                    \n                    \n                \r\nПодобна е картината и в Родопите, където снегът е по-влажен поради географските особености. Най-опасен е северният стръмен участък между върховете Орфей и Перелик.\n\r\nВ останалите планини обстановката за сега е по-спокойна поради значително по-малкото количество нов сняг. Но силните ветрове от юг/югозапад са натрупали достатъчно опасни навявания по подветрените участъци. Това най-вече се отнася за районите на Рилски Езера, Мальовица, Мусаленския циркус.\n\r\nНе трябва да се забравя за съществуващите лавиноопасни райони по северните участъци на Стара Планина, Витоша и Осоговска планина. \n\r\nПСС към БЧК препоръчва движение само по зимна маркировка.", "date": "2019.01.25", "title": "БЧК алармира: Лавинната опасност е голяма!"}
{"url": "https://www.dnes.bg/eu/2019/01/25/italiia-veche-dade-nachaloto-na-recesiiata-v-evropa.400286", "text": "По време на заседанието на Европейската централна банка (ЕЦБ) в четвъртък се спомена навлизането на една от страните от еврозоната в рецесия - Италия. Тя вече изпадна в криза, това вероятно ще се потвърди след няколко месеца. Това каза , , в ефира на .\r\n\".\r\n                    \n                    \n                Чаушев коментира и лихвените проценти, които останаха без промяна след последното заседание на ЕЦБ.\r\nпосочи той.\r\nBrexit, забавеният растеж на китайската икономика, протекционизмът и наченките на подновяването на търговското напрежение между Европа и САЩ са най-сериозните опасения за пазарите, отбеляза Чаушев.\r\n\r\n", "date": "2019.01.25", "title": "Италия вече даде началото на рецесията в Европа? "}
{"url": "https://www.dnes.bg/knigi/2019/01/25/vseki-e-bil-dete-i-izvestnite-istorii-za-deca-koito-smeiat-da-bydat-razlichni.400299", "text": "Бьорк, Доктор Сюс, Жана д’Арк, Андреа Бочели, Хуа Мулан, Анди Уорхол, Урсула Ле Гуин, Кристофър Робин, Вера Рубин, Ханс Кристиан Андерсен и още много… мъже и жени, променили света по един и друг начин, също са били деца. Но дори и тогава са следвали мечтите си!\r\n\"Истории за деца, които смеят да бъдат различни\" от Бен Брукс и с илюстрациите на Куинтън Уинтър е богато илюстрирано и написано в простичък и докосващ стил издание, което подслонява невероятните истории на 100 известни – или не чак толкова – личности, които не са се страхували да правят това, което обичат, и да се борят за своите мечти.\r\nНавярно сте чували приказките за принцесата и граховото зърно и за голия цар, убеден, че носи прекрасно палто, както и историята за малката русалка, която живее в подводно царство, но копнее да е сред хората. Но знаете ли как Ханс Кристиен Андерсен е бил забелязан и издаден?\r\n                    \n                    \n                А коя е Адекин Тифани Суана от Индонезия? Или как Андреа Бочели губи зрението си, но това не пречи на желанието му да се занимава с музика? Както и защо Еделвайските пирати се опълчвали на нацистите, като отказва­ли да се включат в Хитлерюгенд?\r\n\"Истории за деца, които смеят да бъдат различни\" от Бен Брукс и с илюстрациите на Куинтън Уинтър  ще ви разкаже всичко това по забавен и увлекателен начин, правейки ви част от дела, оформили облика на световната история такава, каквато я познаваме днес.\r\nВ книгата е включен и един българин, който следваше самоотвержено пътя, който бе избрал.  Създадена да вдъхновява, тази книга отправя простичко послание – всяко дете е уникално и има своята дарба. И не бива да бъде ограничавано да прави това, което иска и което го прави щастливо. Защото тогава и само тогава то може да разгърне пълния си потенциал. И дори да промени света към добро.", "date": "2019.01.25", "title": "Всеки е бил дете, и известните... \"Истории за деца, които смеят да бъдат различни\""}
{"url": "https://www.dnes.bg/balkani/2019/01/25/gyrciia-odobri-prespanskiia-dogovor-s-makedoniia.400309", "text": "Парламентът на Гърция ратифицира Преспанското споразумение между Атина и Скопие, съобщи агенция АНА-МПА.\r\nТова стана след поименно гласуване. Документът беше одобрен със 153 гласа \"за\" срещу 146 \"против\" и 1 \"въздържал се\".\n\n\n\r\nУправляващата партия СИРИЗА получи в подкрепа на договора от Преспа повече гласове от независими депутати, отколкото очакваше. Заедно с депутати от управляващата партия положителен вот за \"Северна Македония\" дадоха и 8 независими народни представители. Те заявиха, че подкрепят споразумението със Скопие, което решава един 28-годишен спор в името на \"сигурност и стабилност на Балканите\".\n                    \n                    \n                \r\nОпозиционните партии запазиха позиция срещу името \"Република Северна Македония\" с аргумента, че то нарушава основни закони в гръцката конституция. Депутати си позволиха да издигнат плакат по време на вота с \"Охи\".\r\nСпоразумението беше подписано на 17 юни 2018 г.  В него Гърция и Македония се договориха за новото име на югозападната ни съседка -  Република Северна Македония. Двете страни уредиха също така споровете си за историческото наследство на Македония, а Скопие се отказва за в бъдеще да издига иредентистки претенции към Гърция. От своя страна Гърция се ангажира да престане да блокира членството на Скопие в Европейския съюз и НАТО.\n\r\nМакедонският парламент вече ратифицира споразумението с необходимото мнозинство от две трети. \n\r\nПреспанското споразумение поставя точка на продължилия десетилетия спор между двете държави за името на Македония, който представляваше основна пречка пред европейската и евроатлантическата интеграция на Македония. \n\r\nСега пътят за приемане на Македония в НАТО и ЕС е открит. \r\n ", "date": "2019.01.25", "title": "Гърция одобри Преспанския договор с Македония"}
{"url": "https://www.dnes.bg/obshtestvo/2019/01/25/2410-leva-nujni-za-chetirima-samo-30-vzimat-nad-srednata-zaplata.400291", "text": "2410 лева са необходимите средства за издръжка на четиричленно домакинство от двама родители и две деца, става ясно от сметките на КНСБ. Данните бяха оповестени от президентът на КНСБ д-р Пламен Димитров, който обобщи основните резултати от наблюдението на потребителските цени и издръжката на живот на Института за социални и синдикални изследвания на КНСБ за последните три месеца на 2018 година.\r\nСредствата покриват разходите за храна, образование, транспорт, здравеопазване, жилище, почивка. Осредненият размер за издръжката на живота на едно лице е в размер на 602.52 лв. Средната работна заплата за страната представлява 71.9% от необходимия размер за издръжка на живота.\r\nПламен Димитров заяви, че нетното трудово възнаграждение е по-ниско с около 28% от средните стойности, необходими за издръжката на живот. Той изтъкна, че от началото на 2018 г. общата стойност на издръжката на живота се е увеличила близо с 85 лв. на човек.\n\n\n\n\r\n                    \n                    \n                Става ясно, че въпреки ръста на работната заплата, само 30% от българите получават средна или по-висока работна заплата от средната за страната. Констатира се задълбочаване на диференциацията на възнагражденията по области. Най-голямо е изоставането във Видин, Благоевград, Силистра, Кюстендил. Разликата между най-високодоходните дейности и най-нископлатените е шест пъти.\r\nСред факторите, които са повлияли на нарастването на издръжката на живота през 2018 г. е увеличението на цените на петрола, природния газ, питейната вода и топлоенергията. Задържането на високите цени на пшеницата и зеленчуците на международните борси и регистрирания ръст в цените на хранителните стоки на годишна база при хляба и зърнените храни с 9.7%, при млеката с 0.9% и 9% при зеленчуците. Влияние оказва и динамиката в цените на бензина и горивата за транспорт.\r\nРазходите за храна достигат 40% в потребителската кошница при бедните домакинства, от което следва, че техният живот поскъпва относително повече в резултат на поскъпването на храните. В същото време при тях темпът на нарастване в заплащането е значително по-бавен.\r\nБлизо две трети от разходите на домакинските бюджети са за храна, отопление, осветление и транспорт.\r\nОт КНСБ очакват увеличението на декемврийските сметки да достигне близо 40%. Очакванията на синдикалистите са през 2019 г. да нарасне броят на домакинствата, живеещи в бедност и риск от социално изключване. Данните за подоходното разпределение за последното тримесечие на 2018 г. показват, че 23.7% от домакинствата или 1.710 млн. души живеят с общ доход на едно лице до 321 лв., което е официалната линия на бедност за 2018 г.\r\nДруги 3.325 млн. души или 46.1% от хората в България са с доход от 321 лв. Едва 30.2% или 2.178 млн. души са с доход от 602 лв. В изследването се констатира, че хората в тази група са се увеличили в сравнение с 2017 г. с около 173 хиляди души.\r\nВиолета Иванова от Института за социални и синдикални изследвания заяви, че през 2019 г. нарастват цените на природния газ, тока в индустрията, очаква се ново увеличение на цените на хляба, на месните и млечни продукти. Затова очакванията са делът на енергийно бедните домакинства да се увеличат. По данни на Евростат през 2017 г. 36.5% от българските граждани нямат възможност да поддържат домовете си достатъчно топли.\r\nПрезидентът на КНСБ Пламен Димитров заяви, че и през тази година синдикатът ще настоява за трицифрено увеличение на работните заплати във всички икономически дейности.", "date": "2019.01.25", "title": "2410 лева нужни за четирима... Само 30% взимат над средната заплата "}
{"url": "https://www.dnes.bg/muzika/2019/01/25/bylgarski-cigular-spasi-polet-v-kitai-s-improviziran-koncert.400255", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарски музикант накара десетки пътници във въздуха да притаят дъх и да го слушат с интерес.\r\nПловдивският виртуоз на цигулката Мичо Димитров изнесе импровизиран концерт в самолет, докато беше на турне в Китай заедно със солистите от Пловдивския филхармоничен оркестър.\r\nЗаради прекъсване на полета се налага всички пътници да останат на борда в продължение на пет чaса. Докато текат проверки обаче, Мичо решава да посвири.\r\n\"Имаше китайски пътници, които искаха да слязат, а ако това се беше случило, трябваше да свалят багаж и още 2 часа да чакаме. Просто грабнах цигулката и казах, че ще изсвиря \"Севдана\" - една чудна българска пиеса. Хората се заслушаха, а китайците започнаха да снимат\", сподели пред  цигуларят.\r\n                    \n                    \n                Идеята за импровизирания концерт е била на организатора на турнето Боян Иванов.\r\n\"Всички на полета обградиха Мичо и забравиха за всичко друго\", споделя Иванов.\r\nТази вечер цигуларят отново ще свири, но на първия концерт на Пловдивската опера, който е част от \"Пловдив - европейска столица на културата\".\r\n ", "date": "2019.01.25", "title": "Български цигулар спаси полет в Китай с... импровизиран концерт"}
{"url": "https://www.dnes.bg/sofia/2019/01/25/prebiha-myj-na-carigradsko-izdirvat-napadatelite-mu.400301", "text": "Столични полицаи издирват извършители на побой.\r\nСнощи, около 20:30 часа, в МВР е постъпил сигнал за мъж в безпомощно състояние на бул. \"Цариградско шосе\".\n\r\nНа място незабавно са изпратени екипи на полицията и Спешна помощ.\r\nПострадалият - 38-годишен мъж, е откаран в болница и настанен за лечение, с опасност за живота.\r\nРабота по образуваното досъдебно производство продължава под надзора на прокуратурата.", "date": "2019.01.25", "title": "Пребиха мъж на \"Цариградско\", издирват нападателите му"}
