{"url": "https://www.dnes.bg/eu/2018/10/23/briuksel-obiavi-biudjetna-voina-na-italiia.391402", "text": "Европейската комисия отказа да приеме проектобюджета на Италия за следващата година в безпрецедентна стъпка, изостряща отношенията между Рим и Брюксел до краен предел.\r\nЗа първи път в европейската история Комисията върна проектобюджета с поръчение той да бъде поправен и изпратен повторно за съгласуване.\r\nПо силата на механизма за управление на еврозоната, известен и като Европейски семестър, 19-те държави, използващи общата валута, изпращат проекторазходите си в Брюксел, за да бъдат сверени те с общите тенденции и икономиките да се развиват в една посока.\r\n“Европейската комисия идентифицира в проекта, изпратен от Италия, особено сериозни отклонения от бюджетните препоръки, отправени към Италия от Съвета през юли”, се казва в съобщение от Брюксел.\r\n                    \n                    \n                Затова от Рим се изисква да изпрати поправен бюджет в рамките на три седмици.\r\nВ изявление вицепрезидентът за еврото Валдис Домбровскис заявява, че правилата в еврозоната са еднакви за всички и че кривиците на Рим не могат да бъдат пренебрегнати.\r\n“Италианският дълг е сред най-високите в Европа и италианските данъкоплатци харчат за него около 65 млрд. евро, колкото за образование”, добавя той.\r\nКолегата му финансов еврокомисар Пиер Московиси коментира, че решението за връщането на бюджета не бива да може изненадва, тъй като “проектът е ясно и преднамерено отклонение от ангажиментите, поети от Италия миналия юли”.\r\nНовото правителство в Рим, доминирано от популистите от “Пет звезди” и от “Северната лига”, предложи бюджет с дефицит от 2,4%, вместо както досега от 0,6 на сто. Публичният дълг на Италия е втори по големина след гръцкия и възлиза на 131,2% от БВП при не повече от 60 на сто според правилата на Еврозоната. Неговото обслужване е и най-скъпото в ЕС.\r\nВчера италианското правителство писа до Брюксел с признание, че съзнава нарушаването на правилата, но с решимост да приеме бюджета за догодина в сегашния му вид.\r\nЕврокомисията няма правомощия да накаже Италия за нарушението, а само да се опита да я убеди да промени увеличените разходи като отвори срещу нея процедура за свърхдефицит. Европейската централна банка обаче може да санкционира страната като изключи италианските дългови книжа от борсите, което може да срине финансите на страната.\r\nИталия е четвъртата по големина икономика в Европа след германската, британската и френската и задълбочаването на дълговата криза може да доведе до прехвърлянето й в Еврозоната и дори до крах на общата валута.\r\n ", "date": "2018.10.23", "title": "Брюксел обяви бюджетна война на Италия"}
{"url": "https://www.dnes.bg/akoshtete-vqrvaite/2018/10/23/da-jiveesh-chujd-jivot-razmenen-pri-rajdaneto-osinoven-po-greshka.391376", "text": "Прохладна лятна вечер през 1969 г. В единственото родилно отделение в малък град в Северна Америка се ражда бебе. Майка му е 18-годишно неомъжено момиче... Много преди да вземе детето си в ръце, тя знае, че ще го изостави.\r\nАлекс Картър, обаче, не е единственото бебе, родено в онази лятна нощ. 41-години по-късно целият му свят се преобръща, когато разбира, че е живял нечий друг живот.\r\nКартър расте в семейство, с което няма нищо общо. Има по-голям брат и две по-малки сестри, които също са осиновени. Като дете обича да прекарва свободното си време заровен в книгите и дори го подиграват, наричайки го \"интелектуалецът\".\r\nЕдинственото нещо, което знае за своята биологична майка е, че е била 18-годишна ученичка. И толкова. Нито кой е баща му, нито откъде идва. Алекс не знае кой е. Затова измисля своя собствена история за това как се появява на този свят. Той, обаче, не подозира, че реалността ще се окаже много по-налудничава от съчиненото му минало.\r\n                    \n                    \n                Като студент Алекс полага много усилия и така се мести в Европа, където влиза в академичните среди и започва работа като преподавател. Намира много приятели и попада в среда, в която е разбран. Животът му върви гладко и така десет години, когато изведнъж всичко е на път да се преобърне с краката нагоре.\r\nДокато води семинар за докторанти в университета, Алекс чува едно много познато: \"Здравейте!\" Мъжът се представил като Джон. Имал същият акцент. Алекс имал странното усещане, че са се срещали и преди.\r\nВ края на семинара двамата започнали да си говорят. Станало ясно, че били родени в един и същи мъничък град. Когато бил на 6 месеца Джон и семейството му се преместили в другия край на страната, заедно със сестра му и родителите му. Учили в един и същи университет, при едни и същи професори и дори присъствали на едни и същи лекции. Имали един и същи ръководител на дипломните си работи, макар и да са завършили с година разлика.\r\nПреди да започнат академичните си кариери и Джон, и Алекс работили в медиите. Само че от двете различни страни. Алекс бил PR, а Джон – журналист. Двамата дори имали кратък телефонен разговор. И то много преди да се срещнат.\r\nДвамата продължили да обядват заедно в бъдеще и с времето приятелството им станало все по-силно. Имали много общо и дори осъзнали, че и двамата ще навършат 40 години и то само с един ден разлика. Дори се шегували, че са били съседи по кувьоз в родилното.\r\nИсторията, обаче, щяла да стане още по-шантава.\r\nПрез юли 2010 година Алекс Картър се прибрал в дома си и намерил писмо. Било от социалните служби в родния му град. От там призовали мъжът веднага да се свърже с тях. Биологичната му майка искала да се срещнат.\r\nАлекс искал да знае повече за миналото си. Разбрал от социалните работници, че като млада майка му била бунтарка, обичала спорта, мразела училище и затова решила да спре да учи, когато била едва на 15. Присъединила се към рокерска банда. Тарторът бил бащата на Алекс.\r\nСлед като дала новороденото си бебе за осиновяване, момичето се пристрастило към алкохола и наркотиците. Живеела известно време на улицата. Причината да потърси сина си 40 години по-късно била, че умира. Жената имала рак и искала да се срещне с Алекс преди да е твърде късно.\r\nИмало нещо, обаче, което не изглеждало както трябва. Жената била с индиански произход, а Алекс изглеждал по коренно различен начин – синеок, брадат и с плешива коса. От агенцията го уверили, че не допускат грешки и това със сигурност е неговата майка. Името и било Анна-Луис.\r\nСлед дълги колебания Алекс Картър все пак решил да се срещне с жената. Трябвало да даде мир на душата й, преди да напусне този свят.\r\nЗапочнали да водят кореспонденция. В продължение на няколко месеца двамата си разменяли писма и снимки. Алекс, обаче, изобщо не изглеждал като своята майка.\n\r\n\r\nПрез януари решили да се срещнат. Мъжът не почувствал никаква връзка. За него това бил просто непознат човек. Чувал е и преди истории за деца, които се срещат с биологичните си родители за пръв път. Всичко трябвало да е прекрасно – двамата да се разплачат, да се прегърнат, да се срещнат и да почувстват, че са се познавали цял живот. Това, обаче, изобщо не се случило. Алекс бил почти убеден – това не е неговата майка, това не е историята за неговото минало. \r\nСподелил мислите си със своя нов приятел Джон.\r\n\n\r\nТишина. Двамата стояли и се гледали известно време.\r\n\r\nТогава изведнъж целият свят се завъртял в обратната посока, разказва мъжът пред \"Гардиън\". Алекс видял нейни снимки, видял снимки на сестрата на своя приятел. Момичето приличало на неговата биологична майка.\r\n.\r\nВ онази лятна нощ през 1969 година, в една и съща болница, в един и същи малък град, две жени с едно и също име родили. Едната родила момченце. Другата – близнаци. Тогава все още нямало ултразвук и полът на бебетата ставал известен в деня на раждането им. Никой от бащите не бил в болницата. Двамата се казвали по един и същи начин – нещо, което се случва веднъж на милион.\r\nВероятно в тези късни часове в болницата имало малко персонал. Било късно, майките спели и може би станала грешка – медицинските служители объркали кое бебе на коя Анна-Луис принадлежи.\r\nЕдиният близнак бил разменен. И 40 години живеел чужд живот. Алекс бил даден на грешната майка, бил даден за осиновяване и сега намерил своя брат и то на 5 хиляди километра от родния си град.\r\nМалко след това Алекс се запознал с истинските си родители. И този път бил сигурен, че това са те. В очите на баща си видял как ще изглежда след 25 години. Усетил, че цял живот е познавал майка си.\r\nПреди година бил диагностициран с дегенеративно заболяване и разбрал, че животът му ще е по-кратък, отколкото му се е искало, макар и да започнал да го живее наистина едва преди няколко години.\r\nДнес Алекс Картър се придвижва с инвалидна количка, а дишането му се влошава все повече. Не може да работи, да пътува, да ходи по концерти, да посещава галерии и въпреки това е категоричен – животът му е прекрасен.\r\nИ все пак има още много въпроси. Нарочно ли са били разменени? Грешка ли е станала? Защо е живял чужд живот в продължение на 40 години?\r\nПрез 60-те години на миналия век е проведен таен експеримент на учен, който искал да проследи дали връзката между близнаците ще е същата, ако те бъдат разделени при раждането и бъдат поставени в различни социални среди.\r\nИсторията всъщност взривява света след като тризнаци се срещат случайно и осъзнават, че след като са били осиновени от три различни семейства, без знанието на никого. Зловещият експеримент, който много напомня на доктор Менгеле, всъщност започва през 1961, но според документи продължава около десет години.\r\nЗа историята на тризнаците разбира цял свят, а момчетата стават пълна сензация и гостуват в различни телевизионни предавания. За тях дори излезе и документален филм тази година, озаглавен \"Трима идентични непознати\".\r\nТяхната история, обаче, много напомня на тази на Алекс и Джон. Годините също съвпадат. Затова е напълно възможно Алекс и Джон по неволя да са станали част от него без знанието на своите родители. Без знанието на когото и да било. Това, обаче, е само предположение. ", "date": "2018.10.23", "title": "Да живееш чужд живот: Разменен при раждането, осиновен по грешка"}
{"url": "https://www.dnes.bg/usa/2018/10/23/te-prodyljavat-napred-trymp-ne-uplashi-migrantite.391374", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОгромният керван от мигранти от Централна Америка преминава през територията на Мексико.\r\n10-те хиляди души, повечето жени и деца, се намират на около 1800 километра от границата със САЩ.\r\nПоходът на мигрантите не бе спрян и от заплахата на американския президент Доналд Тръмп, че ще изпрати армията по границата на САЩ и няма да позволи преминаването на хората на американска територия.\r\nМексиканските власти се надяват да успеят да овладеят потока от хора, като създават редица бюрократични проблеми на бягащите от бедността в родните им страни.\r\nСпоред правилата хората трябва задължително да се регистрират и да подадат молби за убежище – процес, който трае със седмици.\r\nМексиканските власти заявиха, че всеки, който наруши тези правила, ще бъде незабавно депортиран, съобщава \r\n ", "date": "2018.10.23", "title": "Те продължават напред: Тръмп не уплаши мигрантите!"}
{"url": "https://www.dnes.bg/obshtestvo/2018/10/23/nimh-na-krachka-ot-izvajdane-ot-strukturite-na-ban.391398", "text": "Метеоролозите са на крачка да бъдат извадени от структурата на БАН, за да отидат под опеката на министъра на образованието и науката. Тази стъпка ще бъде осъществена, ако се приеме проекта на Закона за държавния бюджет за 2019 г. \n\n\nВ проектобюджета за 2019 г. се посочва, че предложенията за промени в Закона за водите и Закона за чистотата на атмосферния въздух произтичат от предлаганото преобразуване на Националния институт по метеорология и хидрология от основно звено на Българската академия на науките в юридическо лице, чийто ръководител е разпоредител с бюджет към министъра на образованието и науката. \n\r\nЗа осигуряване на дейността на НИМХ като национална хидрометеорологична служба на Република България и задълженията, които има по Закона за водите и Закона за чистотата на атмосферния въздух, е необходимо по-специфично разпределяне и определяне на бюджетните средства за обезпечаване на научно-приложната, оперативната и експертна дейност на института, което прави невъзможно определянето на бюджета му по общите правила на БАН за разпределение, съобразно научните му резултати. Това налага изваждането му от структурата на БАН, заедно с всички материални активи и разчетените за дейността му финансови средства, и преминаването му към министъра на образованието и науката от 1 януари 2019 г. \n                    \n                    \n                \r\nЗапазването на статута на НИМХ на научна организация е важно, тъй като постигнатата с годините симбиоза на научната и оперативната му дейност следва да се запази и развие, се посочва в проектобюджета за 2019 г.", "date": "2018.10.23", "title": "НИМХ на крачка от изваждане от структурите на БАН"}
{"url": "https://www.dnes.bg/akoshtete-vqrvaite/2018/10/23/misteriia-misteriia-rak-ribi-i-koi-oshte-drugi.391351", "text": "Трудно е да опознаеш добре някои хора и да разбереш какво се върти в главата им. Някои не обичат да споделят и предпочитат да запазят личните неща за себе си и за най-близките. А и се разкриват напълно в момента, в който преценят, че си струва. Ето кои са най-загадъчните зодии.\r\n\r\n \r\nЧесто стоят в стаята и само наблюдават, без да казват много. Но следят всичко, което се случва и го запомнят. Проучват, планират, хитруват - никога не знаете какво точно мислят в даден момент. Потайни са, понякога коварни и определено - най-мистериозните знаци.\r\n\r\n\r\n \r\nРибите не обичат да говорят много и не си падат по празните приказки. Те остават неразбрани и загадъчни, дори в моменти, в които всеки друг от присъстващите споделя тайните си, желанията си, съмненията си. Тези знаци имат мнение и са убедени в него, но това не означава, че ще го обсъждат с всички. Това може да влуди другите, но Рибите така се пазят.\r\n\r\n\r\n \r\nТези зодии са нетърпеливи и мислят, че си губят времето, ако започнат да говорят много или да се преструват, че им е интересно да обсъждат дадена тема. Нямат намерение да доказват нищо на никого, пазят своите брилянтни идеи за себе си и се разбира какви са били те, чак когато ги осъществят. Другите зодии умират от любопитство, когато до тях има някой Рак.\r\n \r\n\r\n ", "date": "2018.10.23", "title": "Мистерия, мистерия.. Рак, Риби и кои още други?"}
{"url": "https://www.dnes.bg/stranata/2018/10/23/pyrvi-sluchai-na-afrikanska-chuma-pri-diva-svinia.391403", "text": "Българската агенция по безопасност на храните (БАБХ) констатира първи случай на Африканска чума при дива свиня край Кайнарджа, област Силистра.\r\nМъртвото диво прасе е открито непосредствено до самата телена ограда, на границата с Румъния, в която се е оплело при опит за преминаване на територията на България. Това съобщиха от пресцентъра на БАБХ.\r\nСъоръжението е изпълнило предпазните си функции.\r\nС цел контрол и ликвидиране на заболяването, БАБХ е започнала прилагане на всички мерки в съответствие с действащото законодателство.\r\nУтре ще се проведе заседание на Областната епизоотична комисия в Силистра, на която ще бъдат обсъдени мерките, както и действията на различните служби в областта.\r\nМястото на откриване на мъртвата дива свиня е в близост до огнищата на заболяването в Румъния. Предстои допълнително разширяване на епизоотологичното проучване, както и посещение на място на експерти от Централното управление на БАБХ.", "date": "2018.10.23", "title": "Първи случай на африканска чума - при дива свиня "}
{"url": "https://www.dnes.bg/notifikacii/2018/10/23/kitai-s-udar-po-rusiia-i-indiia-s-djoben-voenen-blok.391356", "text": "Китай, Таджикистан, Пакистан и Афганистан заявиха в началото на август 2016 г., че създават коалиция, за да засилят борбата с тероризма и да укрепят стабилността в региона. Решението бе взето след съвещание на началниците на четирите генерални щаба в Урумчи, столицата на китайския Синцзян-Уйгурски автономен район. Нищо чудно споразумението да е само първа стъпка към създаване на пълноценен военен блок. И е повече от очевидно, че негов безспорен лидер ще бъде Китай, чийто икономически, демографски и военен потенциал надхвърля десетки пъти възможностите на другите членки, взети заедно, пише Александър Храмчихин, \"Независимая газета\".\n\r\nСпоразумението предвижда размяна на разузнавателни данни и съвместна подготовка на кадри с оглед увеличаване на антитерористичния потенциал, съвместни учения и образователни семинари на тема борба с тероризма, също и вземане на колективни решения, засягащи контратерористичните стратегии и практики, които да подсигуряват възможност за консултации с всяка от четирите страни.\n                \n                \r\nОттогава началниците на генералните щабове от страните-членки се съвещават поне веднъж в годината. Редовно протичат освен това общи учения на армиите и граничните войски от тези държави, включително двустранни, китайско-таджикистански. Така Китай цели да постигне по-висока координация на усилията със съседните страни за борба с \"трите сили на злото\", както наричат в КНР екстремизма, сепаратизма и тероризма. Инициативата за създаване на тази коалиция дойде тъкмо от Китай.\n\r\nФактът, че виждаме Пакистан в коалиция с Китай, изглежда съвсем естествено. Далеч по-забележително е участието на Афганистан - смятан от 2001 г. за категорично проамерикански, той официално е сред основните съюзници на САЩ извън НАТО, и на Таджикистан - страната, смятана за категорично проруска, членува в Организацията на Договора за колективна сигурност (ОДКС) и е потенциален кандидат за членство в Евразийския съюз.\n\r\nЩе отбележим, че страните от ОДКС не бива да членуват в никакви други военни съюзи. До момента Кабул и Исламабад бяха в много лоши, понякога открито враждебни отношения помежду си и Вашингтон изобщо не успя да ги помири. Пекин явно се справя с това къде по-добре, тъкмо той съумя да включи Афганистан и Пакистан в обща коалиция. Твърде голяма роля явно е изиграла в случая икономическата помощ на Китай за Афганистан - сиреч Пекин, изцяло спазвайки традициите си, просто \"купува\" Кабул, за да действа той в негов интерес.\n\r\nНещо любопитно: навремето САЩ одобриха създаването на коалиция между четирите страни, както информира тогавашният говорител на американския Държавен департамент Марк Тонър. \"Смятаме това за позитивно\", отбеляза Тонър и допълни, че \"пред нас стоят много задачи, много неща предстои да свършим\".\n\r\nЗа разлика от САЩ Русия изобщо не реагира официално на създаването на коалицията в Урумчи; на неофициално равнище пък бе констатирано, че Русия със сигурност губи влияние в Централна Азия. Пекин за пореден път се възползва от проблемите на Москва, за да подкопае позициите й в различни региони на планетата и да укрепи собствените си позиции за сметка на руските.\n\r\nФормирането на нов съюз под китайско ръководство нанася крайно силен удар и по позициите на Индия, която бездруго отдавна е в стратегически обръч, тъй като граничи било със самия Китай, било с негови съюзници. Делхи храни големи надежди да сключи съюз с Кабул, чрез който Индия \"да пробие\" това обкръжение и на свой ред стратегически да обкръжи Пакистан, основния си пряк противник. Освен това Делхи отдавна се опитва да развие възможно най-тесни отношения с Душанбе, дори стана дума в Таджикистан да се изгради база на индийските ВВС. Коалицията, създадена в Урумчи, разбива тези планове изцяло, превръщайки обкръжението на Индия откъм Запад в пълно и абсолютно. При това размяната на разузнавателни данни в рамките на коалицията (най-малкото между Китай и Пакистан) поначало ще бъде насочена не само срещу ислямиститте, но и срещу Индия.\n\r\nАко създадената в Урумчи коалиция прерасне в пълноценен военен блок, това ще е напълно нова стъпка във външната политика на Пекин с оглед принципното му неучастие в никакви военни блокове досега (Шанхайската организация за сътрудничество не представлява военен блок - благодарение точно на китайските усилия). Ще е съвсем логично впрочем КНР да стане член на един военен блок, създаден по нейна инициатива и под нейно ръководство, другите варианти са неприемливи за Пекин.\n\r\nФормирането на подобен блок би станало твърде тежък удар срещу позициите на Русия и на Индия в региона, но на практика изобщо не би засегнало интересите на САЩ. При все това превръщането на коалицията в блок изглежда ще се проточи доста, Пекин ще действа в характерния си стил - \"да преминава реката, опипвайки камъните\", сиреч без да прави резки и необмислени стъпки. Това ще важи най-вече именно за военната съставка от коалицията - тя дълго време ще остане в рамките на общите маневри, подготовката на кадри и размяната на разузнавателни данни.\n\r\nПринципна крачка ще бъде разполагането на китайски военни контингенти извън страната не под егидата на ООН. Такава стъпка явно ще бъде направена именно в рамките на обсъжданата четиристранна коалиция и ще бележи окончателното превръщане на Китай в глобална сила с глобални геополитически амбиции. А китайският контрол над Централна и Южна Азия ще бъде също тъй цялостен, както и над Югоизточна Азия. \r\n \r\n/БТА/ \r\n ", "date": "2018.10.23", "title": "Китай с удар по Русия и Индия – с \"джобен\" военен блок"}
{"url": "https://www.dnes.bg/eu/2018/10/23/ek-plashtala-8-g-zaplati-na-dvama-s-diplomi-mente.391378", "text": "Европейската комисия е дала на съд двойка служители, назначени на работа в продължение на осем години благодарение на подправени дипломи, съобщиха медии в Белгия.\r\nАко бъдат признати за виновни, Филип Б. и Лоранс С. ще трябва да възстановят полученото от 2004 до 2012 г. възнаграждение за общо 670 000 евро. \r\nДвамата измамници са признали, че умишлено са подвели комисията. Лоранс твърдяла, че е допломиран правист и политолог от Сорбоната в Париж, а Филип - че е завършил право и инженерни науки.\r\nСкоро след като били назначени, двамата започнали да подават болнични листове. В продължение на години те получавали едни от най-щедрите заплати и осигуровки в ЕС, без да се явяват дори на работа.\r\nПрокуратурата е поискала 36 месеца затвор за Филип и 18 месеца за Лоранс. Защитата настоява, че няма закононарушение, пише БТА.", "date": "2018.10.23", "title": "ЕК плащала 8 г. заплати на двама с дипломи менте"}
{"url": "https://www.dnes.bg/politika/2018/10/23/nso-poriaza-simeonov-toi-shte-pita-radev-za-dogan.391391", "text": "НСО отказа да предостави информация на вицепремиера Валери Симеонов за охраната на почетния председател на ДПС Ахмед Доган.\n\r\nСимеонов изпрати въпроса си до НСО на 17 септември. Той поиска да знае на какво основание, колко пари са изразходвани и колко души са ангажирани за охраната на Доган, който се оттегли от активната политика.\r\nСлед като от службата за охрана са порязали вицето, той се попита от социалната мрежа Facebook президента Румен Радев \"защо НСО продължава да пази Ахмед Доган толкова години, след като той не е на публична длъжност\".\r\n\"НСО отказа да ми предостави информация защо охраняват Ахмед Доган и колко средства са изразходвани за тази цел. От службата ми обясниха, че нямам неограничен достъп до класифицирана информация и не съществува обективна нужда аз да знам това.\r\n                    \n                    \n                Дори ме предупредиха да не разгласявам това, което така или иначе не знам. Безспорен е огромният обществен интерес по въпроса защо Национална служба охрана пази бизнесменът Ахмед Доганвече повече от 5 години след излизането му от политиката и над 10 години след излизането му от реалната власт\", пише Семеонов.\r\n\"Тъй като съгласно чл. 5, ал. 1 от ЗНСО службата е подчинена пряко на Президента на Република България, ще отправя тези въпроси към Президента Румен Радев, очаквайки този път точен и изчерпателен отговор, с оглед отговорността пред обществото и институционалните му правомощия\", допълва той.", "date": "2018.10.23", "title": "НСО поряза Симеонов, той ще пита Радев за Доган "}
{"url": "https://www.dnes.bg/science/2018/10/23/ne-strogo-pazenite-taini-na-sasht-sekretnite-misii-do-kosmosa.391258", "text": "Медиите са четвъртата власт. Щом е казано по телевизията, радиото, значи е вярно. Ако го пише във вестника, значи е абсолютна истина. Или така смята средностатистическия обикновен човек. Съвсем целенасочено, обаче, много често се злоупотребява с това доверие, което обществото е гласувало на медиите. И за това има много примери.\r\nВ навечерието на Хелоуин, на 30 октомври 1938 година, артистите от Mercury Theatre, които разполагат със свое едночасово предаване в ефира на радиостанцията CBS, решават да поднесат на публиката радиопостановка по романа на Хърбърт Уелс \"Война на световете\". Замисълът им е да пренесат случките от фантастичния сюжет на територията на Ню Джърси.\r\n                    \n                    \n                Това е денят, в който Орсън Уелс успява да накара цяла Америка да повярва, че Марс напада Земята.\r\nРадиопиесата поставя много въпроси за доверието на обществото в медиите, а това умело е използвано по-късно през годините и служи за вдъхновение на други подобни екперименти. Примери има включително и от родния медиен пейзаж – \"Атомното Ку-ку\", в което се изсценира авария в АЕЦ \"Козлодуй\" и на свой ред предизвиква паника в българското население.\r\nПрез 1977 година телевизионният канал ITV (тогава известен като Англия TV) излъчва епизод на популярното си научно предаване, което разказва за история, чието колосално значение може да промени целия свят.\r\nЕпизодът е озаглавен \"Алтернатива 3\" и започва с разследване, свързано с мистериозното изчезване на топ учени от света на науката. Според въпросното предаване учените участвали в строгосекретна космическа програма на Марс, която имала за цел да осигури продължаването на човешкия вид след чукаща на вратата екологична катастрофа.\r\nСамото предаване е направено в стила на документалистиката. Първоначалният замисъл бил \"Алтернатива 3\" да се излъчи на 1 април. Сценарият бил написан от Дейвид Амброзе. Медията веднага е залята от обаждания на притеснени зрители, които били уверени, че опасенията им са напразни, тъй като това било шега.  \r\nВъпреки че предаването било сравнително неизвестно, \"Алтернатива 3\" имало доста голямо влияние след своето излъчване. Много конспиратори днес вярват, че фикционалните събития, описани в сюжета на телевизионния епизод, всъщност доста подмолно описват реалността. Така се появяват и стотици конспиративни теории за секретни космически мисии на Луната и Марс, за които никой нищо не знае.\r\nВ кулминацията на предаването бил пуснат видеозапис, който показва кадри от съвместна мисия на САЩ и СССР до Марс през 1962 г. - в разгара на Студената война. Нима подобен невероятен развой на събитията е възможен изобщо? Съществуват ли наистина подобни космически програми, ръководени от глобалните политически сили, които стигат много по-далеч, отколкото е известно на обществото?\r\nПрез 2001 година британският хакер Гари МакКинън твърди, че е открил шокиращи доказателства, според които подобна извънземна програма наистина съществува. Мъжът твърди, че е успял да се проникне в топсекретни компютри на Пентагона, където открил списък с екипаж, който бил съставен от извънземни офицери.\r\nХакерът е обвинен в хакването на 97 компютъра в продължение на месец. Започва съдебна битка, която се проточва 10 години, в които САЩ настоява мъжът да бъде екстрадиран от Великобритания. В крайна сметка битката е спечелена в негова полза и мъжът остава.\r\nАко откритията на МакКинън са истина, обаче, това би означавало, че уж невинното предаване \"Алтернатива 3\" не е пълна измислица и описаната тайна космическа програма е напълно реална.\r\nА за това има и някои притеснителни доказателства, които правят конспиративната теория все по-истински сценарий.\r\nНАСА е създадена през 1958 година. За широката общественост организацията движи космическата програма на САЩ. Паралелно с това, обаче, американските военовъздушни сили продължават да провеждат тайна операция извън орбитата на земята. Това се случва, след като през 1960 година американските въздушни сили решават да се разграничат от НАСА и да започнат разработването на собствени космически програми.\r\nСамолетът F-117A (известен като \"нощен ястреб\") е финансиран, проектиран и създаден в пълна тайна. Съществуването му става ясно през 1988 г. - 11 години след първата му битка. Защо? Никой не знае!\r\nТова поражда много въпроси. Един от тях е дали провеждането на подобни тайни операции продължава. Отговорът вероятно е положителен.\r\nПрез 1950 г. въздушните сили на САЩ харчат милиарди долари за закупуването на Dyna-Soar – доста напреднал и добър космически апарат, който може да се използва няколко пъти. През 1963 г. тихичко обявяват край на проекта.\r\nВ средата на 60-те години прекратяват планове за космическа станция, наречена  MOL (manned orbital laboratory). Станцията е проектирана основно за разузнавателно фотографиране и управлявана от двучленен екипаж.\r\nПрез 1970 г. Програмата MOL е прекратена от Президента на САЩ Ричард Никсън. Неговите мотиви са забавянето на разработките и двойно надхвърления бюджет. Според американската администрация проектът е морално остарял и шпионски спътници без екипаж могат да вършат същата работа на много по-ниска цена.\r\nСледва проект \"Хоризонт\". Идеята на амбициозният план било да се построи човешка база на Луната много преди кацането на Луната на НАСА през 1969 г. \"Хоризонт\" директно е спрян.\r\nПрез 1989 г. Ню Йорк Таймс съобщават, че въздушните сили са прекратили и друга своя програма, с която целяла да изпрати хора в космоса. Екипажът бил съставен от 32 души. Имало космодрум в Колорадо. Докато проектът не бил публично обявен пред един единствен вестник, никой не бил чувал за него. Дори НАСА.\r\nКакво е общото между всички тези проекти?\r\nВсички тези последователни и огромни инвестиции от страна на въздушните сили на САЩ целят да изпратят хора в космоса. Много бързо и тихо, обаче, потъват в небитието без особен резултат. А това звучи подозрително. Особено предвид факта, че всички тези мисии са тайни.\r\nАми ако реално никога не са били напълно прекратени? Ако продължават? Ако има още по-тъмни проекти, за които никой нищо не знае?\r\nИнтересен отказ от личния дневник на президента Роналд Рейгън през 1985 година загатва много интересни неща. Държавният глава кани на вечеря петима топ учени. На страница 334 от дневника на Рейгън е записано:\r\n\r\nВ действителност, обаче, капацитетът на всички совалки, построени до момента са за до 8 души, досега са създадени само 5. САЩ никога не е имал технологичните възможности да изпрати 300 души в космоса. Поне не официално.\r\nНещата стават още по-интересни.\r\nПрез 1965 година експертът по електроника в американските въздушни сили сержант Карл Уолфи бил повикан в НАСА, за да провери някаква неизправност в снимачната техника. В лабораторията се прожектирали снимки на лунната повърхност, совалка, обикаляща около Луната.\r\nУолфи се заговорил с техника, който пускал снимките. Мъжът му показал снимка от задната страна на земния спътник. Там имало база. Уолфи видял големи кули, имало сателитни чинии.\r\nИ това не е единственият подобен свидетелски разказ.\r\nПрез 2010 година Лаура Айзенхауер, внучката на американския президент Дуайт Айзенхауер разказва, че през 2006 година с нея се свързали, за да я поканят да участва в мисия до Марс. Разказали и, че ще отиде на база на червената планета и ще стане част от колонията, която цели да спаси човечеството при еко катастрофа на Земята.\r\nСъщият сценарий, както в предаването \"Алтернатива 3\".\r\nВъзможно ли е подобно неща да е истина? Въпросите са много, а отговорите - никакви. Конспирациите продължават.", "date": "2018.10.23", "title": "(Не)Строго пазените тайни на САЩ: Секретните мисии до Космоса"}
{"url": "https://www.dnes.bg/obshtestvo/2018/10/23/kamenna-stena-v-rodopite-svidetelstvo-za-mikenska-trakiia.391399", "text": "На едно от първите свидетелства на идеята на Александър Фол за съществуването на т. нар. Микенска Тракия са се натъкнали археолози в Родопите. \n\r\n\"Става дума за крепостна стена в характерния за 13-11 век пр. Хр. \"циклопски градеж\", с който са градени знакови обекти като Троя, Микена, Тиринт - центровете на т. нар. Микенска цивилизация\", каза проф. Николай Овчаров, един от първите проучватели в района на с. Бенковски.\n\r\nТой допълни, че според теорията, тракийските царе от времената на Троянската война са имали резиденции с \"циклопски градеж\", но досега е нямало достатъчно доказателства. \n\r\n\"Ето че сега, тук, в сърцето на Родопите, попаднахме на стена, за която няма съмнение, че е градена по този начин\", подчерта Овчаров и допълни, че в България има само един пример за \"циклопски градеж\" и това е Небет тепе в Пловдив.\n                    \n                    \n                \r\nОбектът в района на кирковското село Бенковски е открит при частни разкопки от екипа на доц. Здравко Димитров, който от началото на октомври работи по хипотеза за наличието на Тракийска царска резиденция от 4-1 век пр. Хр. \n\r\nТезата му е основана на база откритията през последните години в периметър от няколко декара. \n\r\nСред тях са двоен гроб на аристократка и накити от 4-3 век пр. Хр., архитектурен комплекс със сгради с представителни функции от същия период и откритата преди по-малко от месец каменна стена от същия период, обединяваща всичко в едно пространство и на отстояние само на няколко метра от \"циклопския градеж\". \n\r\n\"Вероятно става дума за тракийска резиденция още от онези времена, която е продължила да функционира и през първото хилядолетие пр. Хр.\", каза още проф. Овчаров.", "date": "2018.10.23", "title": "Каменна стена в Родопите - свидетелство за Микенска Тракия"}
{"url": "https://www.dnes.bg/rusia/2018/10/23/trymp-i-putin-meriat-muskuli-kato-nato-i-varshavskiiat-dogovor.391367", "text": "Тръмп и Путин мерят мускули както НАТО и Варшавският договор по време на надпреварата във въоръжаването през 1980-те. Но има начин да спасим Договора за ликвидиране на ракетите с малък и среден обсег, убеден е Удо Бауер, чийто материал публикува .\n\r\nПоне от четири години САЩ знаят, че Русия нарушава Договора за ликвидиране на ядрените ракети с обсег на действие до 5500 километра. Защото на базата на разрешената ракетна система „Искандер\" руснаците разработиха по-модерната \"Новатор\", която американците наричат SSC-8.\n\r\nИ този път Москва реагира така, както винаги реагира на подобни западни обвинения. Първо обяви, че новата система не е сред забранените от договора, после отговори с насрещни обвинения. \n                    \n                    \n                \r\nСпоред руснаците НАТО върши същото със системата за противоракетна отбрана в Румъния, която официално била насочена срещу ирански ядрени оръжия, но всъщност можела да се използва за нападение срещу Русия. И Москва трябвало да реагира по някакъв начин.\n\r\nИ както обикновено, и едната, и другата аргументация съдържат рационално зърно. Пита се обаче какво правим оттук-нататък. \n\r\nИзвестно е, че Доналд Тръмп не признава тихата дипломация, той умее само едно: да тропа по масата и да заплашва. В момента, малко преди ключовите междинни избори в САЩ, американският президент иска да се хареса на избирателите си. Путин пък е длъжен да му се опъне, защото иначе ще изглежда като слабак в очите на сънародниците си.\n\r\nДвамата мерят мускули точно както се случваше в началото на 1980-те години - по времето на голямата надпревара във въоръжаването между НАТО и Варшавския договор. Тъй че, когато беше сключен през 1987 година, Договорът за ликвидиране на ракетите с малък и среден обсег веднага се превърна в първа крачка към изхода от спиралата на оръжейната надпревара. \n\r\nПо онова време аз още бях студент и си спомням добре, че унищожаването на ракетите \"Пършинг-2\" от страна на НАТО, и съветските SS-20 от страна на Варшавския договор за мене беше огромна крачка към мира и разбирателството. И в никакъв случай не искам отново да се връщам в епохата на 1980-те години.\n\r\n\r\n \r\nВсъщност никак не е трудно да се намери изход от сегашната ситуация. Вместо да се отказват от договора, НАТО и Русия трябва (както тогава) да седнат  на масата за преговори и да обсъдят как могат да го спасят. \n\r\nТук веднага ще се обадят песимистите с твърдението, че за тази цел липсва обаче взаимно доверие: Русия анексира Крим и нападна Източна Украйна – как да вярваш на такъв партньор? Откъм Москва пък също ще попитат: Как изобщо можем да вярваме на НАТО, след като те вече от години струпват все повече войници и оръжие по западната граница на Русия, а в момента в Скандинавия провеждат най-голямото си учение след края на Студената война?\n\r\nНо нека да припомня, че и през 1987 година взаимното доверие между Изтока и Запада не беше по-дълбоко. И въпреки това ракетите бяха ликвидирани, а светът стана по-сигурно място за живеене. Защо да не стане така и днес?\n\r\nЗатова: Хайде, господа, заповядайте на масата за преговори, заключава Бауер.\r\n", "date": "2018.10.23", "title": "Тръмп и Путин мерят мускули като НАТО и Варшавският договор"}
{"url": "https://www.dnes.bg/stranata/2018/10/23/vyzrastna-jena-s-opasnost-za-jivota-pomete-ia-kola.391394", "text": "Възрастна жена е с опасност за живота след ПТП в Добрич, съобщиха от полицията.\r\nНа 22 октомври, около 11 ч., е получено съобщение за възникнало произшествие в града, на 50 метра от кръстовището на ул. \"Христо Ботев\" и бул. \"Добруджа\".\r\nНа място е установено, че водач на лек автомобил \"Фолксваген\" с добричка регистрация, движейки се в посока центъра, е ударил 79-годишна жена, пресичаща пътното платно.\r\nВследствие на инцидента, жената е настанена в болницата \"Св. Анна\" в град Варна с фрактура на долен крайник, с опасност за живота.\r\nВодачът на лекия автомобил - 34-годишен мъж от град Добрич, е с отрицателни проби за употреба на алкохол и наркотични вещества. По случая е образувано досъдебно производство.", "date": "2018.10.23", "title": "Възрастна жена с опасност за живота, помете я кола"}
{"url": "https://www.dnes.bg/politika/2018/10/23/bsp-iska-izslushvane-na-simeonov-v-ns-gotvi-se-za-izbori.391401", "text": "Лидерът на БСП Корнелия Нинова обяви, че социалистите са внесли искане за изслушване на Валери Симеонов утре, като първа точка от дневния ред на парламентарното заседание. \n\"Оттук нататък БСП е в стройна и бърза организация по подготовка за предсрочни избори. Максимално бързо ще провеждаме срещи за \"Визия за България\", за да я конкретизираме и превърнем в конкретна предизборна програма и ангажименти, ясни и категорични обещания към хората, които ще станат действия\", написа тя във Facebook.\r\nНинова припомня, че през годините с Бойко Борисов са били сериозни политически опоненти. \r\n\"Не мога да не призная, че през това време е изглеждал като човек, който владее ситуацията, има всякакви механизми да овладява всякакви кризи. Сега за първи път ми изглежда безсилен и безпомощен, като премиер, да реши проблема. Досега Борисов прехвърляше проблемите на Красимир Каракачанов и на Волен Сидеров. Това не е нито лидерско, нито премиерско. Когато държавата ти е в такава криза и обществото е настръхнало, изглежда зле да си безсилен и да не можеш да се справиш със ситуацията. Да се внушава, че цялата конструкция и бъдеще на правителството виси на оставката на Симеонов, е израз на пълно безсилие и е тревожно за България\", смята соцлидерката. ", "date": "2018.10.23", "title": "БСП иска изслушване на Симеонов в НС, готви се за избори"}
{"url": "https://www.dnes.bg/akoshtete-vqrvaite/2018/10/23/ne-e-rudolf-tova-e-prosto-pokrivalo-za-nosa.391346", "text": "Студеното време идва и вече започваме да използваме шапки, шалове, ръкавици. Но има един нов аксесоар, с който не само ще ни е топло, но и ще сме в крак с последните модни тенденции. А именно - покривало за нос.\r\nПовечето модели са във форма на ромб и покриват само носа, за да го стоплят в мразовитите дни. Закрепя се чрез каишки, които се увиват около ушите.\r\nТози продукт е дело на британската компания The Nose Warmer Company.\r\n\"Нашият бизнес беше малък, когато започнахме. Започнахме с едно покривало за носа, което има точно една цел - да стопли замръзналия нос. Нашата собственичка бързо осъзна, че не е единствената с този проблем, и така се роди The Nose Warmer Company\", пише на сайта на фирмата.\r\n", "date": "2018.10.23", "title": "Не е Рудолф, това е просто покривало за носа!"}
{"url": "https://www.dnes.bg/obshtestvo/2018/10/23/maiki-pak-na-protest-otnovo-za-ostavkata-na-simeonov.391404", "text": "Втори ден майки на деца с увреждания и други граждани протестират пред Министерския съвет с искане за оставка на вицепремиера Валери Симеонов. \n\nПротестиращите скандират \"Оставка\", носят плакати \"Симонов - срам\", \"За душата с увреждания няма протези и рехабилитация\", както и плакати с образа на вицепремиера, преобразен като Хитлер. Те носят и черни знамена.\r\nМайките днес са обидени от ново изказване на вцепремиера Валери Симеонов. По думите им в опита си да разясни какво е имал предвид, когато е казал, че децата им са \"уж болни\", той е използвал отново обидни думи като \"деформирани, изкривени\", което смятат за недопустимо за речник на човек на такъв отговорен пост.\r\n                    \n                    \n                Според протестиращите граждани подобно препотвърждаване на циничните и обидни думи показва недопустима арогантност.\r\nЧовек, който е извън протеста, се опита да блокира движението на булевард \"Дондуков\". Майките категорично заявиха, че това не е тяхна инициатива и призоваха тези, които ги подкрепят, да не блокират булеварда.\r\n ", "date": "2018.10.23", "title": "Майки пак на протест, отново за оставката на Симеонов "}
{"url": "https://www.dnes.bg/notifikacii/2018/10/23/rom-recidivist-s-34-prisydi-i-patent-tok-noshtem-v-kiliiata.391368", "text": "Рецидивист от ромски произход е успял и в затвора да се върже незаконно към електрическата мрежа. Това стана ясно на дело в окръжния съд в Кюстендил за условно предсрочно освобождаване по молба на 41-годишния Живко Иванов от Петрич.\n\r\nТой е с 34 присъди и поиска да излезе предсрочно на свобода, но окръжният съд отхвърли молбата му.\r\nЖивко Иванов от 2009 г. излежава в затвора в Бобов дол 12-годишна кумулирана присъда за 16 престъпления. Те са основно грабежи с побои, кражби и др., извършени от 2007 до 2009 г.\r\nПреди това е изтърпял 5 г. и 6 месеца кумулирана присъда за други 18 подобни престъпления, извършени от 2001 до 2006 г. За дългия му престой зад решетките рискът от рецидив не само че не е снижен, но е и завишен, стана ясно в съдебната зала.\r\n                \n                Престъпникът е наказван многократно за сбиване с други затворници, заплахи за саморазправа към длъжностно лице, държане на мобилен телефон, обиди към служител, качване на орехово дърво в двора, изнасяне на хляб от затворническата столова, обръщане на чинията с храна и др.\r\nЕдно от многото му наказания е изолиране в наказателна килия за 14 денонощия за нерегламентирано свързване към електрическата мрежа. При претърсване в спално помещение е установено, че в коридора над мивките на санитарния възел има вкопан кабел, свързан с осветлението на коридора, който продължава към тоалетната на килията, прекъснат с ключ в малка дупка между дограмата на прозореца и мазилката, и влиза в малкото спално помещение.\r\nТогава затворникът признал, че е свързал кабела към електрическата мрежа, за да има ток в килията и нощем, пише\r\nРомът е неграмотен и при престоя си в затвора не е работил. Магистратите в Кюстендил отказаха да го пуснат предсрочно на свобода за остатъка му от 21 месеца от присъдата.\r\n ", "date": "2018.10.23", "title": "Ром, рецидивист, с 34 присъди и \"патент\" – ток нощем в килията"}
{"url": "https://www.dnes.bg/snimka-na-denia/2018/10/23/viatyr-i-dyjd-tuk-tame-slynce-oktomvri-e-kym-kraia.391344", "text": "През нощта над по-голямата част от страната ще преобладава ясно време, като временни увеличения на облачността ще има над Северна България. Ще духа слаб, в Дунавската равнина и Източна България до умерен вятър от запад-югозапад. Минимални температури между 6 и 11 градуса.\n\r\nВ сряда значително ще се усили северозападният вятър. По-късно през деня с него ще започне да нахлува студен въздух. Облачността ще е променлива, след обяд по-често значителна. На места по преминаващия студен атмосферен фронт ще има превалявания от дъжд, в планините - от сняг. Значителни валежи не се очакват.\n\r\nМаксималните температури ще бъдат между 17 и 22 градуса. През нощта срещу четвъртък от северозапад облачността бързо ще намалява, но с рязко застудяване в отделни райони на Предбалкана е възможно да прехвърчи сняг, сочи на НИМХ.\n                \n                \r\nНад Черноморието облачността ще е променлива, често значителна. Преди обяд ще духа до умерен запад-югозападен вятър. След обяд значително ще се усили северозападният вятър. След пладне и вечерта, по преминаването на студения атмосферен фронт, на места ще превали слаб дъжд. Максимални температури на въздуха и на морската вода е 18-19 градуса. Вълнението на морето ще бъде 3-4 бала.\n\r\nНад планините ще има променлива, често значителна облачност. На места ще превали дъжд, над 2000 метра - сняг, но до вечерта с очакваното рязко застудяване сняг ще превали и в ниските планински части. \n\r\nЩе духа бурен, по върховете временно ураганен вятър от северозапад. Максималната температура на височина 1200 метра ще бъде около 12 градуса, на 2000 метра - около 3 градуса, но след пладне рязко ще застудява.\n\r\nВ четвъртък и петък ще бъде предимно слънчево. Първия ден все още ще е ветровито и доста хладно, с минимални температури между 1 и 6 градуса и максимални - между 9 и 14 градуса. \n\r\nВтория ден северозападният вятър ще отслабне и ще се ориентира от запад, вечерта - от югозапад. Ще започне бързо затопляне.", "date": "2018.10.23", "title": "Вятър и дъжд, тук-таме слънце. Октомври е към края"}
{"url": "https://www.dnes.bg/stranata/2018/10/23/peshehodec-zagina-pri-incident-vyv-varna.391384", "text": "Пешеходец е загинал при катастрофа във Варна, съобщиха от полицията в морската столица.\r\nИнцидентът е станал около 13:45 часа на бул. \"Владислав Варненчик\" след кръстовището с ул. \"Перла\".\r\nСпоред първоначалната информация, 54-годишният водач на лек автомобил, по време на движението си в лява пътна лента в посока центъра на града, блъска пешеходец, който пресича пътното платно на нерегламентирано място.\r\nВследствие на инцидента пешеходецът е загинал на място.\r\nПолицията работи по изясняване на самоличността на загиналия и обстоятелствата около инцидента.\r\n ", "date": "2018.10.23", "title": "Пешеходец загина при инцидент във Варна"}
{"url": "https://www.dnes.bg/obshtestvo/2018/10/23/simeonov-ostava-pochti-se-izvini-ne-sym-zviar-vijdam-che-sa-bolni.391400", "text": "\nВицепремиерът Валери Симеонов няма да подава оставка. Той почти се извини на майките на деца с увреждания след двучасовата среща с другия вицепремиер от \"Обединени патриоти\" Красимир Каракачанов в Партийния дом.\n\n\n\r\nНа нея не дойде третият съпредседател на малката коалиция Волен Сидеров, който бил обиден, че НФСБ вече не го считат за лидер на депутатите от Обединени патриоти, а ВМРО не е реагирало.\n\r\nСимеонов заяви, че не е бил разбран правилно за децата с увреждания. Той имал очи и виждал, че са болни, но се възмущавал, че майките им ги развеждали в студ и пек и викали \"убийци\" на възрастните хора с увреждания.\r\n                    \n                    \n                \"Не съм звяр и изрод, виждам какви са децата с увреждания\", каза още той и допълни, че \"не е влизал в обяснителен режим от чисто технически съображения\".\r\nСимеонов изрази надежда отсъствието на Волен Сидеров от Коалиционен съвет да е засега и увери, че патриотите ще полагат доброжелателни усилия да се събират да решават проблемите.\r\nКрасимир Каракачанов пък заяви, че една оставка в момента означава да съборят правителството и че за него това не е решение, защото ще е връщане на ДПС и БСП на власт или трябва да се разчита на подкрепата на Марешки.\r\n\"Изразих моето мнение, че г-н Симеонов малко по-внимателно трябва да подбира думите, с които се изразява\", каза Каракачанов, според когото кабинетът си върши работата и бюджетът за хората с увреждания се увеличава.\r\nНа въпрос дали съществува малката коалиция, Каракачанов уточни, че тя съществува, но има сериозни проблеми.\r\nСпоред него целият протест на майките на деца с увреждания е бил политически  експлоатиран.\r\nНа вота на недоверие към правителството за здравеопазването партньорите във властта ще отидат заедно, но Симеонов не бил сигурен как ще гласуват депутатите от \"Атака\".\r\n\r\n ", "date": "2018.10.23", "title": "Симеонов остава, почти се извини: Не съм звяр, виждам, че са болни!"}
{"url": "https://www.dnes.bg/zvezdi/2018/10/23/nai-golemite-bezdelnici-v-zodiaka-sred-tiah-li-ste.391364", "text": "Най-големите сред тях са Рибите. Едно от любимите им занимания е да си поспиват. Те също така успешно фантазират, витаят в облаците. Покрай това често забравят за всекидневните си задължения , а и  предпочитат да поверяват всичко на някой друг. В същото време едни Риби не се равняват на други и ако  решат могат да работят доста плодотворно в продължение на няколко последователни дни. Но след тях, отново се задават... облаци. \r\nСледват ги Стрелците, които не работят повече от това, което им е заръчано. Често и закъсняват. Важно е да се отбележи, че  са чести нарушители на спокойствието. Представителите на този зодиакален знак хем не обичат да работят сами, хем не дават и на другите да свършат сами работата. Единственото спасение в работата с тях е да им дадете задача, която искрено ще харесат. Тогава биха се справили блестящо.\r\n \r\nТретите безделници в зодиака са Лъвовете, които по принцип сериозно се заемат  само с важните и значимите неща, с които по-късно ще могат и да се гордеят. С всички останали задачки гледат бързо да се разделят. Те са доста небрежни към останалите заръки, ако изобщо се заемат с тях.  Това обаче не им пречи да се смятат за абсолютно значими.\r\n \r\n\r\n \r\nПърви сред работохолиците е Телецът. Представителите на този знак, ако имат точната мотивация, могат да  не усетят изтощение и да използват дори запасите си от сили, докато не приключат с дадената задача.\r\n \r\n", "date": "2018.10.23", "title": "Най-големите безделници в зодиака. Сред тях ли сте?"}
{"url": "https://www.dnes.bg/stranata/2018/10/23/kakvo-boboshevci-tok-tok-niama-tok.391379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖителите на малката община Бобошево излизат на протест заради честото спиране на тока.\r\nХората се оплакаха пред , че поне 3-4 пъти дневно електичеството в домовете им прекъсва.\r\nТокът спира всеки ден – понякога за десет минути, понякога за два часа, споделят недоволните.\r\nМинута по минута, обаче, търпението прелива и хората решават да излязат по улиците.\r\nПо данни на ЧЕЗ само за месец спиранията са 11, а според хората - няколко пъти повече.\r\n ", "date": "2018.10.23", "title": "Какво Бобошевци? Ток? Ток... Няма ток! "}
{"url": "https://www.dnes.bg/temida/2018/10/23/obvinenite-za-falshivite-pari-ostavat-v-aresta.391397", "text": "Спецсъдът остави за постоянно в ареста четиримата обвинени, че са част от престъпна група, която се занимавала с печат на  фалшиви пари. Печатницата била в хотел \"Кантилена\" в Слънчев бряг.\r\nРешението на съда не е окончателно.\nАгент под прикритие е купил 4 пъти фалшиви банкноти от организатора на групата за производство на парите менте, която бе разбита от спецпрокуратурата и ГДБОП на 20 октомври, пише .\r\nТя била ръководена от 48-годишния Иван Тодоров, безработен пловдивчанин. Нейни членове били още 36-годишният служител в пловдивски фитнес Петър Манев, съгражданинът му печатар Димитър Ангелов и руснакът с български паспорт Александър Крихтин, собственик на хотел \"Кантилена\" в Слънчев бряг. Това стана ясно в специализирания съд, където четиримата се явиха за определяне на мярката за неотклонение.\n                    \n                    \n                \r\nТодоров, който има присъда от 2006 г. за фалшиви пари, но се води реабилитиран, и Крихтин били заловени в подземие на хотела, където имало печатарска машина и хиляди фалшиви долари и евро. Петър Манев, който работи на бар във фитнес, познавал от 11 години Тодоров като клиент в спортната зала.\r\nСпоред прокуратурата на 27 юли 2018 г. той получил от САЩ машина за топъл печат, която се използва за поставяне на холограми върху банкнотите. А 13 дни по-късно дъска, част от машината.\n\r\nЧетвъртият участник в групата Ангелов, освен че е печатар по професия, предоставил и помещение в жилището си за складиране на фалшивите банкноти. В гаража му била открита и хартия за производство на парите, стана ясно в съдебната зала. \n\r\nМежду Тодоров и Крихтин имало две срещи - едната в ресторант в хотела, а втората - в гаража при залавянето им. Според прокуратурата Манев и Тодоров пласирали фалшиви банкноти и в Сърбия. \n\r\nСамият служител във фитнес залата отрече това да е вярно, като по думите му той бил ходил само веднъж в Ниш на екскурзия с приятели. Манев обясни, че бил помолен от Тодоров да поръча машината от Съединените щати, тъй като говорел английски, имал дебитна карта и се справял добре със сайтовете за онлайн търговия. Тодоров му дал парите за поръчката, а повторната заявка за още една част се наложила, защото машината била развалена.\r\nМанев отрече да има общо с престъпната група за печатане на пари. Групата е била наблюдавана от началото на годината, като освен агент под прикритие били използвани и наблюдение, проследяване на кореспонденцията, по закона за електронните съобщения било установено разположението на телефоните им, а така - установени и срещите помежду им.\n\r\n ", "date": "2018.10.23", "title": "Обвинените за фалшивите пари остават в ареста "}
{"url": "https://www.dnes.bg/akoshtete-vqrvaite/2018/10/23/sestra-konrada-na-110-godini-s-viara-v-bog-i-chasha-cherveno-vino.391386", "text": "Цял един век е отпечатан на лицето й. Сестра Конрада наскоро отпразнува 110-ия си рожден ден. Тя е най-възрастната монахиня в света. Живее в манастира в Нидервибах, германската провинция Бавария.\r\n\"Бог би трябвало да ме е забравил, защото все още съм тук\", шегува се монахинята за най-важната фигура в живота й.\r\nКогато Конрада се е родила в Бавария все още е управлявал Луитполд Баварски.\r\nСестра Конрада постъпва в манастира през 1930 г. От тогава, до днес, тя живее в манастира на доминиканските монахини в Нидерфибах в Бавария.\r\n\"Човек трябва да се доверява и да вярва, само тогава ще се развие манастирския живот\", казва сестра Конрада пред \"Bild\".\r\n                    \n                    \n                И до ден днешен, 89 години след като е започнала да живее в манастира, графикът й е стегнат. Става в 6 часа, закусва в 7:30 часа - с пудинг или лебкухени (вид германски сладки - бел. пр.). И си признава, че обича сладкото, а любим десерт й било млякото с ориз и канела. След закуската й следват часове за учене на Библията.\r\nПреди години тя е посрещала посетители в манастира, а след това е шиела дрехи. До 100-годишна е плетяла покривки за маса и дрехи.\r\nСлед това обаче ослабнала сериозно, не усещала пръстите си и й било трудно да работи с шевна машина. Все още обаче копнее да помага.\r\nЗа останалите обитателки на манастира сестра Конрада е като съвестта на обителта. Всеки ден те се молят, но ако е отворена грешна страница, сестра Конрада ще забележи веднага.\r\nСлед 89 години в манастира сестра Конрада има една голяма любов - освен Бог, разбира се. Малкото чихуахуа Мукерл, който е само на 9 години, истинско бебе, в сравнение със собственичката си.\r\nВсяка неделя стестра Конрада посещава литургията, а Мукеркл чака кротко до вратата.\r\nЖивотът на 110-годишната сестра изглежда безкраен. Преди 15 г. лекар й казал, че няма да живее още дълго, но се оказал в грешка. За 110-ия си рожден ден тя е била посетена от епископа на Регенсбург, и сега с увереност казва, че го очаква и догодина. За 111-ия си рожден ден.\r\nА тайната й за дългия живот? Вяра в Бог. И чаша червено вино!", "date": "2018.10.23", "title": "Сестра Конрада на 110 години: С вяра в Бог и чаша червено вино!?"}
{"url": "https://www.dnes.bg/sofia/2018/10/23/obshtinata-izmila-300-kvadrata-grafiti-iz-sofiia.391345", "text": "Над 300 кв. м графити от публични площи в София е почистил от началото на годината Столичният инспекторат.\n\r\nОбщинската структура разполага със специална машина за чистене на графити от фасадите, а материалите, които се използват, са екологични и щадящи. Тя обаче може да се използва само за чистене на надписи по паметници и каменни фасади. Освен това инспекторатът няма право да почиства частна собственост, обясниха от Столичната община.\n\r\nОт няколко години кметството има специална инициатива - \"Да изчистим омразата от улиците на София”. По време на кампанията се почистват фасади, по които са изписани надписи, изразяващи омраза, призиви с непристойно съдържание и противопоставяне.\n                    \n                    \n                \r\nПо време на кампанията тази година през септември беше почистена фасадата на църквата “Свети Седмочисленици”, мостове, огради и сгради. Така бяха заличени графити по улиците \"Георги Сава Раковски” и “Бачо Киро”, бул. “Дондуков” и други.\n\r\nКампанията традиционно се подкрепя от посолството на Израел.\n\r\nПроблем обаче е налагането на глоби на нарушителите, тъй като по закон те трябва да бъдат хванати на място, за да им се състави акт, уточниха от общината, пише \n\r\nПо инициатива на общината и на район \"Подуяне\" в квартала са изрисувани няколко фасади на блокове от майстори на грaфити.\n\r\nЕдно от изображенията, които станаха изключително популярни, е на покойния Дядо Добри. Красиви рисунки има и по фасади в центъра на столицата.", "date": "2018.10.23", "title": "Общината измила 300 квадрата графити из София"}
{"url": "https://www.dnes.bg/zvezdi/2018/10/23/deo-mariiana-se-chuvstva-otlichno-rajda-prez-fevruari.391354", "text": "Второто дете на Деян Славчев и съпругата му Марияна трябва да се роди през февруари 2018 г. Това потвърди самият водещ пред bTV, но не пожела да разкрие пола на бебето. \r\nДео уточни, че половинката му се чувства отлично. По думите му, тя вече е била на втора фетална морфология и всичко е наред с бебето. Усмихнатият водещ и жена му ходят при известна гинеколожка, която е работила в Лондон, като Кейт Мидълтън е сред звездните ѝ клиентки.\r\n \r\nПрипомняме, че миналата седмица Део качи снимка от рождения си ден във Facebook. На нея се вижда, че Марияна е с наедряло коремче.\r\n \r\nДвойката, която сключи граждански брак през октомври 2017 г., вече има едно дете – Борислав, който е на две годинки.\r\n \r\n\"Когато влизам при Борислав, все едно стъпвам в храм. Няма такава радост, това е магия\", коментира по-рано Славчев.\r\n\r\n\r\n ", "date": "2018.10.23", "title": "Део: Марияна се чувства отлично, ражда през февруари!"}
{"url": "https://www.dnes.bg/notifikacii/2018/10/23/chernokoj-britanec-prebit-ot-ultrasi-v-sofiia.391389", "text": "Чернокожият британски гражданин Леон Кофи е станал жертва на тежък побой от страна на футболни хулигани вечерта след края на мача ЦСКА - \"Левски\" в София на 29 септември, съобщиха от БХК.\r\nКофи, който работи като търговски представител в българския офис на международна компания, е нападнат пред сградата на Министерството на вътрешните работи, докато се прибира към дома си заедно с двама свои колеги.\r\nНа ъгъла на улиците \"6-ти септември\" и \"Ген. Паренсов\" пострадалият и придружителите му засичат група, чиито отличителни символи предполагат, че са на агитката на футболния клуб \"Левски\".\r\nЩом тримата биват забелязани от хулиганите, от тълпата се отделя група от приблизително 50 души, които се насочват към Кофи. Първият от достигналите до него нападатели е бил с маска. Той поваля жертвата на земята, след което групата започва да нанася многократни удари върху всички части на тялото му. Докато го ритали на земята, нападателите имитирали маймунски звуци.\r\n                \n                Свидетели на нападението, освен придружителите на жертвата, са и полицаи, които са били в непосредствена близост по време на побоя. Кофи изпада в безсъзнание. След като се съвзема, пострадалият е откаран в две поредни болници, където и на него, и на колегите му е заявено, че той е добре и му е отказан прием. Приет е едва в третата болница – \"Пирогов\".\r\nСлед претърпяна операция и над двуседмичен престой в неврохирургията на болницата Кофи се възстановява от преживяното. По случая е образувано досъдебно производство.\r\nБългарският хелзинкски комитет (БХК) заявяват, че ще поемат защитата на Леон Кофи. \"Нашата организация е представлявала много жертви по такива случаи, при които се постъпва по идентичен начин“, коментират от БХК.\r\nСпоред тях България има сериозни проблеми с неонацистките неформални движения, които преобладават сред футболните агитки. Този проблем е добре известен и на самите спортни клубове, и на властите, но нищо не се прави по въпроса, твърдят от БХК. ", "date": "2018.10.23", "title": "Чернокож британец пребит от ултраси в София"}
{"url": "https://www.dnes.bg/obshtestvo/2018/10/23/da-sprem-strelkite-obshtestvoto-e-nedospalo-zaradi-tova-e-i-bolno.391383", "text": "На смяната на зимното с лятното часово време и обратното трябва да се сложи край, защото се отразява зле и на здравето, смята  кардиологът доц. Сотир Марчев.\n\n\n\r\n\"Негативният ефект идва от промяната, от отнемането на съня, затова искаме да няма смяна на времето\", коментира той пред БНР.\r\nТази неделя отново ще преместим стрелките на часовника и ще преминем към зимното часово време и ще спим 1 час повече, което според доц. Марчев намалява сърдечно-съдовата смъртност.\r\nТой смята, че живеем в \"недоспало общество\".\r\n\"Липсата на сън пречи на всички нас. Имаме статистики, кардиологични, според които денят, в който ЕС спи с 1 час повече, смъртността пада. На пролет, като минем на лятно часове време и отнемем на хората 1 час, сърдечно-съдовата смърт се покачва. И при двете промени се качват катастрофите\", обясни кардиологът.\r\n                    \n                    \n                Според него въпросът за решението за спирането на въртенето на стелките не е спешен.\r\n\"Както и да ги въртим, светлата част на деня си е все толкова, денят си е все толкова дълъг. Как ще сменим часовника и по кое часово време ще живеем, това не променя светлата част на деня. Нашата организация на деня, нашето управление на времето ни много повече ни помага да постигнем успех в живота, отколкото въртенето на стрелките на часовника\", обясни доц. Марчев.", "date": "2018.10.23", "title": "Да спрем стрелките: Обществото е недоспало, заради това е и болно!"}
{"url": "https://www.dnes.bg/muzika-drugi/2018/10/23/ara-malikian-edin-jivot-prez-strunite-na-cigulkata.391390", "text": "\r\nВече три години продължава \"Невероятното пътешествие на една цигулка\". Цигулката на Ара Маликян. Музикант, чийто концерти се разпродават в цял свят. Защото е уникален, защото е харизматичен. И защото заслужава да бъде слушан отново, и отново.\n\r\nИсторията на Ара - ливанец по рождение и с арменска кръв, е като извадена от филм. И публиката попива тази история, която той разказва със своята цигулка. Маликян е любимият цигулар на Карлос Саура и Педро Алмодовар.\n\r\n\"Маликян притежава инстинкт към музиката и цигулката, какъвто съм виждал единствено в най-големите виртуози. Когато хване цигулката и засвири, се потапя в музиката и нищо повече не го интересува. Той е нетипичен и виртуозен музикант, който си заслужава да бъде слушан отново и отново\". Това споделя големият испански режисьор Карлос Саура за Ара Маликян, като го снима в последния си филм \"Хота: Отвъд Фламенкото\". \n                    \n                    \n                \r\nСаура посвещава последната си творба, излязла на екран през 2016 г., на традиционния танц \"хота\", като за снимките се доверява на най-добрите испански и международни инструменталисти, певци и танцьори, в това число и на виртуозния Ара Маликян.\n\r\nНежната цигулка на Ара звучи и в саундтрака на един от най-красивите филми за любовта \"Говори с нея\" (2002) на друг титан в киното Педро Алмодовар, а след това и в скандалния и автобиографичен \"Лошо възпитание\" (2005).\n\r\n\"Просто бях там, а той имаше нужда от цигулар\", казва скромно Ара Маликян.\n\r\nИспанските режисьори обичат характера и душата на неговата цигулка, като тя може да се чуе в музиката към филми на Мигел Абаладехо, Салвадор Гарсия Руис, Манане Родригес и Емилио Арагон.\n\r\nБългарската публика ще слуша Ара Маликян на 1 ноември в зала 1 на НДК. Организатор на концерта е компания BG Sound Stage. Билети се продават в системата на Ивентим и на касите на НДК.\n\r\n ", "date": "2018.10.23", "title": "Ара Маликян – един живот през струните на цигулката "}
{"url": "https://www.dnes.bg/blizak-iztok/2018/10/23/borisov-v-kairo-borbata-s-terorizma-e-obshta-kauza.391363", "text": "Египет е сред стабилните търговски партньори на България в района на Близкия изток и африканския континент. От взаимен интерес е да работим за още по-голямо активизиране на двустранния диалог в търговско-икономическата област. Това заяви министър-председателят Бойко Борисов на срещата си в Кайро с президента на Египет Абдел Фаттах Ас-Сиси, съобщи правителствената пресслужба.\n\r\nПремиерът Борисов изтъкна, че стокообменът между България и Египет бележи устойчива тенденция към нарастване, като за миналата година е надвишил 1 млрд. щ.д. \n\r\nСъщевременно според българския министър-председател е налице все още неизползван потенциал и страната ни полага усилия за допълнително стимулиране на сътрудничеството. Премиерът Борисов отбеляза необходимостта от набелязване на стъпки, така че да се оползотворят възможностите за разширяване на инвестициите. По думите му би било добре да се обмисли подновяването на дейността на Смесената комисия за икономическо, научно и техническо сътрудничество.\n                    \n                    \n                \r\nМинистър-председателят акцентира върху енергетиката като друга сфера, в която страната ни има желание диалогът да се задълбочи. Премиерът Борисов посочи, че за България Египет е потенциален доставчик на природен газ и имаме интерес да се включим в газовия проект между Египет, Гърция и Кипър. \n\r\nЗадълбочаване на двустранното сътрудничество би могло да се търси и по линия на земеделието, транспорта и туризма.\n\r\nПремиерът отбеляза също, че България разглежда Египет като държава с ключова роля за постигането на стабилност в региона на Близкия изток и Африка – проблематика, която по думите на Борисов има отношение както към българската национална сигурност, така и към процесите в Европа. \n\r\nМинистър-председателят каза още, че борбата с тероризма, екстремизма и радикализацията е обща кауза за България и Египет. Добави, че страната ни е заинтересована  от развитието на двустранните връзки  в сферата на правоприлагането, контратероризма, борбата срещу трансграничната организирана престъпност и трафика на хора.\n\r\nМинистър-председателят Бойко Борисов благодари за гостоприемството. Изрази също така увереност, че след срещата с президента на Египет  в рамките на 73-ата сесия на ОС ООН през миналия месец и след настоящата визита в Кайро конструктивният диалог ще продължи и занапред по значими за двете страни теми от двустранен и регионален характер.", "date": "2018.10.23", "title": "Борисов в Кайро: Борбата с тероризма е обща кауза!"}
{"url": "https://www.dnes.bg/politika/2018/10/23/karakachanov-ako-shte-rabotim-da-rabotim-az-niama-da-sym-sydiia.391377", "text": "Вицепремиерът и министър на отбраната Красимир Каракачанов коментира, че според него правителството не трябва да пада.\n\n\n\n\n\n\r\nТой уточни, че днес следобед има коалиционен съвет с колегите си от Обединените патриоти, на който задълбочено и конструктивно ще обсъдят въпроса с евентуалната оставка на Валери Симеонов.\r\n\"Всички ме сочат мен и казват от Каракачанов зависи. Понеже днес говорим за 125 г. ВМРО, в историята ВМРО е имало два пъти шанс да сваля правителство. Единият път е 1923 г., тогава го свалихме. Сега е друга ситуацията\", коментира Каракачанов цитиран от БТА.\r\nТой настоя, че \"Обединени патриоти\" трябва да работят по поетите от тях ангажименти и добави, че не е влязъл в политиката, за да бъде съдия.\r\n                    \n                    \n                \"Една година и половина се правих на \"синя каска\", опитвам се да балансирам между някакви настроения. Оттук нататък губим много време. И вместо да се занимаваме с нещата, които са заложени в програмата на Обединени патриоти - по темата с нелегалната емиграция, битовата и циганската престъпност, демографската криза, година и половина се занимавам с глупости. Честно казано, стига толкова. Ако ще работим, да работим. Ако някой иска да се кара, да се кара. Аз не съм влязъл в политиката да бъда съдия, влязъл съм в политиката да върша някаква работа. Който иска да има здрав разум и да преценява, че общото, националното е по-важно от личното его, да си направи своите изводи, аз съм си направил моите. Аз повече ролята на \"синя каска\" няма да играя\", заяви Каракачанов. \r\nПротестиращите майки се борят за правата на своите деца и мисля, че правителството направи много за тях - допълнително 150 млн. лв. Ако аз получа 150 млн. лева за армията, ще бъда щастлив, допълни още той.\r\nКаракачанов участва в церемония по честването на 125 год. от създаването на ВМРО и в поклонение пред Паметника на българските революционери от Македония, Беломорска и Одринска Тракия.", "date": "2018.10.23", "title": "Каракачанов: Ако ще работим – да работим. Аз няма да съм съдия!"}
{"url": "https://www.dnes.bg/business/2018/10/23/syosnovateliat-na-benetton-si-otide-ot-tozi-sviat.391332", "text": "На 77-годишна възраст почина един от основателите на прочутата модна марка Benetton - Джилберто Бенетон, предаде DPA.\r\n„Джилберто Бенетон е починал вчера в дома си в Тревизо след заболяване\", се казва в изявление на компанията Benetton. В последните му мигове до него са били съпругата му Лала, дъщерите му Барбара и Сабрина и зет му Ермано.\r\nДжилберто почина едва три месеца след кончината на по-малкия брат Карло Бенетон, който си отиде през юли на 74 години.\r\nСпоред различни медийни материали здравословното му състояние се е влошило рязко именно след коничната на брат му, който почина скоропостижно след заболяване от тумор и след струването на моста \"Моранди\" в Генуа, при което загинаха 43 души и чийто концесионер бе Atlantia, компания, в която Benetton има дял.\r\n                    \n                    \n                Atlantia управлява над 3000 км магистрали в Италия, което е половината от пътната мрежа на страната. Подразделението на Atlantia за тол системата Autostrade per l’Italia създаде фонд първоначално с 500 млн. евро за компенсация на жертвите и повторно издигане на моста. Семейство Бенетон бяха упреквани, че са се изказали твърде късно за катастрофата през лятото.\r\nДжилберто, заедно с трите си братя и сестри Лучиано, Джулиана и Карло, основава през 1965 г. групата Benetton. Водещата модна марка на фамилията, която тръгва от един магазин за плетива, сега е един от около десетината активи собственост на инвестиционната компания на фамилията Edizione Holding.\r\n\r\n ", "date": "2018.10.23", "title": "Съоснователят на Benetton си отиде от този свят"}
{"url": "https://www.dnes.bg/sofia/2018/10/23/dva-pyti-po-red-eto-gi-tri-znacite-ot-sydbata.391319", "text": "\n\r\nДве жени родиха тризнаци в рамките на две седмици в столична болница. Всички шест бебета – момиченца.\r\nПървите тризнаци се раждат след многоплодна инвитро бременност и оперативно раждане. Втората тройка се появява след спонтанна бременност – нещо, което се случва изключително рядко в света.\n\r\n\"Честотата на тризнаците по естествен път е 0,012% срещу 1,8 на сто до 3 на сто при тризнаци родени с инвитро. Това означава една бременност на 10 хил. раждания срещу една на 800. Виждате колко рядко явление е това\", коментира пред  д-р Радка Масларска.\r\nЗа шестте момиченца екип от неонатолози полага няколкоседмични денонощни грижи с всички специализирани средства.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.10.23", "title": "Два пъти по ред: Ето ги (три)знаците от съдбата!"}
{"url": "https://www.dnes.bg/temida/2018/10/23/sled-detska-svada-47-godishen-kreshti-i-udria-dete.391333", "text": "Копеле, тъпанар, ще ти счупя главата, ще ти счупя зъбите, махай се от този квартал... Това крещял 47-годишен мъж в лицето на 10-годишно момче. \r\nСлед словестната тирада, агресивният възрастен ударил детето с глава. Малчуганът паднал на земята и си наранил ребрата и гърба.\r\nСлучката се разиграла на 18 септември миналата година в столичния кв. \"Борово\", на ул. \"Тодор Каблешков\" близо до магазин.\r\nОказало се, че семейството на агресивния чичко и това на детето са били съседи.\r\nТе често се карали заради скандали между пострадалото дете и дъщерята на мъжа, която също била на 10 години.\r\nПрокуратурата вече повдигна обвинение на мъжа за хулиганство и според текстовете на Назателния кодекс го заплашват до две години затвор. \r\n                    \n                    \n                \"Деянието по своето съдържание се отличава с изключителна дързост - осъществено е на публично място, при демонстрация на безнаказаност и пренебрежение на установените правила, закрилящи добрите нрави в обществото, телесната неприкосновеност и достойнството на отделната личност, като е извършено спрямо малолетно лице и с използвана сила\", пише в обвинителния акт. \r\n \r\n ", "date": "2018.10.23", "title": "След детска свада – 47-годишен крещи и удря дете"}
{"url": "https://www.dnes.bg/politika/2018/10/23/dve-narusheniia-i-stroitelniiat-nadzor-te-ostavia-bez-licenz.391328", "text": "С промени в ресорна наредба се обмисля отнемането на лиценза за строителен надзор да става при две, а не както е сега при три нарушения от страна на фирмата. Това съобщи министърът на регионалното развитие и благоустройството Петя Аврамова.\n\n\r\nЦелта на промените е да има ефективен контрол по време на целия инвестиционен процес и като ангажименти по оценката на проекта, и като задължения по време на изпълнението на строителните дейности, допълни тя.\r\nПо-рано днес в присъствието на Аврамова, министърът на здравеопазването Кирил Ананиев и заместник-регионалният министър и ръководител на Управляващия орган на оперативна програма \"Региони в растеж\" Деница Николова подписаха договора за изпълнение на проекта за модернизация на спешната медицинска помощ в страната.\r\n                    \n                    \n                Проектът се финансира с безвъзмездна финансова помощ по \"Регионална здравна инфраструктура\" на обща стойност 163,5 млн. лв. Предвижда се по него да бъдат купени 400 линейки, оборудвани със съвременна медицинска апаратура, както и да бъдат обновени 27 центъра за спешна медицинска помощ в областните градове с техните 170 филиала и 6 изнесени екипа. С изпълнението на проекта се очаква цялостно реформиране на спешната медицинска помощ, с което ще се подобри значително качеството на здравната услуга и ще се осигури по-ефективна здравна инфраструктура.\r\nТой ще се изпълнява на територията на цялата страна и обхваща 237 обекта от системата на спешната помощ. Срокът за изпълнението му е 36 месеца.\r\nМинистър Ананиев подчерта, че проектът ще доведе до преструктуриране на системата на спешната медицинска помощ, ще повиши ефективността от функционирането й, ще подобри качествата на медицинската дейност в спешните случаи и ще позволи приближаването възможно най-близко до пациентите с тези 237 точки, на които ще бъдат разположени органите на спешната медицинска помощ.\n\r\nИзпълнението на този проект ще ни позволи да направим и преструктурирането на болничната помощ, каза здравният министър.", "date": "2018.10.23", "title": "Две нарушения и... строителният надзор те оставя без лиценз "}
{"url": "https://www.dnes.bg/kino/2018/10/23/uiliam-defo-kato-van-gog-na-kinomaniia.391358", "text": "В ролята на прочутия художник Ван Гог влиза актьорът Уилям Дефо във \"Ван Гог: Пред портите на вечността”. Филмът на Джулиън Шнабел ще бъде само с една прожекция на Киномания, която ще е в зала 1.\r\nПродукцията, чиято официална премиера беше във Венеция тази година, ще може да бъде видян на 24 ноември от 20.30 часа, а по-рано същата вечер, отново там ще се прожектира и документалния филм на Вим Вендерс \"Папа Франциск: Човек на думата си\".\r\n \r\nЗа \"Ван Гог: Пред портите на вечността\" самият режисьор казва: \"Този филм е за един художник и неговото рисуване, както и за тяхната връзка с вечността.\"\r\n \r\nСлед като миналата година Киномания показа изцяло рисувания филм \"Да обичаш Винсент”, този път акцентът е върху брилянтното изпълнение на Уилям Дефо (с награда \"Купа Волпи\" от Венеция за най-добър актьор за превъплъщението си и вероятен претендент за \"Оскар\"), който по впечатляващ начин изразява вътрешната светлина на великия художник, неговите лудост, гений, безпомощност, отчаяние и триумф, отбелязват от екипа на Киномания.\r\n \r\nРежисьорът Джулиън Шнабел твърди, че филмът \"Ван Гог: Пред портите на вечността\" не е биографичен – още повече, че вече са създадени поне тридесет други такива продукции. Разкрива обаче, че е рисувал част от картините, които се виждат пред камерата, което вероятно се дължи на факта, че Шнабел се развива и като артист, който рисува върху парчета порцеланови съдове.\r\n \r\nРежисьорът представя различна гледна точка за последните часове на художника, която предизвика множество дискусии след премиерата.\r\n \r\nВъв филма участват още Рупърт Френд, Оскар Айзък (Пол Гоген), Мадс Микелсен, Матийо Амалрик, Еманюел Сение, Нилс Ареструп и др.", "date": "2018.10.23", "title": "Уилям Дефо като Ван Гог на Киномания"}
{"url": "https://www.dnes.bg/stranata/2018/10/23/500-protestirat-500-piiat-i-poglejdat-biznesyt-zad-viceto-a-zad-maikite.391312", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРаботодателите застанаха плътно зад вицепремиера Валери Симеонов и заявиха, че не може улицата да диктува поведението на хората. По същото време родители на деца с увреждания и техни съмишленици скандираха за оставката на Симеонов след обидното му изказване по адрес на \"кресливите майки\".\n\n\n\n\r\n\"Не сме излизали на протести, които пряко не касаят нас. Просто думите на г-н Симеонов към майките и децата ни провокираха да излезем. Децата са бъдещето на тази държава, няма как да се говори срещу тях\", обясни Георги Янчев от най-голямата мото организация в страната Sofia Riders, чиито членове застанаха зад майките.\r\n                    \n                    \n                Пред  той отбеляза, че пътува постоянно и доста често вижда хора с увреждания. Говорил е с родители на такива деца, които му споделят, че няма достатъчно финансиране за решаване на проблемите им.\r\n\"Пред Министерския съвет имаше 500 човека. 500-600 човека не променят нищо. Същевременно видях доста пълни заведения, тези хора не дойдоха да ни подкрепят\", каза още Янчев.\r\n\"Имахме среща с вицепремиера Валери Симеонов, за да дискутираме макроикономическата рамка. Основните акценти бяха възможностите за ускоряване на икономическия растеж\", посочи Милена Ангелова от Асоциацията на индустриалния капитал в България.\r\nПо думите ѝ като работодатели правят всичко възможно, за да приобщят всички форми на пазара на труда.\r\nАнгелова е на мнение, че предсрочен мандат или служебнo правителство ще влоши икономическата обстановка в страната.\r\n\"Дори в нашия офис имаме двама служители, които са с увреждания. Търсим с невероятни усилия на улицата хора на пазара на труда. Асоциацията на индустриалния капитал в България настоява за реформа в здравната система, която да набляга върху превенцията\", каза тя.", "date": "2018.10.23", "title": "500 протестират, 500 пият и поглеждат... Бизнесът зад вицето, а зад майките?"}
{"url": "https://www.dnes.bg/politika/2018/10/23/kriza-kriza-v-malkiia-ekip-v-golemiia-ekip.391335", "text": "Много трудно оттук нататък Валери Симеонов ще защити каквото и да било свое решение или предложение. Това смята вицепрезидентът Илияна Йотова.\r\nТя заяви, че в правителството наблюдаваме криза в управляващия екип.\n\n\n\n\n\r\n\"Ако гледаме от политическа гледна точка, наясно сме, че имаме криза в правителството, в управляващия екип, имаме криза в малката и голямата коалиция, защото от една страна има свалено доверие от една от партиите в председателя на парламентарната група\", заяви Йотова.\r\nПо думите ѝ от вчера има свалено доверие в един от лидерите на партията в управляващата коалиция и това е довело до криза и в управляващото мнозинство.\r\n                    \n                    \n                \"Нека да оставим на парламента и на политическите партии да решат каква да бъде тяхната стъпка и как ще излязат от тази криза\", настоя вицепрезидентът.\r\nПовод за напрежението станаха думите на Симеонов, който нарече родителите на деца с увреждания \"група кресливи жени\" и ги обвини, че спекулират с децата си.\r\nПо-късно премиерът Бойко Борисов заяви, че казаното от заместника му Валери Симеонов за майките на деца с увреждания е недопустимо и се извини за думите му.\r\nОт своя страна пък във Facebook пост Симеонов настоя, че не се отказва от нито една своя дума.\r\n ", "date": "2018.10.23", "title": "Криза! Криза в малкия екип, в големия екип... "}
{"url": "https://www.dnes.bg/world/2018/10/23/erdogan-ubiistvoto-na-kashogi-planirano-dni-po-rano.391362", "text": "Турският президент Реджеп Тайип Ердоган заяви, че убийството на саудитския журналист Джамал Кашоги е било планирано дни преди смъртта му, предадоха Асошиейтед прес и Анадолската агенция.\r\nЕрдоган говори в парламента пред депутати от неговата Партия на справедливостта и развитието.\r\nПо думите на турския президент записи от камери за видеонаблюдение показват, че Кашоги не е напуснал сградата на консулството на Саудитска Арабия в Истанбул.\n\n\n\r\nТурският президент посочи, че камерите в консулството са били отстранени.\r\nПо думите му саудитски екип от трима души е пристигнал в Истанбул дни преди убийството на Хашоги, а екип от 15 саудитски представители е влязъл в консулството в деня на убийството. \r\n                    \n                    \n                Ердоган каза, че саудитският екип е посетил гора в Истанбул и Ялова.\r\nТурският президент посочи, че арестът на 18 души в Саудитска Арабия във връзка с убийството на Кашоги съвпада с информацията, с която разполага турското разузнаване.\r\nПо думите на Ердоган доказателствата сочат, че Кашоги е бил убит по жесток начин. Той зададе въпроса защо до момента тялото на журналиста не е намерено, пише БТА.\r\nСаудитският журналист Джамал Кашоги, който критикуваше властите в Рияд, изчезна на 2 октомври, след като влезе в саудитското дипломатическо представителство в Истанбул. Саудитска Арабия призна през уикенда, че той е починал.\n\r\n ", "date": "2018.10.23", "title": "Ердоган: Убийството на Кашоги планирано дни по-рано!"}
{"url": "https://www.dnes.bg/akoshtete-vqrvaite/2018/10/23/mona-shte-stava-maika-myjka-maika-v-7-miia-mesec-e.391343", "text": "Мона също използва популярния сред холивудските знаменитости начин да съобщи пола на бебето си. \r\nПреди няколко дни тя публикува снимка в профила си в Instagram с два балона, розов и син, на които съответно имаше надписите \"Момиче\" и \"Момче\" и призова почитателите си да дават предположения какво ще е бебето.\r\nВчера тя най-накрая разкри изненадата. Мона постна снимки със сини балони и лик на бебе от мъжки пол и написа, че ще си има момченце.\r\nТя вече е в седмия месец и скоро написа в социалната мрежи: \"Времето лети, и дните минават толкова бързо и неусетно... няколко месеца остават до най- важния ден в живота ми! Поклон пред моето мамче и всички смели и силни мами, които са изживяло това чудо на бременността! Всеки ден е пълен с нови приключения, но всичко си заслужава, когато знаеш че скоро ще видиш най-любимото си същество\".\r\n                    \n                    \n                ", "date": "2018.10.23", "title": "Мона ще става майка, мъжка майка! В 7-мия месец е!"}
{"url": "https://www.dnes.bg/crime/2018/10/23/spipaha-falshivi-parfiumi-na-kapitan-andreevo.391338", "text": "Парфюми и тоалетни води с логата на световноизвестни марки са задържани от митнически служители на ГКПП Капитан Андреево, съобщиха от Агенция \"Митници\". \n\r\nСтоката е открита при проверка на лек автомобил с румънска регистрация, влизащ от Турция. Колата е била отклонена за щателна митническа проверка. Шофьорът, румънски гражданин, който пътувал сам, заявил, че не пренася стоки за деклариране. \n\r\nПри инспекцията обаче във всички възможни естествени кухини на автомобила - в таблото, пода, седалките, вратите, калниците, както и в няколко куфара, са били намерени общо 1419 парфюма и тоалетни води със знаците на световноизвестни брандове.\n\r\nПарфюмите и тоалетните води са били задържани, както и автомобилът, послужил за извършване на нарушението. На шофьора е съставен акт, а по случая ще бъде образувано административнонаказателно производство.\n                    \n                    \n                \r\nОт началото на годината досега на Капитан Андреево за задържани 32 000 парфюма и тоалетни води, сочи статистиката на митницата. \n\r\nПовече от 90 процента от спрените аромати са иззети във връзка с нарушаване на регламента за защита на правата върху интелектуалната собственост.", "date": "2018.10.23", "title": "Спипаха фалшиви парфюми на \"Капитан Андреево\""}
{"url": "https://www.dnes.bg/politika/2018/10/23/vakantno-miasto-za-vice-niama-simeonov-ne-sdava-stola.391361", "text": "\n\r\nВицепремиерът Валери Симеонов остава на поста си, поне засега, докато не е минал коалиционния съвет на малката коалиция в голямата коалиция.\r\nПреди минути той призова организаторите на контрапротест, който е обявен в негова защита заради искането за оставката му, да не го провеждат, защото това са средства - уличен натиск, който лично той не приема.\n\n\n\n\n\n\r\nТой призна, че е очаквал, че премиерът Бойко Борисов няма да поиска оставката му.\r\nА за коалиционния съвет на Обединени патриоти, който ще се проведе по-късно днес, той коментира, че може пък да мине и в приятна атмосфера, с почерпки, усмихнати колеги.\r\n                    \n                    \n                \"Не съм водил разговор нито с премиера, нито с партньорите ми, но не мога да приема морални оценки от никакви посоки – отгоре, отдолу, от лево, от десно, няма как да ги приема, аз имам мое мнение, държа на него и ще продължавам по същия начин\", коментира Симеонов.\r\nИначе той призна, че е получил подкрепа от доста работодателски организации, от различни неправителствени организации, дори от Национална сдружение \"Българска домашна ракия\", които са приели присърце неговата кауза. \r\nТой им благодари, но и ги призова да отменят протеста, който е насрочен за утре от 10 часа пред Министерския съвет.\r\n\"Обръщам се с молба да не провеждат този митинг, защото аз се чувствам уверен и убеден, в това което върша и не е редно да се опитваме да оказвам влияние със средства, които аз не приемам, а именно с уличния натиск, на които са подложени жителите на София от доста време, това е свързано с промяна на графика на движение, със затваряне на улиците, това не е нужно\", каза вицето Симеонов.\r\nПрипомняме ви, че лидерът на \"Атака\" Волен Сидеров поиска главата на Симеонов зарази изказвания на вицето по адрес на протестиращите майки на деца с увреждания.\r\nСимеонов ги нарече \"кресливи\", а децата им - \"уж болни\". Това накара Сидеров да поиска незабавно свикване на Коалиционния съвет заради \"недопустимото поведение на Валери Симеонов и незабавната му оставка като вицепремиер\". \n\r\nПремиерът Бойко Борисов обаче предупреди, че това е опасно. \n\r\n\"Ако поискам силово оставката на Валери Симеонов това ще счупи цялата конструкция, с подобен акт правителството ще падне\", предупреди той и добави, че стигне ли се до такъв сценарий в държавата ще настане хаос. \n\r\nНе за пръв път Симеонов стига до крайности в изказванията си. \n\r\nКато депутат през 2014 г. от парламентарната трибуна той избухна по адрес на ромския етност: \"...нагли, самонадеяни и озверели човекоподобни, изискващи право на заплати, без да полагат труд, изискващи помощи по болест, без да са болни, детски за деца, които играят с прасетата на улицата, и майчински помощи за жени с инстинкти на улични кучки...\" и \"...нагли, самонадеяни и озверели човекоподобни, готови на убийство, за да ограбят няколко лева...\".\n\r\nПрез февруари тази година Симеонов и неговата партия директно атакуваха евродепутата от \"Зелените\" Ска Келер, която подкрепи протестите срещу строителството в Пирин. Изявите ѝ разгневиха Валери Симеонов и партията му НФСБ, която излезе с  позиция  срещу Ска Келер в позиция озаглавена \"Да намажем ските на Ска Келер\". Тя бе наречена \"нагла и самонадеяна особа\", \"покрила се с позорна слава зелена активистка\", а в допълнение НФСБ поиска МВнР да я обяви за персона нон грата и тя да бъде експулсирана.\n\r\nПрез лятото Симеонов пък сам хукна на проверки дали се спазват ограниченията за шума в заведенията, защото според него разделянето на курортите на \"тихи\" и \"шумни\" било \"глупотевините на министър Ангелкова\"\n\r\nПолитическата кариера на Валери Симеонов тръгна от партия \"Атака\", която създаде заедно с Волен Сидеров, на когото е кум.\n\r\nКраят на общият им път обаче дойде през 2009 г. \n\r\nДве години по-късно Симеонов учреди своята партия Национален фронт за спасение н България. \n\r\nОт 2014 г. и 2017 г. беше депутат от Патриотичния фронт. \n\r\nНа 10 юни 2016 г., след седем години пауза, Валери Симеонов се срещна с Волен Сидеров за сближаване на позициите. \n\r\nТака се стигна до коалицията Обединени патриоти с участието и на ВМРО, която стана малкият партьор на ГЕРБ във властта и прати Симеонов за вице на Борисов. \r\n ", "date": "2018.10.23", "title": "Вакантно място за вице няма: Симеонов не сдава стола"}
{"url": "https://www.dnes.bg/cars/2018/10/23/pushite-zad-volana-pretovarvate-kolata-osnovnite-greshki.391365", "text": "Цената на горивото и застраховките се увеличава, а те са основни пера в бюджета за издръжката на един автомобил.\r\nАвточастите и труда на механиците в сервизите също поскъпват, което кара обикновеният собственик да затяга колана, за да се справи. За това може да помогне и отказването от някои вредни навици, които много шофьори са придобили през годините.\n\r\nНякои водачи решават да игнорират техническото обслужване на автомобила си (нека не се бърка с технически преглед). Става дума за смяна на маслото и на други основни консумативи, което трябва да става на определен период от време. Отлагането на обслужването няма да спести пари, дори напротив – може сериозно да влоши състоянието на автомобила и да се наложи по-скъп ремонт.\n\n\n\n                    \n                    \n                \r\nСлед като станете собственик на автомобил, разберете какъв максимален товар може да носи той. И нека тази цифра ви остане в главата, ако не искате да си навлечете сериозни неприятности (тоест да похарчите много пари за ремонт най-вече на окачването). И когато някой ви накара да прекарате хладилника или пианото му, просто му кажете да си наеме товарен бус.\n\r\nОще един навик, който може да ви струва скъпо – грубите ускорения и спирания, особено когато автомобилът все още не е със загрят двигател. При подобен маниер на шофиране излагате мотора на сериозен риск. Освен това се увеличават разходът на гориво и на масло, а това е излишно.\n\r\nСред шофьорите е разпространето мнението, че ако дясната ръка е поставена върху лоста за скоростите, това увеличава натиска върху нейни основни детайли и води до увреждане. Според експерти, подобно твърдение е спорно, но в действителност е добре дясната ръка да се поставя на лоста, само когато се сменят предавките. Най-малкото от гледна точка на безопасността е добре и двете ръце да са върху волана при шофиране.\n\r\nЧесто срещана гледка, особено при големи задръствания, е шофьор с цигара в уста, който с едната ръка рови в мобилния си телефон, а с другата сменя станциите на радиото. Едновременно с всичко това му се налага и да се придвижва напред. И често това завършва със спиране в бронята на автомобила пред него. Което съответно води и до разходи заради посещението в сервиза.\r\n", "date": "2018.10.23", "title": "Пушите зад волана, претоварвате колата... Основните грешки!"}
{"url": "https://www.dnes.bg/world/2018/10/23/germanskata-jilishtna-kriza-rodi-cheren-pazar-za-bejancite.391340", "text": "Фирас заменил гражданската война в Сирия с хаотичен бежански лагер в Германия. Сега той иска дом. От януари 2016 г. 28-годишният мъж е живял в три различни бежански лагера в Бавария, но вече е изтощен и не може да понася шума през цялата нощ.\r\n„Не мога да спя, не мога да уча, противопожарната аларма се включва най-малко два пъти седмично посред нощ“, казва Фирас. Той е жертва на острия недостиг на жилища в Мюнхен, задълбочен от притока на мигранти, който сви вече ограничените наличности в града и създаде черен пазар на наемни жилища.\n\r\nНедостигът на жилища пречи на интеграцията на много новодошли в страната, където имиграцията е гореща политическа тема. След като избягали от гражданската война в Сирия, Фирас и съпругата му искали да започнат живота си отначало в нов апартамент.\r\n                    \n                    \n                Въпреки че отговорили на над сто обяви за жилища в интернет, те все още не могат да намерят къде да живеят. „За да намерите апартамент в Мюнхен, трябва да познавате някой германец или да платите пари на черния пазар. Нямам тези пари и не познавам никого“, казва Фирас, който подобно на останалите интервюирани от Ройтерс бежанци не желае да разкрие фамилията си.\r\nТой е един от 280-те хиляди души, регистрирани като кандидати за убежище в германската Служба за мигранти и бежанци през 2016 г. След като хората получат статут на бежанци, местните агенции по заетостта обикновено им плащат наема, докато си намерят работа, но съществува таван на помощите, а конкуренцията за евтини жилища е ожесточена.\r\nМестни активисти са притеснени, че недостигът на жилища пречи на интеграцията на бежанците. Въпреки че предлагането на апартаменти в големите градове в страната е ограничено, Мюнхен е най-скъпият град в Германия, отчасти заради почти нулевите налични жилища, показва доклад на Deutsche Bank.\r\nВисоките строителни разходи и стриктните регулации възпрепятстват строителството. Но населението на града расте бързо, тъй като хората се установяват в него от други части на Германия и от чужбина.\r\n", "date": "2018.10.23", "title": "Германската жилищна криза роди черен пазар за бежанците  "}
{"url": "https://www.dnes.bg/notifikacii/2018/10/23/ekshyn-vyv-vlaka-myj-obijda-chupi-niama-i-bilet.391355", "text": "31-годишен мъж от Каспичан е задържан след конфликт в пътнически влак. Той отправил закани към кондуктора и счупил стъкло на една от вратите, съобщиха от полицията в Шумен.\r\nСигналът за инцидента е приет на телефон 112 в 07:45 ч. вчера от друг пътник във влака Варна - Шумен. \r\nГрупа младежи се качили от жп спирка \"Калугерица\". При проверка се оказало, че единият от тях няма билет. Отказал да купи във влака и отправил обиди и закани към служебното лице. Кондукторът информирал началника на влака. \r\nНа нередовния пътник съобщили, че ще се наложи да слезе на следващата спирка. Афектиран, мъжът ударил по една от вратите между двата вагона. Стъклото паднало и ударило 41-годишна жена, която проверявала билетите. Жената се отървала без наранявания. \r\n                \n                На жп гарата в Шумен полицейски екип изчакал мъжа и го отвел за разпит в полицейското управление.\r\nМъжът е криминално проявен, осъждан за грабеж, кражби, хулиганство и нанесена телесна повреда. С постановление на прокурор е задържан за срок до 72 часа. Работата по документиране на случая продължава.", "date": "2018.10.23", "title": "Екшън във влака: Мъж обижда, чупи, няма и билет"}
{"url": "https://www.dnes.bg/technology/2018/10/23/i-osnovateliat-na-ochilata-oculus-zagyrbva-facebook.391331", "text": "Съоснователят на производителя на очила за виртуална реалност Oculus Брендън Трекслър Арийб напуска Facebook, става ясно от негова публикация в социалната мрежа.\r\nOculus, която прави очилата Oculus Rift и Gear VR, беше придобита от Facebook през 2014 г. за 3 млрд. долара. През 2016 г. тя нае Арийб, който беше главен изпълнителен директор на Oculus, да ръководи развитието на инструменти за виртуална реалност за персонални компютри.\r\n\"Аз съм много горд и благодарен за всичко, което направихме заедно. Събрахме един от най-големите изследователски и инженерингови екипи в историята, представихме първата стъпка към истинското виртуално присъствие с Oculus Rift и Touch и вдъхновихме изцяло нова индустрия. Започнахме революция, която ще промени света по начини, които дори не можем да си представим\", пише предприемачът в профила си във Facebook.\r\n                    \n                    \n                \"Да работя заедно с толкова много талантливи хора в Oculus и Facebook е най-преобразуващото преживяване в моята кариера. Имаме една поговорка, когато някой ви благодари, казваме: „работа е на екипа\". Успехът на Oculus беше възможен само поради това извънредно колективно усилие. Бих искал искрено да благодаря на всички, които са част от това невероятно пътешествие, особено на Марк, че вярва в този екип и в бъдещето на VR и AR. Що се отнася до мен, това ще бъде първата реална почивка, която вземам от повече от 20 години. Време е да презареждане, рефлексия и креативност. Нямам търпение за следващата глава\", пише още Арийб в профила си в социалната мрежа. \r\n", "date": "2018.10.23", "title": "И основателят на очилата Oculus загърбва Facebook"}
{"url": "https://www.dnes.bg/obshtestvo/2018/10/23/striaskashto-vsiaka-treta-bylgarka-jertva-na-nasilie.391342", "text": "Всяка трета жена в България е жертва на насилие, всекидневно в Европа 10 жени умират от посегателство в дома си, тази стряскаща статистика изнесе вицепрезидентът Илияна Йотова в Бургас по време на конференцията \"Развиване на регионална стратегия за превенция, защита, наказателна отговорност и политики в борбата със сексуалното насилие\".\r\nСпоред данни на Евростат 62 милиона души или 55% от жените в Европейския съюз са били жертва на насилие. На конференцията в морския град присъстваха посланикът на Великобритания у нас Ема Хопкинс, областният управител на Бургас Вълчо Чолаков и кметът Димитър Николов, както и представители на различни институции от Великобритания и Румъния.\r\n                    \n                    \n                Вицепрезидентът Илияна Йотова накара присъстващите да си спомнят за случаите с Елена, Виола, Виктория, за жената от Троян, която беше публично разстреляна.\r\nСпоред Йотова домашното насилие не е част от народопсихологията на българина, но се наблюдава феномен, който е присъщ на насилниците. Те смятат, че са наказани несправедливо, а това, което се случвало в дома им било семейна работа. Според насилниците жената принадлежи на мъжа като лична собственост, съобщава \"\".\r\nЙотова засегна и проблема с мълчанието на жертвите. Те отказват да съдействат на полицията от срам и страх, породен от загубата и отказа на права, което се пораждало от липсата на публични дискусии.\r\nТрафикът на хора също се обсъди по време на конференцията в Бургас. По последни данни 71% от жертвите на трафик са жени и деца, а над 90% от тези жени са и жертва на сексуално насилие. Цифрите нареждали България в първата петица по трафик на хора, сподели Илияна Йотова. Според нея работата по проблема трябва да се развива основно в две направления - наказанията да станат по-сериозни, а защитата на жертвите да бъде усилена.  \n\r\nПо време на конференцията стана ясно, че в Бургас се намира единственият Център за работа с жертви на сексуално насилие \"Вселена\". За 2 години 60 жени са потърсили помощ от работещите в него. Опит за по-добрата работа на Центъра България черпи от Великобритания, където преди 40 години отваря врати първият подобен център в света.\r\nВ днешно време Островът има подобен вид центрове във всяко едно полицейско управление, разказа полицейският експерт по превенция на насилието Пол Дженингс. Посланикът на Обединеното кралство в България Ема Хопкинс заяви, че жертвите на сексуално насилие имат нужда от специални мерки, тъй като те се справят най-добре, когато получат специализирана помощ и съдействие.\r\nОсновната цел на конференцията е да бъде изработена регионална стратегия за превенция на сексуалното насилие и да бъдат обменени добри практики между България, Румъния и Великобритания.", "date": "2018.10.23", "title": "Стряскащо: Всяка трета българка – жертва на насилие!"}
{"url": "https://www.dnes.bg/notifikacii/2018/10/23/otkriha-bomba-krai-doma-na-soros-fbr-razsledva.391301", "text": "Експлозивно устройство бе намерено вчера край дома на милиардера и филантропа Джордж Сорос в окръг Уесчестър в щата Ню Йорк, пише в. \"Ню Йорк таймс\".\n\r\nУстройството е било в пощенска кутия. Открито е било от служител на резиденцията на милиардера в Катона близо до Бедфорд в северната част на окръг Уестчестър. То не се е взривило само.\r\nСлед подаден сигнал до полицията на Бедфорд, бил пратен екип за обезвреждане на взривни устройства, който превантивно го детонирал. Сорос не е бил в дома си по време на инцидента.\r\nСлучаят е предаден за разследване на ФБР, което засега не е направило коментар, предава БТА.\n\r\nСорос е предпочитана мишена на крайнодесни групи, отбелязва изданието.\n                \n                \r\nТой натрупа богатство, като ръководи хедж фонд и сега е политически активист и филантроп. Сорос дарява често средства на кандидати демократи и за прогресивни каузи. Той е предоставил най-малко 18 милиарда долара на фондацията си Отворено общество за насърчаване на демокрацията и човешките права по света.", "date": "2018.10.23", "title": "Откриха бомба край дома на Сорос, ФБР разследва"}
{"url": "https://www.dnes.bg/balkani/2018/10/23/beglec-ot-zakona-rani-s-noj-11-dushi-v-istanbul.391303", "text": "Издирван от закона престъпник е ранил 11 души в един от районите на Истанбул, предаде ТАСС, като се позова на в. \"Миллиет\".\r\nНападателят е бил въоръжен с нож. Той е бил арестуван. При ареста е бил ранен и затова е откаран в болница, допълва РКБ-Украйна, като се позовава на в. \"Хюриет\".\r\nНа ранените 11 души е оказана помощ. Инцидентът е станал в квартал Кадъкьой, пише БТА.\r\nНападателят се казвал Али Кардаш. Той е бил задържан досега шест пъти за кражби и нападения.\r\n ", "date": "2018.10.23", "title": "Беглец от закона рани с нож 11 души в Истанбул"}
{"url": "https://www.dnes.bg/sofia/2018/10/23/koridori-kato-reki-stolichen-mol-proteche.391307", "text": " \r\n\r\n                    \n                    \n                Спукана тръба наводни столичен мол вчера, става ясно от снимки в социалните мрежи. \n\r\nВодата е заляла няколко магазина и е стигнала до най-долното ниво на търговския център. \n\r\nСпоред коментари в \"Забелязано в София\" спукана тръба е причина за наводнението.", "date": "2018.10.23", "title": "Коридори като реки: Столичен мол протече "}
{"url": "https://www.dnes.bg/politika/2018/10/23/biudjet-19-poveche-pari-za-zaplati-uchiteli-sydii-policai.391306", "text": "Минималната заплата ще нарасне на 650 лв. от 1 януари 2021 г. От началото на следващата година минималното възнаграждение ще бъде увеличено от сегашните 510 лв. на 560 лв., а от 1 януари 2020 г. ще стане 610 лв. Това е записано в 3-годишната прогноза на Министерството на финансите, която заедно с проектобюджета за 2019 г. вчера беше пусната за обществено обсъждане, пише \"Труд\".\n\r\nПриоритетите в държавната хазна за следващата година са социалната политика, образованието, отбраната и доходите.\n\r\nВ бюджета за 2019 г. е предвидено увеличение с 10% на парите за заплати и осигуровки в държавната и общинската администрация. Конкретното увеличение на заплатата на всеки чиновник ще зависи от заеманата длъжност и от оценките за постигнатите от него резултати. Увеличаването на парите за възнаграждения на чиновниците заедно с вдигането на минималната заплата ще доведе до допълнителни разходи на хазната от 560 млн. лв. \n                    \n                    \n                \r\nПрез 2019 г. ще бъдат увеличени средно с 20% и възнагражденията на педагогическия персонал като целта е през 2021 г. средствата за заплати на педагозите да са двойно повече спрямо 2017 г. За вдигането на заплатите на учителите в бюджета за 2019 г. са предвидени 330 млн. лв. Увеличават се и парите за заплати на изборните длъжности и за заетите в системата на съдебната власт. С актуализация на бюджета за 2018 г. се дават още 100 млн. лв. за заплати в МВР и 17 млн. лв. за заплати в Министерството на правосъдието.\n\r\nТака само за увеличение на заплатите в проекта са предвидени допълнително близо 1 млрд. лв. Общата сума за възнаграждения през 2019 г. е над 6,5 млрд. лв. Всичко това, наред с повишаването на производителността на труда, ще доведат до нарастване на заплатите в страната средно с 8,4% през 2019 г.\n\r\nВ сферата на социалната политика са предвидени допълнително 40,4 млн. лв. (50% повече от 2018 г.) за целеви помощи за отопление. 150 млн. лв. допълнително ще се дават през всяка от следващите три години за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане. 7 млн. лв. допълнително се дават във връзка с въвеждането на нов вид месечна помощ за деца без право на наследствена пенсия от починал родител. Само за пенсии през 2019 г. ще бъдат похарчени над 10 млрд. лв. А общата сума на средства за социално осигуряване, подпомагане и грижи е 13,945 млрд. лв., което е ръст с 870 млн. лв. 31% от всички разходи, или всеки трети похарчен от държавата лев, ще отива за пенсии и социално подпомагане.\n\r\nЗа отбрана и сигурност през 2019 г. са предвидени над 4,9 млрд. лв., което е ръст с близо 480 млн. лв. спрямо настоящата година.\n\r\n\n\r\nРазходите на държавната хазна през 2019 г. се планира да бъдат 44,457 млрд. лв. Това е с 5,1 млрд. лв. повече от очакваните разходи на държавата за настоящата година. Възможността хазната да харчи повече се дължи на очакваното повишаване на приходите с около 5,6 млрд. лв. От тях 3,4 млрд. лв. са очакваните допълнителни приходи от данъци и осигуровки. Само от вдигането на заплатите и тавана на осигуровките приходите в бюджета ще нараснат с 407 млн. лв. От вдигането на акциза за нагреваемите тютюневи изделия от 152 лв./кг. на 233 лв./кг., което влезе в сила от 1 октомври 2018 г., приходите в хазната през 2019 г. ще нараснат със 7,7 млн. лв. От въвеждането на ТОЛ системата допълнителните приходи в бюджета ще бъдат 215 млн. лв. през следващата година, и 772,3 млн. лв. за 3-годишния период до 2021 г.\n\r\nВ бюджета са разчетени и 660 млн. лв. допълнителни приходи от отдаването на концесия на летище София.\r\nДългът намалява до 16,5% от БВП\n\r\nДържавният дълг ще се понижи от 22,2 млрд. лв. през 2019 г. (19,1% от БВП) до 22 млрд. лв. (16,5% от БВП) към края на 2021 г.\n\r\nОт държавната хазна през 2019 г. общините ще получат 3,74 млрд. лв., което е ръст с 476 млн. лв. Собствените приходи на общините нарастват със 120 млн. лв., като 60 млн. лв. от тях ще дойдат от увеличението на данъка за автомобилите. Предвиден е и допълнителен ресурс за най-бедните общини за подобряване състоянието на инфраструктурата на територията им.\n\r\n\n\r\nОт 1 юли 2019 г. всички пенсии, отпуснати до 31 декември 2018 г., ще бъдат увеличени с 5,7%, пише в проекта на бюджет за следващата година. От средата на 2019 г. максималният размер на получаваните една или повече пенсии от един човек ще нарасне на 1200 лв. Наред с това се предвижда да бъде увеличен и максималният осигурителен доход от сегашните 2600 лв. на 3000 лв.\n\r\nМинималният осигурителен доход за регистрираните земеделски стопани и тютюнопроизводители още от началото на 2019 г. ще нарасне от 350 лв. на 560 лв. А минималният осигурителен доход за самоосигуряващите се ще бъде увеличен на 560 лв. за 2019 г., 610 лв. за 2020 г. и 650 лв. за 2021 г.\n\r\nПо отношение на пенсионната политика в периода 2019-2021 г. ще продължи увеличаването на възрастта за придобиване право на пенсия от 1 януари всяка година с по 2 месеца за жените и с по 1 месец за мъжете. Необходимият осигурителен стаж за придобиване право на пенсия и за двата пола ще продължи да се увеличава с по 2 месеца всяка година до достигане на 36 години за жените и 39 години за мъжете през 2021 г.\n\r\nНамаляват се обаче парите за дрехи на съдебните служители – вместо до две средни бюджетни заплати на година, те ще получават до 450 лв.", "date": "2018.10.23", "title": "Бюджет '19: Повече пари за заплати – учители, съдии, полицаи..."}
{"url": "https://www.dnes.bg/obshtestvo/2018/10/23/mashina-za-medali-kogato-voliata-e-po-silna-ot-nedyga-stavash-shampion.391304", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Роден без дясна китка, вече 15 години той играе тенис на маса. Наричат го \"машина за медали\".\r\nСлед няколко медала от европейски първенства Денислав Коджабашев спечели исторически медал за България в тениса на маса. \r\nНа Световното първенство за хора с увреждания в словенския град Лашко българинът завоюва сребърно отличие на сингъл.\r\n\"Това ми дава една любов. За мен това е животът, който сам съм си подредил до този момент и съм много щастлив, че имам възможност да радвам хората. Да им показвам, че независимо от уврежданията можеш да постигаш целите си\", каза Денислав пред Bulgaria ON AIR.\r\nЗавърнал се едва преди ден Денислав Коджабашев вече крачи към следващата си мечта - Олимпийските игри в Токио.", "date": "2018.10.23", "title": "\"Машина за медали\": Когато волята е по-силна от недъга – ставаш шампион!"}
{"url": "https://www.dnes.bg/usa/2018/10/23/dokato-drugite-se-vrazumiat-sasht-uvelichavat-iadreniia-si-arsenal.391305", "text": "Президентът на САЩ Доналд Тръмп заяви, че САЩ ще увеличат ядрения си арсенал, \"докато другите се вразумят\", повтаряйки намерението си да изтегли страната си от споразумението от 1987 г. за премахване на ядрените оръжия със среден и малък обсег, сключено с Русия, предаде ДПА.\n\r\n\"Това е заплаха, отправена към когото си поискате. И тя включва Китай, и тя включва Русия, и тя включва всеки друг, който иска да играе тази игра. Не можете да правите такова нещо. Не можете да ме разигравате\", заяви Тръмп във Вашингтон, преди да потегли за предизборна проява в щата Тексас.\n\n\r\nТой добави, че Москва \"не се е придържала към духа на това споразумение или към самото споразумение\". С този аргумент той обясни плана си за изтегляне на САЩ от договора от 1987 г.\n                    \n                    \n                \r\n\"Китай не е включен в споразумението. Китайците трябва да бъдат включени\", добави той.\n\r\nТръмп припомни, че САЩ имат повече пари, отколкото която и да е друга страна. \"Ние ще увеличим ядрения си арсенал. Докато останалите се вразумят. И когато те го направят, тогава ние всички ще проявим мъдрост и ние ще спрем всичко. И между впрочем ние не само ще го спрем, но ще намалим (ядрения арсенал), нещо, което аз бих искал да направя\", каза Тръмп.", "date": "2018.10.23", "title": "Докато другите се вразумят... САЩ увеличават ядрения си арсенал"}
{"url": "https://www.dnes.bg/akoshtete-vqrvaite/2018/10/23/kakvi-sa-posledicite-ot-vryzka-s-emocionalen-nasilnik.391276", "text": "Емоционалното насилие е сред най-трудните за разпознаване и преодоляване форми на насилие, тъй като неговите белези не са така видими, както насиненото око например. За разлика от физическото и сексуално насилие емоционалният натиск не оставя външни следи, които да го издават. Но ефектът от подобно насилие, за съжаление, може да бъде много дълъг във времето. Възможно е да има разрушително действие върху психиката, самочувствието и да повлияе негативно върху начина на живот и неговото качество.\r\nПоследиците от емоционалното насилие могат да продължат до края на живота на един човек, влияейки на отношенията му с околните, професионалния живот и най-вече емоционалното и психическо здраве.\r\n                    \n                    \n                Последствията могат да бъдат най-често:\r\n\r\nСпоред майското издание от 2005 година на „Журнал за емоционално насилие“, един от най-честите и срещани психологически ефекти от подобно насилие е формирането на прекалено ниски самочувствие и самооценка. Това се дължи на обстоятелството, че насилниците често се фокусират в области, в които тяхната жертва вече има проблеми със самочувствието и ѝ липсва увереност, като например външен вид, тегло, интелигентност, кариера. Това подкопава увереността на потиснатия човек и още повече задълбочава проблемите му с ниската самооценка.\r\n\r\nСпоред същото изследване, споменато в горния абзац, друг сериозен психологически ефект вследствие на емоционално насилие е неспособността да се довериш на хора, близки до теб. Когато връзката навлезе в период на емоционален тормоз, потисканият човек в двойката започва съвсем естествено да губи доверие в насилника си. Но тази липса на доверие се пренася и върху отношенията му с другите хора в неговото обкръжение, дори и с много близки такива.\r\n", "date": "2018.10.23", "title": "Какви са последиците от връзка с емоционален насилник?"}
{"url": "https://www.dnes.bg/notifikacii/2018/10/23/boikot-na-davos-v-pustiniata-zaradi-kashogi.391308", "text": "Саудитска Арабия е домакин на започващата във вторник, 23 октомври, икономическа конференция, върху която хвърля сянка кризата, предизвикана от смъртта на журналиста Джамал Хашоги. Тя накара редица западни лидери и ръководители на международни фирми да бойкотират този форум, който е толкова важен за престолонаследника.\n\r\nКралството, чийто имидж бе силно накърнен от аферата \"Хашоги\", изглежда е безсилно срещу нарастващия отлив на участниците в \"Инициатива за инвестиции в бъдещето\" (Future Investment Initiative -FII), наречена от много медиии \"Давос в пустинята\", пише Франс прес.\n\r\nСлед като преди седмица се очакваше на форума да има над 150 лектори, в събота организаторите скъсиха списъка до 120 души.\n                \n                \r\nМинистърът на финансите на САЩ Стивън Мнучин, управляващият директор на Международния валутен фонд (МВФ) Кристин Лагард и френският министър на икономиката Брюно Льо Мер обявиха, че в крайна сметка няма да пътуват до Рияд. Същото заявиха, че ще направят и австралийските лидери.\n\n\n\n\r\nВодещи медии като Блумбърг, Си Ен Ен и в. \"Файненшъл таймс\" отказаха да изпратят представители на форума.\n\r\nПрез 2017 година, когато бе първото издание на FII, обявен много помпозно, младият престолонаследник Мохамед бин Салман, наречен Ем Би Ес (MBS), бе приветстван като визионер, който съблазнява инвеститорите, говорейки за роботи и представяйки футуристични планове за авангарден мегалополис, наречен НЕОМ.\n\r\nЗа мнозина това издание позволи да Саудитска Арабия да бъде видяна през призма, която е различна от представата за крайно консервативна монархия с икономика, зависеща от петрола.\n\r\nИ тъкмо обратното, изданието 2018-а кристализира международното възмущение срещу саудитска власт, която е готова да заглуши всеки дисидентски глас, какъвто е случаят с Джамал Хашоги, който много пъти е писал срещу Ем Би Ес.\n\r\nСлед като твърдо отрекоха да са замесени в изчезването на журналиста, забелязан за последен път на 2 октомври да влиза в саудитското консулство в Истанбул, саудитските власти в крайна сметка в събота признаха, че той е бил убит в дипломатическа мисия в резултат на \"сбиване\".\n\r\nСпоред Eurasia Group, компания, специализирана в консултациите по пазарните рискове, Ем Би ЕС е изпаднал в \"тежка криза на връзките с обществеността\".\r\n\"Ръководителите на Uber и на JP Morgan са пресметнали, че свързването им в момента с името на Ем Би Ес крие опасност да им струва по-скъпо от загубата на възможността да завладеят парче от саудитската икономика\", пояснява Майкъл Стивънс, експерт в Кралския обединен институт за изследвания в отбраната.\n\r\nЗа някои западни компании обаче залогът е прекалено голям, за да си позволят да пренебрегнат този форум, макар да не планират да пратят най-високопоставените си представители на него.\n\r\nТака например инвестиционните банки HSBC et Crеdit Suisse ще бъдат представени, макар че техните шефове анулираха пътуването си, според Блумбърг нюз.\n\r\nКитайските и руските компании пък не планират да бойкотират конференцията според един от организаторите й.\n\r\nМащабен западен бойкот на форума би могъл да увеличи рисковете от политическа нестабилност в Саудитска Арабия, която е най-големият износител на петрол в света, и да нанесе нов удар на преките чуждестранни инвестиции, които и без това миналата година достигнаха 14-годишен минимум, според данни на ООН.\n\r\n\"Въпреки говоренето за реформите преките чуждестранни инвестиции в Саудитска Арабия продължават да са на ниско равнище, а скандалът (Хашоги) само ще засили несигурността на инвеститорите\", подчерта анализаторската компания Capital Economics.\n\r\nОт месеци наред Ем Би ЕС, на когото кралят Салман на практика е делегирал управлението на текущите дела на кралството, изглежда засилва репресирането на всеки признак на опозиция: арестувани бяха бизнесмени, активисти, борещи се за правата на жените, и духовници с висок сан.\n\r\nПредизвиквайки опасения сред инвеститорите, Рияд реши да оглави скъпоструваща военна коалиция в Йемен срещу тамошните бунтовници. И пак Саудитска Арабия настоя пред съюзниците от Залива да наложат ембарго на съседен Катар.\n\r\nКато анулират участието си в FII, \"големите компании казват на Ем Би Ес \"стига\" авантюризъм, нестабилност и несигурност\", обяснява Чинция Бианко, анализатор за Близкия изток от компанията Gulf State Analytics.\n\r\nСамо че тяхното отсъствие на конференцията крие опасността да предизвика \"непоправими щети\" на търговските им интереси в Саудитска Арабия, предупреждава Ганем Нусейбе, основател на консултантската група Cornerstone Global Associates с централа в Лондон, който застана на страната на саудитските власти в аферата \"Хашоги\".\n\r\nМиналата седмица саудитски бизнесмени призоваха в социалните мрежи страните от Залива и съюзниците на Рияд да бойкотират компаниите, които са анулирали участието си в FII.\n\r\nСамо че такава опасност от бойкот изглежда не влияе на решимостта на компаниите да се разграничат от Саудитска Арабия.\n\r\n\"Да се правим сякаш нищо не е станало? Не и в близко бъдеще\", заяви Грегъри Гоуз, специалист по Саудитска Арабия в Университета Ей енд Ем в Тексас.  \r\n/БТА/\r\n ", "date": "2018.10.23", "title": "Бойкот на \"Давос в пустинята\" заради Кашоги"}
{"url": "https://www.dnes.bg/stranata/2018/10/23/zdravno-prenarejdane-nekorektniiat-platec-dyrjavata.391309", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Здравно пренареждане, нови мегаструктури, повече от 40 страници промени в основните закони в сектора предвижда бюджетът за 2019-та година, след като вчера Надзорният съвет на НЗОК одобри проекта за новата финансова рамка на Касата. Управляващите се похвалиха, че в институцията са вкарани допълнително 490 млн. лв. повече.\n\n\n\r\nСпоред бившия здравен министър Илко Семерджиев обаче допълнителните пари не са заслуга на държавата, а на частниците.\r\n\"Здравноосигурителните вноски са част от осигуровките, които работодателят внася. Реално единственият некоректен платец е държавата, която се крие зад дадени трансфери. Освен това концентрацията на власт или правомощия в държавата става неимоверно голяма\", обясни в \"България сутрин\" Семерджиев.\r\n                    \n                    \n                По думите му има изискване, според което всички лечебни заведения ще трябва да се подложат на процедура на пререгистриране, което е нещо необяснимо.\r\n\"Това решение ще създаде невероятен корупционен потенциал, който със сигурност ще бъде осребрен. Законът за бюджета на Касата не може да оказва структурни и други промени. Това се прави, за да се заобиколи общественото обсъждане. Министърът бяга от отговорност\", категоричен бе бившият здравен министър пред .\r\nТой е на мнение, че освен всички неуредици, се забранява на лекарите да работят на две места, което е противоконституционно решение и ще бъде атакувано в съда.\r\n\"Прогнозирам, че опозицията ще даде на Конституционния съд този бюджет на Касата. Кирил Ананиев бяга по тъча, бяга от отговорност. Странно е парламентът да върши работата на изпълнителната власт\", допълни още той.\n\r\n ", "date": "2018.10.23", "title": "Здравно пренареждане: Некоректният платец – държавата!"}
{"url": "https://www.dnes.bg/stranata/2018/10/23/chetvyrtychnoto-vreme-dyjdovno-v-planinite-sniag.391302", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнешният вторник ще бъде предимно слънчев. В сутрешните часове облачността ще се разкъсва и намалява и следобед над по-голямата част от страната слънчевите лъчи ще си преправят път. Това  на  Симеон Матев.\r\nПо-значителна ще се задържи облачността над планините и югоизточните райони, но валежи са малко вероятни.\n\r\nМинималните температури ще са между 5° и 10°, максималните - между 15° и 20°. Амосферното налягане ще се понижава и ще е малко по-ниско от средното за месеца.\r\n                    \n                    \n                \"В средата на седмицата северозападният вятър ще се усили. С него по-късно през деня в сряда ще започне да нахлува студен въздух, който още през нощта срещу четвъртък ще обхване по-голямата част от страната\", каза още Матев.\r\nОблачността в сряда ще е променлива, по-често значителна, а в четвъртък – от запад намаляваща до слънчево време. На места по преминаващия студен атмосферен фронт ще има превалявания от дъжд, в планините – от сняг. Значителни валежи не се очакват.", "date": "2018.10.23", "title": "Четвъртъчното време: Дъждовно, в планините – сняг!"}
{"url": "https://www.dnes.bg/balkani/2018/10/23/buria-vyv-vmro-dpmne-sled-vota-za-konstitucionni-promeni.391310", "text": "Бившите високопоставени държавни и партийни ръководители Сашо Миялков и Никола Тодоров бяха изключени от ВМРО-ДПМНЕ на заседание на Централния комитет на партията късно снощи, съобщава македонският печат. \n\r\nВ петък бяха изгонени седемте депутати, които гласуваха \"за\" конституционните промени в парламента. Изключен снощи бе и Петър Богоевски от Крушево, който преди това бе освободен от поста заместник генерален секретар на партията.\n\r\nКметът на Кавадарци и заместник председател на ВМРО-ДПМНЕ Митко Янчев и Костадин Богданов, член на Изпълнителния комитет, бяха освободени от постовете им, след като публично призоваха за участие в референдума, като се гласува \"против\" Преспанския договор с Гърция. Двамата принадлежаха към реформаторското крило на партията.\n\n\n\r\n                    \n                    \n                Заместник председателят Александър Николовски съобщи след заседанието, че се е състояло \"историческо заседание на Централния комитет\", на което било \"изчистено лошото и се избистрило доброто\". \"ВМРО-ДПМНЕ приключва с бремето от миналото и продължава напред силно и реформирано\", каза Николоски.\n\r\nТой обвини изключения Миялков - дългогодишен директор на Управлението за сигурност и контраразузнаване и братовчед на бившия премиер Никола Груевски, че участвал в осигуряването на мнозинство от две трети за гласуване на започване на конституционните поправки в парламента. Миналата година Миялков подаде оставка от всичките си постове в партията, а вчера отрече да е замесен в осигуряването на мнозинството в парламента, пише БТА.\n\r\nМиялков е един от главните обвиняеми от Специалната прокуратура по четири дела. Преди заседанието на ЦК той призова за единство в партията, но и напомни, че ВМРО-ДПМНЕ винаги е била партия с прозападна ориентация.\n\r\nЗа Груевски нямало информация да е участвал в осигуряване на мнозинството в Собранието.\n\r\nВМРО-ДПМНЕ поиска от прокуратурата да разследва информациите за натиск, заплахи, шантаж и подкупване на депутати.\n\r\nХристиян Мицкоски предложи на ЦК да се свика извънреден конгрес на партията, на който да бъде поставен въпросът за гласуване на доверие в него като председател. ЦК единодушно отхвърли предложението, защото смята, че няма необходимост от извънреден конгрес и председателят има пълна подкрепа, заяви Николовски.\n\r\n ", "date": "2018.10.23", "title": "Буря във ВМРО-ДПМНЕ след вота за конституционни промени"}
{"url": "https://www.dnes.bg/obshtestvo/2018/10/23/intelekt-sreshtu-iznasilvach-razkazyt-na-advokat-kamenarska.391315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНападнатата адвокатка Валентина Каменарска приветства решението на съда да остави нападателят й в ареста с мярка за неотклонение - задържане под стража. \n\r\nМиналият четвъртък 35-годишният Евгени Костов се опита да изнасили адвокатката, чиито услуги е ползвал повече от 8 пъти. Той я заключил в банята на кантора ѝ, където повече от час упражнявал физическо насилие над жертвата си. \n\r\nПред камерата на  Костов каза, че не си спомня за това си деяние, а пред съда обясни, че страда от параноична шизофрения и на два пъти е лежал в държавна психиатрична болница \"Свети Иван Рилски\".\n\n\n\n\n                    \n                    \n                \r\nПо думите на адвокат Каменарска решението на съда да остави Костов зад решетките е правилно, защото нападателят ѝ е опасен за обществото.\r\n\"Цялата му постъпка бе обмислена. Той влезе през вратата, държеше се необичайно. Отвори вратата на банята, дойде при мен, вдигна ме и ме вкара там. Бяхме в банята в продължение на час. Тъй като блокът е необитаван и има само работници, аз крещях и виках за помощ, но никой не дойде\", обясни пред Bulgaria ON AIR нападнатата адвокатка.\r\nТя допълни още, че в процеса на нападение е била съблечена, като някои от дрехите са били разкъсани, но до изнасилване не се е стигнало.\r\n\"Битката се водеше в по-голямата си част на интелектуално ниво. Опитах се през цялото време да го разсейвам и разконцентрирам. Като му говорех, той се разсейваше. Имам няколко удара в челюстта и на други части от тялото. Той в началото директно си каза, че иска сексуален акт с мен. В прав текст каза: \"Сега ще те изнасиля\", каза още Каменарова.\r\nТя не поиска да коментира случая с нападнатия екип на Bulgaria ON AIR, който отиде да отрази нападението.\r\nВсе пак тя каза, че не подкрепя насилието, защото журналистите са били там, за да си свършат работата.", "date": "2018.10.23", "title": "Интелект срещу изнасилвач: Разказът на адвокат Каменарска"}
{"url": "https://www.dnes.bg/obshtestvo/2018/10/23/slivane-na-fondove-komisii-eksperimenti-s-nzok.391311", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФондът за лечение на деца и Комисията за лечение в чужбина ще преминат за управление към Здравната каса, както и ще бъде създаден нов орган – Агенция по медицински одит, който ще обедини функциите на Изпълнителната агенция по трансплантации и на Изпълнителната агенция по медицински одит, за да се изразходват по-ефективно средствата от бюджета на Касата.\r\nЗа целта ще се направи и трансфер от 16 милиона лева от Министерството на здравеопазването към новата мегаагенция.\n\n\n\n\r\n\"Толкова много промени в законодателството не бива да бъдат поднасяни през \"задния вход\" чрез преходни и заключителни разпоредби, без обсъждане. Това беше истинска изненада\", коментира в студиото на \"България сутрин\" журналистът Мария Чернева.\r\n                    \n                    \n                По думите ѝ няма нищо лошо в това Фондът за лечение на деца да премине към Здравната каса, но въпросът бил как това ще се случи. А към момента все още нямало яснота точно кои негови функции ще бъдат поети от НЗОК.\r\nМярката е залегнала като част от реформите, които ще предприеме ресорният министър Кирил Ананиев, заедно с обединяването на Изпълнителната агенция по трансплантация и Изпълнителната агенция \"Медицински одит\".\n\r\nПациентски организации вече коментираха, че \"този експеримент с болните деца\" не трябва да се прави сега. Според тях касата няма капацитет да обработва заявленията на родителите, които понастоящем постъпват във фонда.\n\r\n\"Ще се наложи НЗОК да овладее още няколко звена, които да управлява по възможно най-оптималния, както за пациентите, така и за финансовия ресурс начин. Препоръчително е всяко едно ведомство да се отвори към всички заинтересовани страни, за да бъде максимално добре за всички\", подчерта здравният икономист Аркади Шарков пред .\n\r\nНадзорният съвет на Националната здравноосигурителна каса (НЗОК) одобри окончателно проектобюджета на обществения фонд за следващата година с пълен консенсус, като бюджетът е с 490 милиона лева повече от тази година. В тази сума има 50 милиона лева остатък от предишни години, с който Касата ще може да разполага догодина.\n\r\nПромените предстои да се обсъждат от Националния съвет за тристранно сътрудничество и Министерския съвет, след което да се гласуват в парламента.", "date": "2018.10.23", "title": "Сливане на фондове, комисии... Експерименти с НЗОК?"}
{"url": "https://www.dnes.bg/sofia/2018/10/23/kaji-zele-kameri-ulovili-kradeca-na-roleks-a.391314", "text": "От СДВР разпространиха снимки на джебчията, задигнал часовник \"Ролекс\" за 90 000 лева от магазин в центъра на София.\n\r\nПреди дни, по обяд, мъжът влязъл в магазина, представил се за чужденец като разговарял на английски със силен акцент.\r\nСеднал на маса в магазина и изискал от продавача да му покаже различни часовници.\r\nСлед 40-минутно омайване и въпроси за всеки аксесоар ловката ръка на крадеца прибрала в джоба скъпия \"Ролекс\".\r\nПолицията търси сега съдействие от хора, които имат информация за извършителя да съобщи в най-близкото поделение на МВР или да се обади на телефон 112.", "date": "2018.10.23", "title": "Кажи \"зеле\": Камери уловили крадеца на \"Ролекс\"-а"}
{"url": "https://www.dnes.bg/sofia/2018/10/23/vijte-kyde-niama-da-ima-voda-na-24-oktomvri-v-sofiia.391322", "text": "На 24 октомври 2018 г. (сряда), във връзка с монтаж на спирателен кран на ул. \"Хаджи Димитър“ с. Лозен , се налага спиране на водоподаването от 09:30 до 19:00 часа на клиентите на \"Софийска вода\", живеещи в района на: ул. \"Могила“, ул. \"Свети Спас“, ул. \"ул. \"Васил Левски“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Могила“ ъгъла с ул. \"Суходол“.\n\r\nНа 24 октомври 2018 г. (сряда), във връзка с подмяна на спирателни кранове на ул. \"Хубава Яна“ с. Яна , се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: с. Яна\n                    \n                    \n                \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес:пред кметството.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.10.23", "title": "Вижте къде няма да има вода на 24 октомври в София"}
{"url": "https://www.dnes.bg/zvezdi/2018/10/23/richi-ostana-bez-rozmari-kali-s-jelanie-da-go-bie.391316", "text": "Манекенката Розмари напусна къщата на VIP Brother, след като не успя да се пребори за зрителския вот с другите двама номинирани - Петко и Стефан.\r\nНа излизане тя сподели, че е благодарна на Ваня и харесва Ричард, защото е добър и е загрижен за семейството си. \r\nМоделът даде щита на Ваня, а не на Ричи, защото: \"Трябва да е мъж и да се справя сам\".\r\nПо-рано в шоуто Розамари трябваше да отговаря на въпроси на съквартирантите и основно питанията бяха за нейния годеник. Тя призна, че преди да влезе в шоуто е имала проблеми във връзката си и затова се случила закачката между нея и фитнес инструктора.\r\nРичард продължава да бъде в центъра на вниманието след изцепките и отношението си към Розмари. Една от коментаторките - Кали, пък заяви, че е готова да влезе в къщата и да му \"шибне една в лицето\". \r\n                    \n                    \n                Нейното желание беше удовлетворено и тя нахлу вътре. Кали беше видимо бясна и заяви в лицето на Ричи, че е \"супер жалък\" и няма никакво възпитание. \r\nРичи пък беше като гръмнат от неочакваната атака. По-рано той изпадна в амок и от песента на съквартирантите, осъзнавайки, че всички ще го подиграват след шоуто.", "date": "2018.10.23", "title": "Ричи остана без Розмари, Кали с желание да го бие"}
{"url": "https://www.dnes.bg/stranata/2018/10/23/za-godina-gubim-330-mln-leva-ot-dalaveri-na-firmi-s-oboroti.391295", "text": "Около 330 млн. лева губи хазната годишно от неотчитане на обороти. Данъчните се надяват с промени в наредбата за за регистриране и отчитане на продажби в търговските обекти чрез фискални устройства да вкарат във фиска 150 млн. лева. Това стана ясно от думите на говорителят на Националната агенция по приходите (НАП) Росен Бъчваров.\n\r\nДържавата ще се опита да изкара \"на светло\" оборотите на големи търговци, основно дискотеки и ресторантьори, предаде \"Монитор\". Основните промени засягат търговците, производителите на фискалните устройства, създателите на софтуери за управление на продажбите и електронните магазини. От НАП въвеждат нови изисквания към софтуерите, които управляват търговската дейност, електронните магазини влизат в регулация, а оттук нататък техниците и сервизите ще подлежат на разрешителен режим от Българския институт по метрология. Последното се дължи на факта, че техниците си позволяват намеса във фискалните устройства с цел манипулиране.\n                    \n                    \n                \r\n\"Загубите за бюджета от укриване на приходи от търговците на едро и дребно надвишават дори загубите, които се търпят от организирани ДДС измами\", призна Васил Панов, директор на \"Данъчно-осигурителен контрол\" в НАП.\n\r\nГолемите търговци, като магазини, ресторанти и нощни заведения, работят със софтуер за управление на продажбите, с промените ще бъдат избегнато възможността за изпращане на само част от продажбите към НАП чрез наподобяващи фискални бележки от принтери. По данни на НАП при 70 на сто от проверките се установява, че чрез софтуерите се манипулира данните.\n\r\nПодобни загуби идват и от заведения с големи обороти всяка нощ, при които при проверки се установява, че съхраняват данните от продажбите си в Северна Америка. \"Това не е случайно, защото извличането на информацията за натрупания оборот, е невъзможно\", смята Бъчваров. С промените данъчните инспектори ще може да проследят кои е произвел софтуера за продажбите в обекта, кои използва програмите и къде точно се записва информацията. Според разпоредбите, които вече влязоха в сила, продажбата ще се отчита пред данъчните до пет минути по електронен път.\n\r\nЩе се създаде и публичен регистър за търговците, които извършват електронна търговия, които ще бъде качен на сайта на НАП. Към момента данъчните отчитат, че сигналите от гражданите за измами са се изравнили почти по равно между електронните магазини и физическите магазини.\n\r\nДо 31 март 2019 г. 202 000 касови апарата трябва да бъдат приведени с новите изисквания на наредбата. Точно половината няма нужда бъдат сменяни, защото те могат да бъдат доработени с промяна в техния софтуер.\n\r\nВсички, регистрирани по ДДС компании, които притежават тези 202 000 апарата трябва да приведат дейността към изискванията.\n\r\nВсеки търговец, които използва софтуер за управление на продажбите, който е свързан с фискален принтер или фискално устройство, до края на март на 2019 г. в случай, че е регистриран по ДДС, трябва да приведе софтуерът да управлява всички фискални устройства в търговския обект и производителя на софтуера да го преправи, така че да не му позволя произволно печатане на фалшива касова бележка или всяка втора или трета бележка да не бъде записвана във фискалната памет на устройството.\n\r\nЗа всички останали компании, нерегистрирани по ДДС, срокът е до края на юни 2019 г. Това са по-малките търговски обекти и за тях същото трябва да се случи – или промяна на софтуера, или смяна на касовия апарат или свързване на софтуера за управление на продажбите с фискалното устройство в търговския обект.\n\r\nГолемите търговци, каквито са веригите за храни и стоки, и ползват т.нар. интегрирани системи, ще трябва да приведат дейността си до края на 2019 г.\n\r\nБраншовите организации се оплакаха, че сроковете за въвеждане на новите изисквания на наредбата са твърде кратки. Затова настояват вместо от 31 март 2019 г. изпълнението й влезе в сила от началото на 2020 г. От НАП коментираха, че всяко нововъведение в данъчната политика се възприема винаги на нож, затова са подготвили разяснителна кампания.\n\r\nДо края на тази седмица всички сервизни фирми за поддръжка на фискални системи ще получат инструкции и описания с промените в законодателството. Такова персонално писмо от НАП ще получи и всяко едно регистрирано по ДДС лице, в което ясно и подробно са описани сроковете, предстоящите стъпки, възможностите софтуерно фискалните устройства да бъдат доработени, или ако не могат, да се види каква хардуерна промяна трябва да се извърши, разясни говорителят на НАП.\n\r\nНа сайта на приходната агенция пък ще бъде пуснат софтуерен инструмент, който позволява на всеки търговец да провери дали софтуера, който той използва, е годен за управление на продажбите по смисъла на новите разпоредби чрез отговор на няколко въпроса.\n\r\nТърговците, които приемат плащания по банков път, няма да правят промени, защото нямат касови апарати. Санкциите, които грозят търговците, са до 2000 лева, но и запечатване на търговските обекти.\n\r\nНа пазара се продават касови апарати между 150 и 400 лева, на по-новите устройства ще се наложи само \"ъпгрейдване\" със софтуер. Отделно подмяната на устройствата влиза в графата разходи, признати за данъчни цели, коментира говорителят на НАП, така че търговците няма да бъдат ощетени.", "date": "2018.10.23", "title": "За година: Губим 330 млн. лева от далавери на фирми с обороти"}
{"url": "https://www.dnes.bg/obshtestvo/2018/10/23/platila-li-e-bylgariia-zlato-na-rusiia-za-osvobojdenieto-si.391266", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ българската история има много теории на конспирацията. Една от тях е за това платила ли е България злато за свободата си на Русия.\r\n\"Тук се смесват реално съществуващи факти, като това че България е платила издръжката на руската армия по време на Временното руско управление с 10 милиона златни рубли, с легендарната версия за златно съкровище на Вълчан войвода, натоварено на седем каруци и дадено на руснаците за да ни освободят\", коментира журналистът Стойчо Керев в Операция \"История\" по \r\nВ студиото бяха разказани и други конспиративните теории, че името Кирилица на нашата азбука е заблуда, тъй като тя е създадена от Св. Климент Охридски, а Светите братя Кирил и Методий са създали глаголицата, че Георги Димитров е бил убит от НКВД заради идеята му заедно с Йосип Тито да правят Балканска федерация и народнодемократично управление, което е по-различно от властта от съветски тип. \r\n                    \n                    \n                Коментирани бяха и темите има ли масонски символи на банкнотата от един американски долар и защо съдбата на България е важна за големите световни сили.\n\r\n ", "date": "2018.10.23", "title": "Платила ли е България злато на Русия за Освобождението си? "}
{"url": "https://www.dnes.bg/sofia/2018/10/23/restrikcii-za-parkiraneto-lozenec-nai-zasegnat.391291", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         На прага на поредното разширяване на \"Зелената зона\" в София, вече се обсъждат нови рестрикции за паркирането. Новите правила ще засегнат най-вече \"Лозенец\", където паркирането става платено навсякъде, предаде Bulgaria ON AIR.\n\n\r\n\"Зелената зона\" ще обхване и така наречения горен \"Лозенец\" - паркирането ще е лев на час и ще можем да оставим колата си до 4 часа. А в столицата все повече се мисли как да се реши проблемът не само в центъра, но и в кварталите.\r\nСледващата голяма тема е как може да се увеличат пешеходните зони. Единият вариант е колите по \"Цар Освободител\" да изчезнат.\r\nКак се променят правилата от 1 ноември и чакат ли ни нови пешеходни зони – вижте във видеото.\r\n ", "date": "2018.10.23", "title": "Рестрикции за паркирането: \"Лозенец\" най-засегнат!"}
{"url": "https://www.dnes.bg/zvezdi/2018/10/23/izabel-gular-na-34-brazilskiiat-angel.391212", "text": "\n\r\nНа 23 октомври своя 34-ти рожден ден празнува популярният бразилски модел Изабел Гулар. Родена през 1984 година в Сао Карлос, Сао Пауло, в модните среди тя добива известност като един от \"Ангелите на Victoria's secret\". Позната е и от съвместната й работа с Armani.\n\r\nНа модния подиум тя е дефилирала за модни икони и дизайнери като Оскар де ла Рента, Валентино, Шанел, Майкъл Корс, Ралф Лорън, Стела Маккартни и много други.\n\r\n\n\r\nПълното й име е Мария Изабел Гулар Дурадо.\n\r\nЗвездата от модния подиум е от италиански произход и има четирима братя и една сестра.\n                    \n                    \n                \r\nЗапочва да се занимава с мода още на 14-годишна възраст, като е забелязана, докато пазарува.\n\r\nЗаради височината й в училище са й лепнали прякора \"жирафа\".\n\r\nТя се появява за първи път в Victoria's Secret Fashion Show през 2005 година, при това като ангел. Въпреки, че тя вече не е ангел, Изабел влезе в дефилетата за 2008, 2009, 2010, 2011, 2012 и 2013 на популярното шоу.\n\r\nВисока е точно 177 см.\n\r\nЕдин от братята й страда от диабет. Именно затова тя е подела кампания за борбата с диабета сред децата в Бразилия.\n\r\nУчаствала е в един епизод на хитовия сериал \"Двама мъже е половина\". Това е епизод 9 от четвъртия сезон на сериала.", "date": "2018.10.23", "title": "Изабел Гулар на 34: Бразилският ангел"}
{"url": "https://www.dnes.bg/stranata/2018/10/23/tir-se-obyrna-na-trakiia-dvijenieto-e-ogranicheno.391294", "text": "Временно е ограничено движението по АМ \"Тракия\" при км 108, в посока София поради обърнат ТИР. Трафикът в посока София се осъществява по обходен маршрут: от пътен възел \"Цалапица\" по път I-8 Цалапица - Пазарджик - път II-37 Пазарджик - Гелеменово до пътен възел \"Гелеменово\", предаде БТА.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.10.23", "title": "ТИР се обърна на \"Тракия\". Движението е ограничено"}
{"url": "https://www.dnes.bg/snimka-na-denia/2018/10/23/studyt-se-otlaga-temperaturite-dnes-do-20-c.391296", "text": "В сутрешните часове на деня облачността ще се разкъсва и намалява и след обяд над по-голямата част от страната времето ще е предимно слънчево. По-значителна ще се задържи облачността над планините и югоизточните райони, но валежи са малко вероятни. \r\nВечерта вятърът в Дунавската равнина ще започне да се ориентира от запад-северозапад и да се усилва. Преобладаващите минимални температури ще са между 5 и 10 градуса, максималните - между 15 и 20 градуса, сочи  на НИМХ.\r\nНад крайните южни райони на Черноморието облачността ще е предимно значителна, но ще е почти без валежи. Над останалата част облачността временно ще намалее и ще преобладава слънчево време. Максималните температури ще са 17-19 градуса, близки до температурата на морската вода. Вълнението на морето ще е 2 бала.\r\n                \n                Над планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11 градуса, на 2000 метра - около 4 градуса.\r\nАмосферното налягане ще се понижава и ще е малко по-ниско от средното за месеца. В средата на седмицата ще се усили северозападният вятър. С него по-късно през деня в сряда ще започне да нахлува студен въздух, който още през нощта срещу четвъртък ще обхване по-голямата част от страната. Облачността в сряда ще е променлива, по-често значителна, а в четвъртък - от запад намаляваща до слънчево време.\r\nНа места по преминаващия студен атмосферен фронт ще има превалявания от дъжд, в планините - от сняг. Значителни валежи не се очакват. Със застудяването в отделни райони на Предбалкана през нощта срещу четвъртък е възможно да прехвърчи сняг. Ветровито ще остане времето в четвъртък, когато минималните температури ще са между 2 и 7 градуса, а максималните - между 9 и 14 градуса.", "date": "2018.10.23", "title": "Студът се отлага. Температурите днес до 20°C"}
{"url": "https://www.dnes.bg/notifikacii/2018/10/23/trymp-za-smyrtta-na-kashogi-zagovor-nerazvil-se-po-plan.391298", "text": "Президентът на САЩ Доналд Тръмп заяви в интервю за Ю Ес Ей Тудей, че вярва, че смъртта на саудитския журналист Джамал Кашоги е \"заговор, който не се е развил по плана\", предадоха Ройтерс и ТАСС.\n\n\r\nТръмп каза още, че е обсъдил ситуацията с престолонаследника на Саудитска Арабия принц Мохамед бин Салман.\r\n\"Той каза, че няма нищо общо с това, че кралят на Саудитска Арабия също няма нищо общо с това\", каза Тръмп, визирайки принца. Президентът обаче отказа да отговори на въпроса дали вярва на това обяснение, предаде БТА.\r\nАмериканският президент Доналд Тръмп първоначално заплаши с драстични последици за смъртта на Кашоги, а след това изведнъж нарече саудитската декларация \"правдоподобна\".\r\n                \n                Тръмп отново преобърна мнението си в нощта срещу неделя.\r\nПопитан от журналисти дали е доволен от това, че Саудитска Арабия е уволнила двама съветници, Тръмп заяви: \"Не, не съм доволен, докато не намерим отговора, но това е голяма първа стъпка, добра първа стъпка, но искам да получа отговори\". Той обясни, че е възможно принц Мохамед бин Салман да не е бил наясно с плановете за убийството.\r\nДиректорът на ЦРУ Джина Хаспъл пътува към Турция, за да работи по разследването на смъртта на саудитския журналист  в саудитското консулство в Истанбул, предаде Ройтерс, като се позова на запознат с въпроса източник.\n\r\nСъщевременно американската телевизия Ен Би Си съобщи, че посланикът на Саудитска Арабия в САЩ принц Халед бин Салман бин Абдел Азиз Ал Сауд е приел във Вашингтон Кашоги преди няколко месеца, предаде ТАСС.\r\nКашоги бил в дипломатическата мисия на Саудитска Арабия във Вашингтон в началото на годината за регулярни консулски въпроси.\r\nДипломат, който го разпознал, съобщил на посланика, който приел Кашоги в кабинета си и провел половинчасов разговор с него. Посланикът принц Халед е по-малък брат на престолонаследника на Саудитска Арабия - принц Мохамед бин Салман. За какво са си говорили той и Кашоги не става ясно. Пред приятел Кашоги казал, че разговорът бил приятелски. Според източници по това време Рияд полагал активни усилия да убеди журналиста доброволно да се върне в родината си.\n\r\n\n\r\n\r\n ", "date": "2018.10.23", "title": "Тръмп за смъртта на Кашоги: Заговор, неразвил се по план!"}
{"url": "https://www.dnes.bg/notifikacii/2018/10/23/v-plen-na-loshoto-vreme-tornado-v-kipyr-reki-v-rim.391297", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Европа в плен на лошо време. Мощно торнадо се изви в Кипър. Стотици хора останаха без дом. А в Рим улиците се превърнаха в реки след проливен дъжд. В района падна и градушка.\n\r\nУраганът разруши покривите на 40 къщи в две селца в Кипър. Силният вятър е отнесъл слънчевите панели, метални конструкции и огради. За щастие пострадали няма, предаде .\n\r\nЗаради торнадото е спряно електричеството и водоподаването. Природната стихия е нанесла щети за милиони.\n\r\nХората, останали без покрив над главите си са потърсили подслон при свои близки. Много са и настанените в хотели.\n                \n                \r\nА в италианската столица Рим улиците се превърнаха в реки само за няколко минути след поройния дъжд, който се изля над града.\n\r\nЗа 30 минути над източните райони паднаха над 70 литра дъжд на квадратен метър. Няколко метростанции бяха затворени. В някои райони удари и градушка, която запуши изцяло отводнителните канали. Големи ледени късове се носеха по улиците.\n\r\nПоредицата от мощни бури, които преминават през Италия са в резултат на необичайно бурното време в Средиземноморието. Миналата седмица проливни дъждове и силен вятър бушува и в Испания. А един човек загина в провинция Малага.\n\r\n ", "date": "2018.10.23", "title": "В плен на лошото време: Торнадо в Кипър, реки в Рим..."}
{"url": "https://www.dnes.bg/obshtestvo/2018/10/23/vmro-reshava-za-ostavkata-na-simeonov-i-sega.391299", "text": "Днес трябва да стане ясна позицията на ВМРО за исканата оставка на вицепремиера Валери Симеонов. Това ще се случи след заседание на т.нар. малка коалиция между трите партии и Обединените патриоти.\r\nДо искане на оставката на вицепремиера се стигна след като Симеонов нарече в телевизионно интервю майките на деца с увреждания \"кресливи жени\" с \"уж болни деца\".\n\n\n\n\r\nСамият вицепремиер обясни в социалните мрежи, че думите му са били извадени от контекста, но също така заяви, че не се отказва от думите си и, че \"истината боли\".\r\nПремиерът Бойко Борисов поиска от Валери Симеонов извинение, но обясни, че оставката му не подлежи на дневен сред.\r\n                    \n                    \n                В същото време и Симеонов заяви, че ще подаде оставка, само ако му бъде поискана и от премиера Бойко Борисов, и от лидерите на ВМРО и \"Атака\" Красимир Каракачанов и Волен Сидеров. Политическото доверие от \"Атака\" е снето, но премиерът предупреди, че ако поиска оставката силово, правителството ще падне.\r\nПрез това време пред сградата на Министерски съвет майки на деца с увреждания, както и други граждани се събраха на протест и поискаха свалянето на Валери Симеонов от поста вицепремиер.\n\r\nМайките заявиха, че решението е спонтанно, не е планирано от тях, а е взето от останалите граждани на протеста.\n\r\n\"Обвиняват ни, че дестабилизираме правителството. Според мен премиерът трябва да види дали вицепремиерът Симеонов не дестабилизира правителството точно сега, когато има поети ангжименти и нещата почнаха да се случват по законодателството\", коментира пред журналисти Мая Стоицева, една от протестиращите майки от инициативата \"Системата ни убива\".  ", "date": "2018.10.23", "title": "ВМРО решава за оставката на Симеонов. И сега?"}
{"url": "https://www.dnes.bg/index/2018/10/23/receptata-dnes-nai-podhodiashtiiat-desert-za-zodiia-ribi.391215", "text": "Рибите са вечният оптимист на зодиака. Това е зодията, която сякаш винаги е с розови очила на носа, игнорира негативното и се стреми към високи идеали. Това, което още е присъщо на Рибите е афинитетът им към лукса, пищността и изискания стил. Затова едва ли е изненада, че десертът, който им подхожда идеално е богата торта със сметана и смокини, сочна, предлагаща експлозия от вкусове и текстури.\r\n \r\nНашето предложение е за изкусителна .\r\n \r\n:\r\n \r\n\r\n6 яйца\r\n200 г захар\r\n200 г брашно\r\n50 г масло\r\n1 ванилия\r\nЗа сиропиране на блата прясно мляко или коняк\r\nсчукани орехи за поръсване на тортата\r\n\r\n2 кофички заквасена сметана от по 500 г\r\n1 бурканче сладко от смокини 260 г\r\nПлодовете се нарязват на ситно и се смесват със сметаната.\r\n \r\n\r\n \r\nВ купа с помощта на миксер разбийте маслото, захарта, яйцата. Пресейте брашното и го добавете постепенно заедно с ванилията. Намаслете и набрашнете форма за торта (с диаметър 22 см) и изсипете тестото за блата. Печете в предварително загрята фурна на 180 градуса за около 30 минути. Оставете блата да се охлади добре. Прехвърлете го в голяма чиния за торта и с помощта на нож го разрежете на три блата. Сиропирайте първия блат с прясно мляко или коняк и намажете с крема. След това сложете втория блат и отново сиропирайте и намажете със смокиново-сметановия крем. Поставете и последния блат, сиропирайте и намажете обилно тортата с останалия крем. Поръсете със счукани орехи и украсете с няколко нарязани смокини от сладко или пресни.\r\n\r\n\r\n ", "date": "2018.10.23", "title": "Рецептата Dnes: Най-подходящият десерт за зодия Риби "}
{"url": "https://www.dnes.bg/notifikacii/2018/10/23/strelbata-po-ofis-sgrada-iznenadala-raboteshtite.391300", "text": "Няма пострадали при стрелбата по офис сградата на улица \"Бойчо Войвода\" в столичния квартал \"Яворов\" снощи. \r\nВ офиса все още е имало хора, които са работили, съобщава bTV. \n \r\nСигналът е подаден малко след 20 ч., а на място са изпратени няколко полицейски екипа.\r\nВсе още не е ясно с какво оръжие е стреляно. До момента извършителят не е заловен.\r\nВ офиса има 4-5 частни фирми.\r\nТази сутрин пред сградата имаше запечатан автомобил, който най-вероятно е обект на разследването. Предстоят още огледи. \r\n ", "date": "2018.10.23", "title": "Стрелбата по офис сграда изненадала работещите "}
{"url": "https://www.dnes.bg/televizia/2018/10/23/po-sledite-na-cenni-artefakti-v-da-narisuvash-prestyplenie.391324", "text": "Реставрацията на ценни артефакти и картини стават ключ към разкриване на престъпления в руския сериал \"Да нарисуваш престъпление\". Талантливата реставраторка на произведения на изкуството Александра става основен помощник на полицията.\r\nСаша (Елена Великанова) получава поредната поръчка за възстановяване на артефакт – средновековни панели. Денят, в който ценната находка трябва да бъде доставена до работилницата й, изглежда съвсем обикновен, докато доставчикът не спира пред дома й.\r\nНа метри от входната врата, куриерът е убит, а древния панел – откраднат. Така Саша става неволен участник в разследването на престъплението, чието разкриване е свързано с историята на артефакта, придобит от търг на антики в Белгия.\r\n                    \n                    \n                Полицията, начело с инспектор Греков (Максим Щеголев), започва разследване, в което основен помощник е Саша. Заради уменията си младата реставраторка продължава да сътрудничи на полицията и за други криминални случаи. Между Саша и инспектор Греков се заражда любовна авантюра, но скоро чувствата им са подложени на изпитание.\r\nУбийството на известен антиквар е поредният случай, който екипът на инспектор Греков трябва да разреши, но без помощта на Саша. Реставраторката се оказва последният човек, видял антикваря жив, което я прави основен заподозрян за убийството.\r\n \"Да нарисуваш престъпление“ стартира на 22 октомври и може да се гледа всяка делнична вечер от 20:30 часа по телевизия .\r\n\r\n ", "date": "2018.10.23", "title": "По следите на ценни артефакти в \"Да нарисуваш престъпление\""}
{"url": "https://www.dnes.bg/cars/2018/10/23/te-izbraha-terminal-2-i-ostaviha-sled-sebe-si-troshki-14-na-broi.391313", "text": "14 автомобила са зарязани на паркинга на столичното летище и никой не ги търси, съобщиха от аеропорта пред \"Монитор\".\r\nВозилата не \"висят\" на обществените паркинги на летището, а са преместени на специално обособена зона.\r\n\"При установяване на коли с по-дълъг престой се уведомява Гранична полиция, за да се провери дали автомобилът се издирва. Ако той не се издирва, се изпраща запитване до КАТ за установяване на собственика му. По официален път собствениците се приканват да заплатят дължимите суми. В случай че не последва реакция, колите се преместват на специално обособен паркинг извън територията на обществените паркинги\", обясниха от Летище \"София\" процедурата за действие при непотърсените автомобили.\r\n                    \n                    \n                От там поясниха, че обществените паркинги се използват и от хора, които за дълго време напускат страната и оставят автомобилите си, като не били малко случаите, когато клиенти на паркингите заплащат престой за повече от половин година.\r\nВ последните години на 12 хиляди коли, зарязани по софийските улици, са поставени стикери за доброволно преместване. Въпреки бележката за премахването на возилото голяма част от тях продължават да гният по улиците.\r\nАко собствениците не решат доброволно да приберат бричките си, процедурите по принудителното премахване са тромави. След като инспектори поставят стикер за преместване, собственикът на старата кола има 3 месеца срок да я махне от общинския или държавния имот, върху който е паркирал. Ако не го направи, комисията отива на място втори път. Тогава в присъствието на служител от КАТ или на Столичния инспекторат возилото се вдига и се откарва на площадка за временно съхранение.\r\n\"Наистина е по-евтино собственикът да я предаде сам за вторични суровини отколкото да чака общината, защото когато процедурата приключи, ние я караме на наказателен паркинг и всеки ден му се начислява такса. В негов интерес е сам да си премахне превозното средство, след като не е в експлоатационна годност\", коментира зам.-кметът по финанси на София Дончо Барбалов.\r\nПо данни на \"Монитор\" към края на юни в специализираните гаражи в столицата има 227 коли, които са били неправилно паркирани и са преместени с паяк.\r\nСобствениците на возилата, освен че трябва да заплатят глоба за вдигането с паяк на стойност 60 лв., дължат и по 2 лв. за всеки час, който колата им е прекарала на паркинга.\r\nТака натрупаните задължения към ЦГМ достигат 6 963 038 лв.", "date": "2018.10.23", "title": "Те избраха Терминал 2 и оставиха след себе си... трошки, 14 на брой"}
{"url": "https://www.dnes.bg/football/2018/10/23/turci-si-haresaha-zvezda-na-cska.391318", "text": "Елитният турски Трабзонспор е имал свой съгледвач на \"Българска армия\" за мача ЦСКА -Етър (3:0), обявиха медии в югоизточната ни съседка. Пу­бликациите сочат, че клубът е наблюдавал двама от фут­болистите на червените, пише \"Тема спорт\".\r\nЕдиният със сигурност е Мауридес, към когото още преди месец стана ясно, че Трабзон проявява интерес. Другият по всяка вероятност е някой от младите български играчи в състава.\r\nТрабзонспор е един от традиционните турски клубове, сред тези с най-много участия в елита. В момента тимът заема 7-о място в Суперлигата от 18 отбора и се бори за евроквота.\r\nФутболисти на ЦСКА са следени и от други клубове в Европа и Азия, като най-голя­мо внимание привличат Десподов и Мауридес. През лято­то армейците трансферираха Каранга в китайския Хенан за над 6 милиона лева.", "date": "2018.10.23", "title": "Турци си харесаха звезда на ЦСКА"}
{"url": "https://www.dnes.bg/usa/2018/10/23/zloveshto-63-myrtvi-bebeta-v-pogrebalno-biuro-v-detroit.391323", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПри обиск на погребално бюро в Детройт - американските власти се натъкнали на труповете на 63 бебета. \r\nСамоличността им все още се изяснява, а погребалното бюро беше затворено от органите на реда.\r\nПри обиска полицията се натъква на ужасяваща гледка - телата на децата били скрити в кутии и хладилни камери. \r\nУстановено е, че някои от бебетата са починали през 2015 година, но не е издаден смъртен акт, съобщава \r\nСвидетел посочва, че вече е съдил погребалния дом заради съхраняването на мъртвородени и живородени бебета в университетската морга, без знанието на родителите.\r\n                    \n                    \n                Ужасяващото откритие се случва само седмица след като в друго погребално бюро са открити телата на други 11 бебета. Според полицията засега не е установена връзка между двата случая. Предполага се обаче, че става въпрос за неиздадени смъртни актове и нежелани от родителите погребения.\r\nСпоред законите в Мичиган управителите на погребални домове, които държат органи повече от 180 дни, могат да бъдат осъдени на 10 години затвор.\r\n ", "date": "2018.10.23", "title": "Зловещо: 63 мъртви бебета в погребално бюро в Детройт"}
{"url": "https://www.dnes.bg/televizia/2018/10/23/borba-za-kachestveno-zdraveopazvane-v-iaponskiia-doktor-h.391325", "text": "В света на професионализма и борбата за качествено здравеопазване и хуманност към пациентите ни въвлича новият медицински сериал \"Доктор Х\".\r\nПървата ключова съставка в японската продукция е главната героиня - Даймон Мичико, млада и амбициозна лекарка с неподвластен характер. \r\nВ ролята й влиза бившият модел Риоко Йонекура, която получава за превъплъщението си в Доктор Х приза \"най-добра актриса\" по време на 21-те награди Хашида.\r\nХирург на свободна практика, д-р Мичико започва работа в университетска болница, в която върлува желанието за власт и пари. Невероятно харизматичната Доктор Х обаче не робува на йерархията и е твърдо решена да се бори срещу практиките, застрашаващи здравето на пациентите.\r\n                    \n                    \n                Доблестна и независима, Мичико е гений, който непоколебимо заявява \"Аз не допускам грешки\", дори когато използва нетрадиционните си методи на лечение. \"Доктор Х\" може да гледаме от 22 октомври, всеки делничен ден от 16:30 часа, по  ", "date": "2018.10.23", "title": "Борба за качествено здравеопазване в японския \"Доктор Х\""}
{"url": "https://www.dnes.bg/politika/2018/10/23/radev-za-simeonov-bezkontrolnata-vlast-rajda-cinizym.391327", "text": "Безконтролната власт ражда цинизъм. С цинизъм не може да има ефективно управление, не можем да мислим за проблемите на хората. Така президентът Румен Радев коментира в Пловдив искането на оставката на вицепремиера Валери Симеонов.\n\n\n\r\n\"Това, което виждам в момента е, че цялата енергия ще се фокусира върху личността на г-н Валери Симеонов\", допълни държавният глава. По думите на Радев \"това не решава проблема - с липсата на контрол и с цинизъм\".\r\nПрезидентът е в ПУ \"Паисий Хилендарски\", където пред студенти ще изнесе лекция на тема \"Ценности, лидерство, образование в демократичното общество\".\r\nКакто Dnes.bg писа, Валери Симеонов си навлече обществения гняв, след като в телевизионно интервю нарече майките на деца с увреждания \"кресливи жени\" с \"уж болни деца\". \r\nПремиерът Бойко Борисов поиска от Валери Симеонов извинение, но обясни, че оставката му не подлежи на дневен сред.", "date": "2018.10.23", "title": "Радев за Симеонов: Безконтролната власт ражда цинизъм!"}
{"url": "https://www.dnes.bg/akoshtete-vqrvaite/2018/10/23/kamyni-za-kysmet-spored-rojdeniia-vi-mesec.391275", "text": "Знаете ли, че на всеки месец от годината отговаря определен камък? Камъните носят в себе си определена вибрация, може би затова още от древността те са били използвани за различни ритуали или са носени като аксесоар за привличане на късмета.\r\nКой е вашият камък според рождения ви месец и как да използвате неговата сила, вижте в следващите редове.\r\n\r\nГранатът е мощен червен камък, известен с това, че спомага за активирането и подсилването на кореновата чакра. Гранатът е перфектният камък за носене, ако се чувствате неориентирани или ако поставяте ново начало в нещо.  Също така ще помогне за освобождаването на семейната карма.\r\n\r\n                    \n                    \n                Аметистът се смята за един от най-мощните камъни, защото носи вибрация на мир, спокойствие и защита. Това е идеалният камък, който трябва да използвате, ако искате да укрепите своето психическо състояние, да защитите дома си от отрицателна енергия и също така да помогнете за поддържането на позитивна мисловна рамка. \r\n", "date": "2018.10.23", "title": "Камъни за късмет според рождения ви месец"}
{"url": "https://www.dnes.bg/business/2018/10/23/poveche-ot-3000-dushi-posetiha-vtoroto-izdanie-na-innowave-summit-2018-vyv-varna.391336", "text": "Повече от 3000 души от 23 държави от целия свят с над 60 световно признати маркетолози и мениджъри във водещи международни компании, бизнес ангели и представители на инвестиционни фондове от три континента, станаха част от второто издание на най-мащабната високотехнологична конференция в Източна Европа – .\r\n\"Бяха истински вълнуващи два дни във Варна. Радвам се, че бях част от страстта и креативността, които целият екип и участниците носеха в себе си. Атмосферата беше наистина наелектризираща, а възможността за обмяна на опит с големи световни компании, е истински ценното на конференцията. InnoWave Summit 2018 дава отговор на въпроса как технологиите ще допринесат за развитието на моя бизнес\", сподели Майкъл Робъртс – водещ инженер в Salesforce.\r\n                    \n                    \n                Междувременно InnoWave Summit 2018 се превърна в сцена за световни новини. Нанси Немeс, която до скоро заемаше ръководна позиция в Google, оповести новата си инициатива, свързана с изкуствен интелект за и с жени – \"Ms. AI\". Целта на проекта е да помогне на индустрията да стимулира милионите женски мозъци по света и да помогне на заинтересованите жени да не пропускат най-вълнуващото технологично развитие.\r\nИнтересни и истински полезни бяха всички презентации, които бяха представени на конференцията. Сред най-вълнуващите бяха тези на Джон Шоул – Стратег \"Обслужване на клиенти\" и автор на бестселъри; Андрю Уелд-Мур – Мениджър \"Глобални маркетингови решения\" във Facebook; Майкъл Леандър – Международен лектор по Маркетинг Иновации.", "date": "2018.10.23", "title": "Повече от 3000 души посетиха второто издание на InnoWave Summit 2018 във Варна"}
{"url": "https://www.dnes.bg/obshtestvo/2018/10/23/jivot-v-getoto-baraki-si-imat-tokyt-im-sveti-agresiiata-raste.391320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият главен секретар на МВР проф. Николай Радулов алармира, че случаите на ромска агресия и неподчинение са по-интензивни и се засилват. Той смята, че агресивното поведение започва да придобива форма на организирано нападение.\n\n\n\n\n\r\nКоментарът му идва след поредицата от случаи, в които хора от ромските махали проявяват агресия срещу полицаи и обикновени граждани.\r\nПо думите на проф. Радулов напрежението в тези махали по отношение на властта нараства, а самата власт никога не знае какво се случва вътре в общините.\r\n\"В ромските махали усещат, че наближават избори и няма да им режат тока, да им правят проверки и да им срутват къщите. Престъпността, която винаги съществува там, става по-очевидна\", посочи бившият шеф в МВР пред .\r\n                    \n                    \n                Според проф. Радулов един от начините за решаване на проблема е хора от този етнос да се интегрират в полицията. Другият подход е властта да прави полицейски операции, смята той.\r\nЖурналистът Огнян Исаев се съгласи, че тези квартали са изолирани и подчерта, че държавата ги неглижира доста години наред.\r\n\"Това е резултат на нещо, което от години вирее. Там няма елементарни условия за нормална градска среда, няма дори осветление. Нормално е там да важат съвсем други правила. Не трябва да натоварваме полицията с изключителни очаквания. Когато няма държавен приоритет тези квартали да се превърнат в нормална среда за живеене, няма как да очакваме да няма агресия\", обясни Исаев.\r\nЖурналистът предупреди, че след 5-10 години службите няма да могат да контролират тези проблеми. Според Исаев към момента най-странното нещо е, че големите политически партии бягат от този въпрос.", "date": "2018.10.23", "title": "Живот в гетото: Бараки си имат, токът им свети... агресията расте!"}
{"url": "https://www.dnes.bg/notifikacii/2018/10/23/otkrili-tialoto-na-ubitiia-kashogi-v-kladenec.391339", "text": "Тялото на убития журналист Джамал Кашоги е било открито в резиденцията на саудитския генерален консул в Истанбул. Това съобщи за РИА Новости председателят на турската партия „Ватан“ Догу Перинчек. \n\r\n\"Надеждни източници от службата за сигурност в Истанбул ми съобщиха, че тялото на Кашоги е било открито в кладенец, намиращ се в градина на територията на резиденцията на саудитския генерален консул\", каза Перинчек. \r\nТурското издание \"Хаберлер\" обаче цитира Догу Пeринчек, че части от тялото на Кашоги са били открити в кладенец на територията на генералното консулство на Саудитска Арабия в Истанбул. По думите на Пeринчек \"турските сили за сигурност са извършили обиски в консулството и са извадили части от тялото в кладенец, намиращ се във вътрешния двор\". \n                \n                \r\nСпоред изданието \"Айдънлък\" обаче става дума за територията на резиденцията на саудитския генерален консул, намираща се на няколкостотин метра от сградата на генералното консулство, пише ТАСС. \n\r\nОфициално потвърждение на информацията засега няма. \n\r\nПо-рано медии съобщиха, че тялото на журналиста е било завито в килим, изнесен от с дипломатически автомобил от консулството и предадено на \"местен съратник\" - жител на Истанбул.\n\n\n\r\nКашоги беше наблюдател в американския вестник \"Вашингтон пост\" и от 2017 г. живееше в САЩ. Той изчезна на 2 октомври, след като влезе в сградата на генералното консулство на Саудитска Арабия в Истанбул.\r\nВ продължение на повече от две седмици ръководството на дипломатическата мисия твърдеше, че журналистът е напуснал сградата. През нощта срещу събота държавните медии в Саудитска Арабия разпространиха съобщение на главната прокуратура на страната за това, че Кашоги е мъртъв, а смъртта му е резултат от случаен скандал със служители на консулството.\r\nПо случая са задържани 18 души. Саудитският външен министър Адел ал Джубейр заяви, че престъпниците са \"превишили правомощията си\". ", "date": "2018.10.23", "title": "Открили тялото на убития Кашоги – в кладенец?"}
{"url": "https://www.dnes.bg/balkani/2018/10/23/vliza-li-v-gruevski-v-zatvora-koito-sam-otkri.391326", "text": "Бившият македонски премиер и бивш председател на ВМРО-ДПМНЕ Никола Груевски трябва да излежи присъдата си от две години в затвора в Куманово, където трябва да се яви на 9 ноември, съобщава Танюг, като се позовава на македонската телевизия ТВ21.\n\r\nКато се позовава на информация от неофициални източници, телевизията все пак поставя въпроса ще бъде ли защитен Груевски от депутатския си имунитет, тъй като присъдата му е две години затвор и посочва, че \"отговор на този въпрос ще бъде получен в следващия период\".\r\nТВ 21 посочва също, че е \"интересно това, че по време на мандата си Груевски откри новия затвор в Куманово, където сега трябва да излежи присъдата си\".\r\nСъдът в Скопие осъди Груевски на две години затвор по делото \"Танк\", отнасящо се за покупка на луксозен правителствен мерцедес за 600 000 евро, припомня БТА. \r\nБившият македонски премиер бе осъден като подстрекател за извършване на деянието.", "date": "2018.10.23", "title": "Влиза ли в Груевски в затвора, който сам откри?"}
{"url": "https://www.dnes.bg/health/2018/10/23/piite-sok-ot-krastavica-za-silen-imunitet.391272", "text": "Сокът от краставица е висококонцентриран източник на хранителни вещества, който допринася по много начини за подобряване здравето на организма. Краставицата е невероятен зеленчук, който ако се консумира заедно с кората, носи широка гама хранителни вещества на тялото.\r\n\r\nКраставицата често е подценявана, защото мнозина я смятат за богата предимно на вода и бедна на хранителни елементи. Това е заблуда, която изследванията на състава ѝ развенчават.\r\nСокът от краставици е още по-наситен, тъй като за направата на една чаша прясно изцеден сок са необходими 2-3 краставици.\r\nВ сока се съдържат завидни количества витамин С, К, А, В, мед, магнезий, калий, диетични фибри, електролити и много ценни антиоксиданти и полифеноли, борещи се със стареенето и раковите процеси в клетките.\r\n                    \n                    \n                \r\n\r\nКомбинацията от мед, магнезий и калий в сока от краставици увеличава костната плътност и подпомага изграждането на костно вещество, особено в напреднала възраст.\r\n\r\nНаличието на витамин С в сока от краставици подпомага работата на имунната система, стимулира синтеза на бели кръвни телца и защитава организма от възпаления, като неутрализира свободните радикали.\r\n", "date": "2018.10.23", "title": "Пийте сок от краставица за силен имунитет"}
{"url": "https://www.dnes.bg/akoshtete-vqrvaite/2018/10/23/kakvo-e-obshtoto-zimnite-gumi-i-botushite-s-visok-tok.391330", "text": "Жените винаги са били царе на пазаруването. Не е случайно, че модата, аксесоарите и обувките са голямата им страст, от тях като че никога няма достатъчно.\r\nКогато обаче стане въпрос за закупуване на автомобилни гуми, настава една масова паника, която обикновено завършва с обаждане до татко, батко или гаджето.\r\nИменно с тази цел ви предлагаме съвместния проект на Tialoto.bg с Continental. С него ще ви представим автомобилните гуми на колата като обувките на жената и ще внесем малко яснота какви са приликите.\r\n \r\nИ тъй като идва време да слагаме зимните гуми, ще насочим вниманието ви именно към тях.\r\n \r\nДнес ще ви представим модела на Continental WinterContact TS 860 и ботушите на висок ток.\r\n \r\nКакво е общото? И двете са най-добрите в класа си, абсолютни победители във всички тестове, но... идват в по-малки размери. С ботушите на ток всяка жена изглежда стилна и елегантна, а моделът добавя класа във визията.\r\nВисоките ботуши с ток имат много добро представяне при сняг, колкото и да е изненадващо.\r\n \r\nВсички жени знаят, че забиеш ли ток в снега – няма шанс да се подхлъзнеш. По същия начин Continental WinterContact TS 860 имат изключително представяне при сняг, стабилни са и имат най-високо ниво на сцепление. Това означава, че автомобилът ще бъде стабилен при зимни условия, а шофирането ще бъде истинско удоволствие.\r\n \r\n", "date": "2018.10.23", "title": "Какво е общото: Зимните гуми и ботушите с висок ток"}
{"url": "https://www.dnes.bg/cars/2018/10/23/bydeshteto-sega-kolite-na-tok-v-sasht-minaha-1-mln.391349", "text": "Електромобилите и плъг-ин хибридите на пазара в САЩ минаха 1 милион бройки в началото на октомври. Данните показват, че за първите 9 месеца на годината са продадени 230 000 електрически модела и до края на  2018 г. може да се очаква бройката им да стане 400 000.\r\nСтатистиката включва чисто електрическите превозни средства (BEV) и плъг-ин хибридите (PHEV), но не отчита обикновените хибриди (HEV). На американския пазар обаче BEV моделите доминират над PHEV и това ясно се вижда от данните за септември, когато се продадени 33 800 електрически модела срещу само 10 700 плъг-ин автомобила.\r\nТрябва да се отбележи, че динамиката в ръста на продажбите на електрически автомобили на американския пазар е очевидна: през август са продадени 36 400, през юли - 29 500, през юни - 25 000, през май - 24 300, а през април - 19 500. В същото време през 2017 г. клиентите са закупили почти 200 000 електрически автомобила, а през 2018 г. в световен мащаб са реализирани малко над 5 пъти повече - 1,067 милиона.\r\n                    \n                    \n                ", "date": "2018.10.23", "title": "Бъдещето сега: Колите на ток в САЩ минаха 1 млн."}
{"url": "https://www.dnes.bg/crime/2018/10/23/izzeha-cigari-bez-banderol-i-tiutiun-v-kyrdjali.391357", "text": "52-годишен мъж е задържан за контрабанда на безакцизни цигари, съобщиха от МВР в Кърджали.\r\nОрганите на реда са дали ход на операция за противодействие на контрабандата около 18:00 часа вчера. Полицаите са намерили 2 200 къса цигари без бандерол и 100 кг тютюн. 52-годишният кърджалия е крил незаконния товар в колата и дома си.\r\nРазследващите дават информация, че са намерили 460 къса цигари в автомобила на гражданина, а в обитавано от  него жилище в града са открити още 1760 къса безакцизни цигари.\r\nКонтрабандните стоки са иззети, а притежателят им е задържан за 24 часа в полицейското управление. Работата по изясняване на случая продължава.  \r\n ", "date": "2018.10.23", "title": "Иззеха цигари без бандерол и тютюн в Кърджали"}
{"url": "https://www.dnes.bg/tenis/2018/10/23/rubliov-ochakva-grisho-na-turnira-vyv-viena.391369", "text": "Андрей Рубльов ще играе срещу Григор Димитров или Михаил Кукушкин във втория кръг на турнира по тенис за мъже във Виена с награден фонд от 2.8 милиона евро.\r\nТова стана ясно след победата на руснака с 7:6 (3), 6:0 срещу Денис Кудла (САЩ).\r\nРубльов получи място в първия кръг на надпреварата, като щастлив губещ. В квалификациите той отстъпи пред Кукушкин с 2:6, 3:6.\r\nНомер 2 в схемата Кевин Андерсън (Южна Африка) стигна до драматичен успех срещу Николоз Басиашвили (Грузия) - 4:6, 7:6 (6), 6:3.", "date": "2018.10.23", "title": "Рубльов очаква Гришо на турнира във Виена"}
{"url": "https://www.dnes.bg/teatar/2018/10/23/da-preosmislish-jivota-si-v-nagore-li-otivate.391341", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Комично или трагично е да заседнеш в асансьор с още двама непознати мъже?! На тази интересна житейска ситуация зрителите ще могат да станат свидетели в ситуационната драматична комедия \"Нагоре ли отивате?\".\r\nТя е по авторски текстове на Захари Танев, Асен Кукушев и Дулислав Дулев и е създадена на база на импровизирани диалози в конкретна ситуация.\r\n\"Пиесата разказва за трима непознати, които засядат в асансьора на една офис сграда. Тази неочаквана пауза ги кара да преосмислят живота си, като по странен начин намират връзка помежду си. Всеки един от персонажите е с различен социален статус и осмисля случващото се в живота му през погледа на другите\", разказа в \"България сутрин\" по Bulgaria ON AIR актьорът Асен Кукушев.\r\nПостановката \"Нагоре ли отивате?\" ще се играе утре (24 октомври) в НДК, а на 3 ноември в театър \"Сълза и смях\".", "date": "2018.10.23", "title": "Да преосмислиш живота си в \"Нагоре ли отивате?\""}
{"url": "https://www.dnes.bg/science/2018/10/23/cherno-more-razkri-nai-drevniiat-nepovreden-korab-v-sveta.391370", "text": " \r\nНай-древните потънали останки на неповреден кораб, лежал на дъното на Черно море над 2400 години, бяха открити от научен англо-български екип, предадоха Франс прес и ТАСС.\n\r\n\"Никога не бих предположил, че ще можем да открием непокътнат кораб от древността на два километра дълбочина\", заяви проф. Джон Адамс от Центъра за морска археология към университета в Саутхамптън. \n\r\nТой добави, че находката ще промени схващанията ни за корабостроенето и за навигацията по време на античността.\n\r\nЕкспедицията Black Sea Map проучва в продължение на три години дъното на Черно море на площ от над 2000 квадратни километра край българското крайбрежие. Изследванията бяха осъществени със сонар и управляем дистанционно апарат с камери за дълбоководни снимки.\n                    \n                    \n                \r\nЕкипът откри над 60 останки от кораби, датиращи от древността, от римската епоха до XVII век. Най-древните от тези отломки били разкрити на дълбочина, в която отсъства кислород, което е позволило запазването на материалите в продължение на хиляди години. Точните датировки са били осъществени с анализ на радиоактивен изотоп на въглерода.\n\r\n\"Ние имаме още по-древни отломки, но уникалността на новооткритият обект се състои в това, че е много добре запазен\", заяви пред Би Би Си археоложката Хелън Фар, която сътрудничи на проекта.\n\r\nПо нейните думи корабът лежал на морското дъно на едната си страна със запазени мачта, скамейки за гребците и корабно кормило. Подобен вид древногръцки търговски кораби били наблюдавани досега само по изображение върху грънчарски изделия.\n\r\nЕкспедицията беше осъществена от учени от университета в Саутхамптън съвместно с техни колеги от българския Национален археологически музей, БАН и Центъра за подводна археология.\r\n/БТА/", "date": "2018.10.23", "title": "Черно море разкри... Най-древният неповреден кораб в света!"}
{"url": "https://www.dnes.bg/temida/2018/10/23/nadziratelite-iskat-oshte-pari-sigurnost.391350", "text": "Синдикатът на служителите в затворите поиска нова среща с правосъдния министър Цецка Цачева.\r\nПоводът и този път е бюджетът за следващата година, става ясно от писмо на синдиката до правосъдния министър, предоставено на медиите.\n\n\n\r\nОт синдиката искат да разберат колко са реализираните икономии през тази година, рисковете от инциденти и опасност по отношение на личната сигурност и безопасност на служителите, както и заплаха за вътрешната сигурност на контролираните обекти.\r\nУниформените смятат, че са нужни трайни и удачни решения, съобразно стандарти за подобряване и обезпечаване на охраната в затворите.\r\nНе на последно място остава и искането за адекватно увеличение на заплатите.\r\nПрез февруари служители на затворите от цялата страна излязоха на първи национален протест пред правосъдното министерство. \r\nТогава те също недоволстваха от лошите условия на труд, ниското заплащане и недостига на служители в сектора.", "date": "2018.10.23", "title": "Надзирателите искат още пари, сигурност..."}
{"url": "https://www.dnes.bg/notifikacii/2018/10/23/twitter-blokira-akaunta-na-mysk-reshi-otkradnat-e.391347", "text": "Главният изпълнителен директор на Tesla Илон Мъск заяви, че Twitter временно е блокирал акаунта му, след като е решил, че профилът е пострадал от хакерска атака, предава Bloomberg.\r\nМъск е един от най-популярните ползватели на социалната медийна платформа и често използва платформата за публикуване на новини за компаниите си. Той смесва корпоративни постинги със случайни и лични размишления.\r\nНяколко часа преди публикацията му, че Twitter се е притеснил за акаунта му, той публикува изображения с манга (японски термин за карикатури и комикси, б.ред.) и попита потребителите дали искат да си купят биткойни.\r\nПрез август Мъск писа в социалната мрежа, че обмисля да свали Tesla от борсата – ход, за който по-късно бе наказан от Комисията за ценни книжа и борси в САЩ заради подвеждане на обществеността.\r\n", "date": "2018.10.23", "title": "Twitter блокира акаунта на Мъск, реши: Откраднат е!"}
{"url": "https://www.dnes.bg/temida/2018/10/23/glad-za-droga-myj-kral-skypi-hrani-i-gi-prodaval.391352", "text": "Районната прокуратура във Варна е предала на съд 26-годишен мъж за седем кражби от магазини за хранителни стоки.\r\nКражбите на стойност 255 лева са извървшвани от 16 април до 15 юли 2017 г. Валери влизал в магазините, скривал под дрехите си откраднатите стоки и напускал, без да плати скъпи.\r\nПо този начин той свил шоколадови изделия, марков алкохол, цигари, съобщиха от прокуратурата.\r\nОткраднатото продавал, за да си набави средства за марихуана, към която бил пристрастен. Дейността му била разкрита по записи на охранителни камери, а Валери – разпознат като извършител.\r\nМладият мъж е осъждан. Последната му присъда, наложена от Варненския районен съд, влязла в сила през юли 2016 г. Наложено му е наказание лишаване от свобода за шест месеца, като с присъдата били групирани предходни наказания за други престъпления.\r\n                    \n                    \n                Началото на съдебното дело 26-годишният подсъдим ще изчака във варненския затвор, където вече изтърпява наказанието си по предходните осъждания.\r\nАко бъде признат от съда за серията кражби, извършени при условията на опасен рецидив и като продължавано престъпление, Валери А. може да получи наказание от 2 до 10 години затвор.", "date": "2018.10.23", "title": "Глад за дрога! Мъж крал скъпи храни и ги продавал"}
{"url": "https://www.dnes.bg/obshtestvo/2018/10/23/arhivite-pomniat-dokument-1-za-vryzkite-na-ds-i-kgb.391372", "text": "\n\r\nКомисията по досиетата отвори за пръв път архивохранилищата си за хората. Документите се намират в Банкя и през целия ден организирани групи имат достъп до тях.\r\nВ архива има над 4 милиона документа на различни носители – хартиен, филмови документи, видеокасети на седемте управления на ДС.\r\nСамо документите на хартиен носител са над 14,5 и километра, обясни Екатерина Бончева от Комисията.\r\nРегистрационните карти и картони са над 2,5 млн., могат да се видят и други документи, които доказват съпричастността на отделни хора към Държавна сигурност.\r\nКартоните на щатните служители също се пазят в архивите.\r\n                    \n                    \n                Един от интересните обекти е тайникът на Асен Георгиев - адвокат и дипломат, наш представител в ООН, разстрелян през 1964 година.\r\nТой представлява фотоапарат, скрит в издълбана книга и така уж докато чете, Георгиев е снимал, всеки около него.\r\nВ архивите на комисията е запазен и първият документ за сътрудничество на ДС и КГБ, както и сборници с имената на изменилите на Родината.", "date": "2018.10.23", "title": "Архивите помнят: Документ №1 за връзките на ДС и КГБ"}
{"url": "https://www.dnes.bg/politika/2018/10/23/upadyk-i-bednost-naredihme-se-do-subsaharska-afrika-promiana.391382", "text": "България не само заседна на дъното на Европа, но значително изостана от бившите социалистически държави. Това заяви президентът Румен Радев в лекцията си пред студенти от Пловдивския университет \"Паисий Хилендарски\".\r\nСпоред него по ключови показатели като доходи, бедност, корупция, престъпност, неравенство и свобода на словото се нареждаме до страни \"от субсахарска Африка\" и все по-трудно се вписваме в европейския пейзаж.\r\n\"На практика България проигра голяма част от възможностите, които предлага членството в ЕС\", подчерта президентът, пише \"\".\r\nПрезидентът посочи, че има два модела на институции - едните с широко участие на гражданите в тях, а другите - изключващи ги. По думите му при първите е налице просперитет, ефективна организация на труда и забогатяване на хората, а при вторите - упадък, бедност, слаба държава и източване на публични средства.\n\n\n\n\r\n                    \n                    \n                \"Сами може да прецените къде е страната ни. Нашите институции закърняват, а гражданският контрол над тях е неефективен. Разделението на властите драстично се нарушава\", каза Румен Радев. Според него \"единственият изход за излизане от блатото, в което сме затънали от години\", е радикална промяна на политическата среда у нас и решаване на въпроса кой да упражнява властта. Президентът смята, че трябва да се разшири участието на гражданите в управлението.\r\n\"В институциите да влязат високо образованите и достойните, а не послушните, защото един от големите ни проблеми е опростачването на политическия живот\", посочи Румен Радев. Той призова студентите към активна позиция.\r\n\"Абстрактният патриотизъм в социалните мрежи не е достатъчен. Трябва непримиримост срещу цинизма и опростачването\", каза президентът. Той отбягна конкретен отговор на въпрос на студент дали е време за президентска република.\r\n\"Ще проличи от това, дали сегашната политическа класа решава проблемите на страната. Ако е неспособна, българите могат да потърсят и конституционна промяна\", обясни държавният глава.\r\nРумен Радев не даде и ясен отговор дали възнамерява да направи партия. Думите му бяха, че ще подкрепи всяко политическо движение, което работи за възстановяване на демократичните принципи, справедливостта и законността.\r\n\"Европейските фондове са необходими, но в същото време, ако няма ефективен контрол, могат да доведат до тотална деформация на политическия и икономическия пейзаж\", заяви Радев в отговор на студент.\r\nПрезидентът добави, че при срещи с бизнесмени те му признавали за опасността средствата им да отиват в търсене на подходящ човек за осигуряване на обществена поръчка, вместо за инвестиции. Румен Радев се съгласи със студентката Алин Бикова, че у нас някои престъпници не получават наказание.\r\n\"Безнаказаността не е само за тях, а и финансова, и всякаква друга\", подчерта президентът.", "date": "2018.10.23", "title": "Упадък и бедност, наредихме се до \"субсахарска Африка\". Промяна? "}
