{"url": "https://www.dnes.bg/eu/2019/02/20/v-belgiia-shte-hodiat-zadyljitelno-na-uchilishte-ot-5-g.402656", "text": "Белгия ще въведе задължително обучение от 5-годишна възраст от септември догодина. Предложението за това беше одобрено единодушно на ниво парламентарни комисии  и предстои гласуването му в пленарна зала.\r\nВ момента децата започват училище на 6 г., като различните форми на предучилищно образование започват от 2,5-годишна възраст, но не са задължителни.\n\r\nПричина за законовата промяна е желанието на властите да интегрират по-добре в обществото мигрантите. Според тях свалянето на възрастта за започване на училище ще даде по-голям шанс на децата на чужденците да се адаптират към живота в Белгия и ще подобри шансовете им за успех.\n\r\nЗаконодателите смятат, че понижаването на възрастта за влизане в училище ще подобри състоянието на проблема със социалното неравенство. \n                    \n                    \n                \r\nВ момента почти всички 5-годишни деца в северната провинция Фландрия започват предучилищното си обучение, а огромното мнозинство влизат в подготвителни групи още на 2,5 г. \n\r\nТова обаче не е така при децата на имигрантите и хората с по-ниско образование, които тръгват на училище едва на 6 и не успяват да догонят съучениците си, започнали преди тях. \n\r\nЗаконодателите смятат, че ако децата получат равни възможности от по-ранна възраст, те ще имат по-голям шанс да я запазят и на по-късен етап от живота си.\r\nЗадължителното образование от 6-годишна възраст е въведено в Белгия през 80-те години на миналия век.\r\n ", "date": "2019.02.20", "title": "В Белгия ще ходят задължително на училище от 5 г."}
{"url": "https://www.dnes.bg/akoshtete-vqrvaite/2019/02/20/5-znaka-che-niakoi-misli-za-vas.402571", "text": "В мислите ни винаги има някой, както и ние сме в нечии мисли. Едни от най-приятните са тези свързани с любовта. Въпреки това, невинаги към нас се изпращат позитивни мисли. Оказва се, че има как да усетим, когато някой ни мисли. Сърбящо око, дискомфорт по време на хранене... Кои са другите знаци?\r\n\r\nНамирате се на работа, на парти, смеете се, танцувате, но изведнъж започвате да се чувствате тъжни, има прилив на емоции. Това може да е знак, че някой ви липсва. Или пък, когато се чувствате притеснени, стресирани, но изведнъж започвате да чувствате някаква топлина в себе си. Това също може да е знак, че някой мисли за вас, изпраща ви положителни вибрации, в тях има чувства, интерес към вас.\r\n                    \n                    \n                \r\nАко няма физическа причина бузите или ушите ви да са зачервени, да ги усещате топли, то вие сте в устата или мислите на някого. Ако бузите ви горят, това може да се разглежда като шамари от разстояние. Може би някой ви споменава с не добри намерения. От друга страна, за горенето на ушите се смята, че някой е влюбен във вас и вие сте възприемчиви към емоциите му.\r\n", "date": "2019.02.20", "title": "5 знака, че някой мисли за вас"}
{"url": "https://www.dnes.bg/notifikacii/2019/02/20/heroinyt-ot-afganistan-poema-po-novi-marshruti-kym-evropa.402651", "text": "Чуждестранни експерти констатират напоследък промени в трафика на афганистански хероин за европейските страни. Освен традиционните маршрути - балканския, северния (през държавите от Централна Азия и Русия) и южния (през Пакистан и Индия), наркобароните все по-активно разработват и африканския. \n\r\nТой тръгва от пристанищата на Иран и Пакистан. Оттам наркотиците се доставят по море на африканския континент. Първите партиди афганистански хероин бяха конфискувани през 2010 г. в Кения и Танзания, включително Занзибар. Последваха пратки за Сомалия, Мозамбик, Мадагаскар и Република Южна Африка. Оттам хероинът се прехвърля в Европа било по суша до крайбрежието на Средиземно море и после в страните от Южна Европа, било - както в случая с РЮА, по море до западноевропейски пристанища, пише Николай Плотников, в. \"Независимая газета\".\n                \n                \r\nШирокият спектър от линии за товарни и въздушни превози, открити в Африка и преминаващи през нея, осигурява множество възможности за наркотартелите. Африканският континент с всяка година играе все по-важна роля в транзитирането на афганистански хероин за Европа.\n\r\nСред причините, накарали наркомафията да потърси нови маршрути за прехвърляне на афганистански хероин, ще отбележим активните контрамерки, вземани от иранските правоохранители. Всяка година иранските полицаи и граничари по границите с Афганистан и Пакистан изземат над 200 тона дрога, а през 2018 г., както заяви шефът на наркополицията бригаден генерал Мохамад Масуд Захедан, са спрени 700 тона. Освен готов хероин се пренасят опиум, морфин и хашиш.\n\r\nЧесто пъти акциите на иранските наркополицаи прерастват в ожесточени бойни сблъсъци с наркокуриерите. В средата на декември м. г. в окръг Сербаз от провинция Систан и Белуджистан, граничеща с Пакистан, сили на реда бяха принудени да влязат в бой с добре въоръжени нарушители на границата, придружавали голяма партида наркотици. Двама контрабандисти бяха убити, още двама - заловени. Общият обем на конфискуваната дрога бе 4011 кг, включително 3373 кг опиум, 373 кг морфин, 196 кг хашиш, близо 45 кг хероин и 23 кг други наркотични вещества.\n\r\nМалко преди началото на 2019 г. в същата провинция, но този път в окръг Сераван край пакистанската граница, бе спряна нова голяма партида наркотици - 4600 кг опиум, превозвани с три автомобила. У наркокуриерите, придружавали товара, бяха открити ръчен гранатомет, ръчна картечница и няколко автомата.\n\r\nВ навечерието на Нова година в съседната провинция Хорасан-е Януби бе осуетен опит на контрабандисти да пробият границата с Афганистан; камионът им бе натоварен с 1120 кг хероин. През 2018 г. наркополицаите от Хорасан-е Януби успяха да спрат общо 30 тона дрога и да разбият 55 групи трафиканти.\n\r\nПрез януари т. г. иранските тайни служби откриха при проверка на морски контейнери в южно пристанище умело маскиран товар хероин, общо 618 тона. Пратката бе предназначена за изпращане в Европа по африканския маршрут. \n\r\nИранските спецслужби обаче невинаги успяват да прехващат дрогата своевременно. Понякога наркотици, скрити в морски контейнери, успешно стигат до бреговете на Европа.\n\r\nПрез ноември м. г. например италианската полиция откри 270 кг хероин на борда на кораб, пристигнал в Генуа през Хамбург и Валенсия от иранското пристанище Бандар Абас. Претоварен на камион, наркотикът бе извозен под надзора на правоохранителните органи през Швейцария, Франция и Белгия до Ротердам в Холандия. Там колата бе разтоварена, а получателите на пратката - арестувани от италианската полиция.\n\r\nПри все че иранските правоохранители не се справят с целия наркотрафик, на Ислямската република се падат три четвърти от всичкия опиум, конфискуван в света, и една четвърт от хероина. Страната обаче търпи големи икономически и човешки загуби. Иранският бюджет изразходва огромни средства, за да изгради бариера, спираща наркотиците, по дългата 1923 км граница с Афганистан и Пакистан. Иран изхарчи над 800 милиона долара само за бетонните заграждения и многокилометровите ровове, дълбоки до 4 и широки до 5 метра. Всяка година по границата с Афганистан и Пакистан се водят от 500 до 600 въоръжени схватки с наркокуриерите. В тях са загинали почти 4000 полицаи, граничари и агенти, а 12 000 са били ранени, някои - осакатени.\n\r\nИран обаче не е само страна-транзитьор. Той се е превърнал в потребител на афганистански наркотици с голям брой наркозависими, включително сред младежта. Според някои оценки от 2 до 3 милиона иранци са наркозависими - доста висок показател за държава с 82-милионно население.\n\r\nПо думите на Али Лариджани, председателя на иранския парламент, наркотиците и тероризмът са две остриета на един и същи нож. Според него търговията с наркотици финансира дейността на терористичните организации в цял свят и в тази сфера е крайно важно международното сътрудничество, развивано от правоохранителните органи, от граничните и специалните служби.\r\nНе би било зле някой да се вслуша в казаното от Лариджани. Според експертни оценки през 2018 г. посевите на опиумен мак в Афганистан са възлизали на 242 000 до 283 000 хектара. Това впрочем е с 20 на сто по-малко, отколкото през 2017 г. - главно заради силната суша, връхлетяла Афганистан. Ще припомним, че през всички последни години площите, засети с опиумен мак, само нарастваха в тази страна - през 2015 г. те достигаха 183 000 хектара, през 2016 г. - 201 000, през 2017 г. - 328 000 хектара. От общо 34 афганистански провинции в 24 бяха открити полета с опиумен мак.\n\r\nПредварителните оценки за добива на опиум през 2018 г. в страната сочат общо 6400 тона. За сравнение, през 2015 г. производството бе 3300 тона, през 2016 г. - 4800, през 2017 г. - над 9000 тона. Ако оставим настрана натрупаното дотогава, от опиума реколта 2018 г. потенциално може да се произведат 360 до 610 тона хероин. С оглед тазгодишния спад в цената на опиума се очаква по улиците на европейските градове да се появи и по-евтин хероин, а това ще доведе и до появата на нови наркомани. \r\n \r\n/БТА/", "date": "2019.02.20", "title": "Хероинът от Афганистан поема по нови маршрути към Европа "}
{"url": "https://www.dnes.bg/politika/2019/02/20/bylgariia-po-loialna-kym-nato-ot-germaniia-i-franciia.402667", "text": "България изпълнява своите задължения спрямо НАТО много по-лоялно, отколкото Германия и Франция, смятат американски политици. Това разказа , в ефира на .\r\nКоментара си анализаторът направи на база на 2-месечна специализация в САЩ, по време на която той е разговарял с много учени, анализатори, експерти, политици и др.\r\n\"Мит е, че САЩ не се интересуват от България. Американците определиха Източна Европа като „приоритетен регион“. Проблемите на САЩ са свързани с по-големите европейски играчи, които не отделят достатъчно средства за отбрана“.\r\n                    \n                    \n                Гостът отбеляза, че американците имат твърда позиция по повод управлението на президента Доналд Тръмп, но тя е на два различни полюса.\r\n\"Една част от общественото мнение изцяло подкрепя Тръмп, докато другата част смята, че президентът не може да управлява и трябва да си тръгне. Подобно е мнението им и за Китай\", добави Иванов.\r\n\"Според част от американците търговската война между Вашингтон и Пекин е изключително непродуктивна. Те смятат, че Китай трябва да бъде търговски партньор на САЩ, но държан в определени рамки. Друга част приемат азиатската страна по-скоро като враг“.\r\nГостът коментира и натиска от страна на САЩ върху китайски технологични компании.\r\n\"Споровете между САЩ и Китай не могат да бъдат решени с налагането на мита, защото двете най-големи икономики в света са твърде зависими една от друга и няма как санкциите да не действат и в ущърб на Америка. Изглежда администрацията на Тръмп намери печеливш начин за натиск върху Китай като заложи на Huawei. Малцина са онези, които вярват, че тактиката не е успешна и може да се превърне в заплаха за САЩ“.\r\nОще подробности вижте на сайта на .\r\n ", "date": "2019.02.20", "title": "България - по-лоялна към НАТО от Германия и Франция"}
{"url": "https://www.dnes.bg/notifikacii/2019/02/20/angliia-tvyrd-brexit-spodeleno-bedstvie.402639", "text": "Излизането на Великобритания от Европейския съюз без споразумение ще бъде \"споделено бедствие\" както за Лондон, така и за Брюксел, и ще нанесе особено силен удар върху британската икономика. Това заяви британският министър на финансите Филип Хамънд, цитиран от Ройтерс.\r\nВ реч по време на годишната вечеря на най-голямата британска промишлена асоциация Make UK министърът посочи също, че депутатите трябва да спрат с исканията за промени в т. нар. предпазен механизъм за ирландската граница, а вместо това да се фокусират върху оказването на подкрепа за предпочитания от премиера Тереза Мей план за Brexit.\r\n\"Нашите партньори в ЕС трябва да бъдат в най-добрата си форма, помагайки ни да избегнем споделеното бедствие (на вариант – бел. ред.) без сделка. И също така вие – и ние, трябва да продължим да обясняваме какви са последствията от излизане без споразумение“, заяви Хамънд.\r\n                \n                Министърът също така посочи, че ЕС няма да разглежда алтернативи на предпазния механизъм за ирландската граница, за да помогне на британското правителство да спечели подкрепа за сделката за Brexit. Въпреки това той уточни, че подобни варианти биха били ценни в бъдеще.\r\n„Ясно е, че ЕС няма да разглежда подмяна на предпазния механизъм с такова алтернативно споразумение, за да отговори на нашите непосредствени предизвикателства“, заяви той, имайки предвид промяна на вече съществуващите договорки.\r\nПо-късно в сряда Тереза Мей ще посети отново Брюксел, където ще се срещне с председателя на Европейската комисия Жан-Клод Юнкер в опит да получи подкрепа за исканите промени.\r\n\r\n \r\n ", "date": "2019.02.20", "title": "Англия: Твърд Brexit - споделено бедствие"}
{"url": "https://www.dnes.bg/football/2019/02/20/bezproblemna-pobeda-s-2-0-za-levski-sreshtu-vitosha.402683", "text": "Левски победи безпроблемно с 2:0 Витоша Бистрица в двубой от 22-ия кръг на Първа лига, игран на стадион \"Васил Левски\".\r\n\"Сините\" доминираха през цялото време на срещата и заслужено дръпнаха с два гола през първото полувреме, благодарение на Паулиньо (22') и Станислав Костов (42'). През втората част 26-кратните шампиони продължиха да контролират случващото се на терена и не позволиха на бистричани да предприемат каквито и да било алтернативни действия.\r\nТака Левски записа първа победа под ръководството на Георги Дерменджиев. Тимът продължава да е на третото място с актив от 45 точки, с 3 по-малко от ЦСКА.\r\nДвубоят започна сравнително равностойно. Стефан Христов стигна до топката отляво и центрира опасно в наказателното поле за Петко Цанков, който обаче не успя да стигне до кълбото.", "date": "2019.02.20", "title": "Безпроблемна победа с 2:0 за Левски срещу Витоша "}
{"url": "https://www.dnes.bg/notifikacii/2019/02/20/stylegan-syzdava-perfektni-snimki-na-hora-no-kotkite-ujasiavashti.402497", "text": "\n\r\nПреди няколко седмици появата на изображения, генерирани от изкуственият интелект StyleGAN, предизвикаха смут в обществото. Буквално от нищото, компютърът може да създаде перфектно човешко лице, което обаче не съществува.\r\nСъщата технология стои и зад видеата на политици, актьори и други известни хора, които уж са заснети да казват нещо, ала всъщност това е дело на StyleGAN.\r\nСега изкуственият интелект се опитва да допринесе за най-любимия сегмент на интернет – снимките с котенца. Но тук удря на камък.\r\nЗа да пресъздаде перфектния човешки образ, учените са тренирали своя компютър с близо 70 хил. снимки на истински хора на различни възрасти, с различни етноси и фотографирани на различни фонове.\r\n                \n                Благодарение на тях, подобно на човешкия мозък, изкуственият интелект започва да прави разлика между различния цвят на косата, формата на лицето и цвят на кожата, а след това – успява да генерира напълно ново изображение.Технологията е толкова добра, че човешкото око не може да засече разликата.\r\nПо подобен начин експертите се опитват да научат компютъра да създава снимки на котенца, но вместо това той генерира...чудовища. Главите на пухените създания са изкривени, телата им или много дълги, или много къси. Имат повече крака и по-малко очи.\r\nСпоред учените, алгоритъмът още се учи, а с всяка снимка на котка, става все по-добър и по-добър. Оказва се обаче, че и те имат вина. Според тях, тези няколко хиляди снимки на четириногите, които са били избрани за обучение на изкуствения интелект, не са били перфектни.\r\nЗа разлика от снимките на хора, където тялото добре се отличава от фона, а позицията на главата и тялото е почти сходна при всички, кадрите на котки включват животните в различни позиции, типично за тях – котенце с вдигнато краче, такова, седнало като човек, трето, което се е покатерило някъде, четвърто, което спи свито на кравай и така нататък. Това, оказва се, обърква алгоритъма, който създава леко плашещи свои версии на иначе приятните създания.\r\nИзкуственият интелект е разбрал перфектно факта, че котките имат козина. Но само това. Той не разбира колко крака има животното, нито колко отворени са очите му. Няма си ни най-малка идея, каква е анатомията на пухените топки.\r\nНо има още време StyleGAN да стане перфектен и в това. Но учените са леко притеснени от напредването на технологията.\r\nОпозицията й започва разработване на друг алгоритъм, който да засича кога едно изображение е компютърно генерирано, тъй като вече е прекалено трудно за човешкото око.\n\r\n \r\n", "date": "2019.02.20", "title": "StyleGAN създава перфектни снимки на хора, но котките - ужасяващи!"}
{"url": "https://www.dnes.bg/stranata/2019/02/20/policiiata-v-shumen-zalovi-16-500-dozi-marihuana.402648", "text": "Криминалисти от Шумен иззеха повече от 10 килограма марихуана. Над 16 500 дози от наркотичното вещество не са стигнали до пазара благодарение на бързата реакция на полицейските служители. Това съобщиха от МВР.\n\n\n\n\r\nНаркотиците са намерени и иззети след сигнал от клиент на бензиностанция на автомагистрала \"Хемус\", близо до Шумен, малко преди обяд вчера. Той съобщил, че за зареждане на гориво спрял водач на \"Опел Астра\" със софийска регистрация, като на предния прозорец на автомобила имало лепенка, имитираща полицейски знак. Решил, че може да е измамник, тъй като шофьорът бил видимо неспокоен и се оглеждал постоянно.\n                    \n                    \n                \r\nПроверката на съмнителния водач е извършена в Шумен, на паркинг пред жилищен блок в района на автогарата, докъдето бил последван от полицейски екип. Зад волана бил Д.Е. /26 г./. По време на проверката в автомобила е намерена голяма торба, в която имало два прозрачни плика със суха листна тревна маса, с общо тегло около 5,5 кг. При извършения полеви наркотест реагирала на марихуана.\n\r\nПри последвалото претърсване в жилище, обитавано от 26-годишния мъж в шуменското село Царев брод, е намерена и иззета още пет грама суха листна тревна маса, по негови думи - марихуана, както и електронна везна, шест хапчета с лого, които предстои да бъдат лабораторно изследвани, и 2000 лева.\n\r\nМъжът е задържан за срок до 24 часа в полицейското управление в Шумен. Образувано е досъдебно производство. Разследването продължава под надзора на прокурор от Окръжната прокуратура в Шумен.", "date": "2019.02.20", "title": "Полицията в Шумен залови 16 500 дози марихуана"}
{"url": "https://www.dnes.bg/obshtestvo/2019/02/20/pytna-ne-sigurnost-koli-kovchezi-shofiori-ubiici.402682", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Повече от половината автосервизи у нас са в сивия сектор, а близо 90% от автошколите в страната също се оказват незаконни.  Стряскащите цифри идват на фона на високата смъртност по българските пътища а това провокира синдикатите да започнат усилена битка със сивия сектор. \n\r\nСпоред данните вероятността да попаднем на коректен автосервиз е под 50%. Сервизите, които гарантират с името си за извършения ремонт, са не повече от 40 % от всички работещи. Експертите посочат пряка връзка между некачествените авторемонти и убитите на пътя\n\r\nПри автошколите, от които би трябвало да излизат отговорни бъдещи шофьори, нещата са още по-притеснителни. Според цифрите 80% от учебните центрове за автомобилни водачи са част от сивия сектор.\n                    \n                    \n                \r\nКой поема отговорност за сигурността по родните пътища - коментар в предаването “Директно” по телевизия  на Емил Германов  от Съюз на автосервизите  и Красимир Георгиев от АКАБ. \n\r\n\"За съжаление цифрите са приблизително такива. Това се отразява на сигурността, броя на убитите, бюджетът на държавата. Хората, които обучават шофьори, са някъде около 6000. Това са легалните инструктори\", коментира Георгиев.\n\r\nПо думите му проблемът идва от схемите с преотстъпване на разрешително, което е нещо напълно незаконно. Държавата смята, че тези хора, които не са данъчни субекти, са малки. Пропуски в закона няма, просто трябва някой да го спазва, коментира още Георгиев. \n\r\n“В България се движат около 4 млн. превозни средства. Това означава 4 млн. ремонта годишно, което е около 16 хиляди ремонта на ден. Цифрата според мен, обаче, не е вярна. Милион и половина автомобили са над 20 години, а над 3 млн. коли са над 10 години, а на тях им се налагат много повече ремонти”, коментира Германов. \n\r\nРегистрирани сервизи в страната са 6700, а това означава, че на ден във всеки сервиз минават по минимум 2 автомобила дневно. Проблемът е, че няма регламент за дейността на сервизите, което създава нелоялна конкуренция. По думите му нелоялната конкуренция води до това сервизите да слагат части втора употреба, което прави автомобилите по-опасни.\r\n ", "date": "2019.02.20", "title": "Пътна (не)сигурност: Коли-ковчези, шофьори-убийци"}
{"url": "https://www.dnes.bg/zvezdi/2019/02/20/uiliam-i-keit-syvetvat-an-hatauei-za-otglejdaneto-na-deteto.402618", "text": "Ан Хатауей споделя, че понякога се проваля като родител, но не иска да се безпокои прекалено много за това. Тя има 2-годишен син Джонатан от съпруга си Адам Шулман.\r\n\"Синът ни е толкова красив. Аз не съм перфектна. Но когато съм ядосана или разсеяна, уверявам се, че той е в безопасност и се махам, за да се успокоя. Чак тогава се връщам при него. Провалям се всеки ден, но няма да се критикувам за това, а ще си взема поука от това\", обясни звездата от \"Дневниците на принцесата\".\r\n \r\nАн каза, че принц Уилям и Кейт Мидълтън ѝ дават съвети за отлгеждането на деца. \"Те достигат нивото на децата и им говорят очи в очи, за да ги накарат да се чувстват по-силни. И аз започнах да правя това с Джонатан\", посочи 36-годишната актриса.\r\n \r\n", "date": "2019.02.20", "title": "Уилям и Кейт съветват Ан Хатауей за отглеждането на детето"}
{"url": "https://www.dnes.bg/zvezdi/2019/02/20/viktoriia-bekym-krai-na-zmiiskite-obuvki-i-chanti.402613", "text": "Виктория Бекъм обеща, че няма да използва кожи от екзотични животни за дрехите в бъдещите си колекции. Ще бъдат забранени материали като кожи на питони и змии.\r\n\"Щастливи сме да потвърдим, че ще спрем да използваме екзотични животински кожи в бъдещите ни колекции, включително и основната ни колекция есен/зима 2019 г. Това решение отразява желанието не само на бранда, но и на нашите клиенти\", посочи Виктория пред \"WWD\".\r\n \r\nСъпругата на Дейвид Бекъм каза, че никога не е използвала козина в моделите си, но е продавала чанти и обувки от змийска кожа. Решението на марката на Пош Спайс беше подкрепено от ПЕТА - организация за защита на правата на животните, намираща се в САЩ.\r\n \r\n", "date": "2019.02.20", "title": "Виктория Бекъм: Край на змийските обувки и чанти!"}
{"url": "https://www.dnes.bg/obshtestvo/2019/02/20/mejdu-23-i-24-chasa-bez-sistema-za-e-vinetki.402684", "text": "Между 23 и 24 часа на 20 февруари ще има профилактика на платформата за продажба на е-винетки, съобщиха от пресцентъра на АПИ.\r\nЗаради профилактиката е възможно краткотрайно прекъсване на работата в интервала от 23.00 до полунощ на 20 февруари 2019 г. \r\nКлиентите, които желаят да купят е-винетка в този период и системата се окаже недостъпна, да опитат след известно време. ", "date": "2019.02.20", "title": "Между 23 и 24 часа – без система за е-винетки"}
{"url": "https://www.dnes.bg/eu/2019/02/20/bez-strah-ot-brexit-v-houes-uporitoto-selo-v-koeto-jivotyt-vse-oshte-kipi.402558", "text": "\r\nХоуес е малко село в Северна Англия, където животът не е замрял, а ври и кипи. Заслугата е на местния общински съветник Джон Блеки. \n\r\nБез неговите усилия пощата, библиотеката и автобусната линия отдавна щяха да са закрити. Той обаче не оставя нищо току-така и благодарение на него Хоуес процъфтява. \n\r\n\"Ние сме нещо като бастион на самоуправлението. Ще се опитаме да запазим колкото се може повече обществени услуги\", обяснява Джон. \n                    \n                    \n                \r\nТака е например и със стопанисваната от общината бензиностанция, на която цените се определят от... Джон. \n\r\n\"Той е истинска фурия, притежава необикновена енергия. Аз живея в Хоуес от 16 г. и мога да тъврдя, че всичко хубаво, което ни се е случило тук, идва от него\", обяснява пред  жителка на Хоуес. \n\r\nДжон е като човекът-оркестър и върши няколко услуги наведнъж. \n\r\n\"Ние тук нямаме никакъв стратегически план, а когато се появи проблем веднага се опитваме да го решим. Ако се окаже, че можем да се справим сами веднага се захващаме, а не чакаме помощ\", обяснява Джон. \n\r\nСъс същата тази упоритост хората от Хоуес смятат да посрещнат и Brexit.  \r\n \r\n", "date": "2019.02.20", "title": "Без страх от Brexit в  Хоуес – упоритото село, в което животът все още кипи"}
{"url": "https://www.dnes.bg/obshtestvo/2019/02/20/chadyri-karavani-koli-vyrhu-diunite-globa.402661", "text": "Поставянето на чадъри, шезлонги и спирането на каравани и коли върху дюните ще се наказват. Това са част от промените в Закона за устройство на Черноморското крайбрежие, одобрени от правителството.\r\nОт 2000 до 6000 лева стига глобата, ако на плажуващите бъде ограничен достъпът до плажовете или има такси за това.\r\nВключени са санкции за плажни оператори, ако не осигурят равностоен достъп за свободно разполагане на плажни принадлежности от посетителите.\r\nПромените трябва да бъдат одобрени и от парламента.", "date": "2019.02.20", "title": "Чадъри, каравани, коли върху дюните? Глоба!"}
{"url": "https://www.dnes.bg/mish-mash/2019/02/20/shte-stane-li-milioner-shupet-kotkata-na-lagerfeld.402672", "text": "След като стана ясно кой ще заеме мястото на Карл Лагерфелд в Chanel, много почитатели на модната къща се чудят каква ще е съдбата на неговия домашен любимец.\r\nБялата бирманска котка Шупет остава без собственик и вече хиляди хора искат да я осиновят. И има защо – животинчето може да наследи голяма част от наследството на легендарния дизайнер.\r\n \r\nСмята се, че пухкавата Шупет е била любовта на живота за Лагерфелд. Той никога не се е женил, но много често е коментирал, че ако го направи, то ще си размени обети с котката, защото тя е най-верният му спътник.\r\n \r\n\"Шупет си има свое състояние, тя ми е наследница, и ако се случи нещо с мен, човекът, който ще се грижи за нея, няма да има нужда от нищо“, коментира преди да почине дизайнерът, което ни кара да мислим, че той е направил специално завещание. В него най-вероятно една от основните точки е за котето и неговите нужди. Смята се, че след като е научил новината за рака, той е определил и човек, който да се грижи за любимеца след неговата смърт.\r\n \r\nСпоред експерти, Шупет не може да стане наследник на богатството на дизайнера във Франция, защото е животно. Но в Германия това е напълно възможно, а той има и германско гражданство.\r\n \r\nБлизки до покойния креативен директор на Chanel предполагат, че за котето в момента отговарят неговите лични прислужници, които са две на брой. „Те играят с нея, трябва да се грижат за красивата ѝ бяла грива, за красотата на очите ѝ и да я забавляват. Тя е център на света. Ако я видите, ще разберете“, коментира приживе Лагерфелд.\r\n \r\n\r\n ", "date": "2019.02.20", "title": "Ще стане ли милионер Шупет, котката на Лагерфелд?"}
{"url": "https://www.dnes.bg/balkani/2019/02/20/podkrepa-za-skopie-v-nato-na-iujniia-flang-samo-syiuznici.402685", "text": "Първата точка от дневния ред на парламента днес беше гласуването за присъединяването на Република Северна Македония към НАТО. Депутатите гласуваха единодушно със 140 гласа \"За\" – без \"Против\" и без \"Въздържал се\".\n\r\nВ студиото на \"Денят ON AIR\" депутатът от ГЕРБ Христо Гаджев коментира, че е било важно България да е сред първите страни, които са ратифицирали договора на Северна Македония за присъединяване към НАТО.\n\n\n\r\n\"Членството в Алианса допринася за благосъстоянието на страните. Този ефект се наблюдава във всички страни от Централна и Източна Европа, които се присъединиха към НАТО. С македонските въоръжени сили ние ще бъдем съюзници\", подчерта още Гаджев.\n                    \n                    \n                \r\nПред  той изтъкна, че вече целият ни южен фланг е само от съюзници.\n\r\n\"За България стратегически е много по-важно Македония да е наш съюзник в НАТО. Разбира се и в бъдеще да сме заедно като членове на Европейския съюз\", подчерта Христо Гаджев.\n\r\nТой беше категоричен, че общата отбрана ще допринесе за по-доброто сътрудничество между двете страни.\r\n ", "date": "2019.02.20", "title": "Подкрепа за Скопие в НАТО: На южния фланг – само съюзници! "}
{"url": "https://www.dnes.bg/notifikacii/2019/02/20/bankerkata-s-blizo-polovin-milion-v-djoba-na-toplo-v-aresta.402678", "text": "Банковата служителка, присвоила над 440 хиляди лева, остава в ареста, реши Сливенският окръжен съд.\n\n29-годишната Б.М. е обвинена за това, че през периода 28 ноември 2018 г. - 1 февруари 2019 г. в Нова Загора изтеглила от банкомати в града 45 200 лева от дебитните карти на двама клиенти без съгласието им.\r\nТя е обвинена и за това, че от юни 2016 г. до 5 февруари 2019 г. присвоила пари, собственост на банката - 400 000 лева, като длъжностното присвояване е в особено големи размери и случаят е особено тежък.\r\nОпределението на Окръжен съд - Сливен може да бъде обжалвано пред Апелативен съд - Бургас.", "date": "2019.02.20", "title": "Банкерката с близо половин милион в джоба на топло в ареста "}
{"url": "https://www.dnes.bg/business/2019/02/20/bylgariia-potencialen-hyb-za-razvitie-na-finteh-industriiata.402660", "text": "Финтех компаниите изработват продукт, който е с висока добавена стойност, каквато българската икономика няма. В момента България се оформя като хъб на финтех индустрията за района на Балканите. Имаме потенциал да станем център за цяла Източна Европа. Това коментира , в ефира на.\r\n\"Поради това работим върху правилното структуриране на регулаторните рамки. САЩ продължава да е мястото, където финтех индустрията е най-добре развита, Азия обаче изпревари Европа. В Европа продължаваме да виждаме тази тенденция за свръхрегулация, която пречи. САЩ и Азия имат по-либерални регулации спрямо инвеститорите. Европа е традиционно консервативна и заради това не успява да ги настигне\".\r\n                    \n                    \n                Наложеният начин да си платиш онлайн услуга и доставка в България е чрез наложен платеж, твърди членът на УС на Българската финтех асоциация. \"Съвременният похват изисква дигиталния път на парите. Платежните системи отчитат получаването на плащането\", допълни Димитров. \r\nОще подробности вижте на сайта на .", "date": "2019.02.20", "title": "България - потенциален хъб за развитие на финтех индустрията"}
{"url": "https://www.dnes.bg/rusia/2019/02/20/v-rusiia-zabraniha-smartfonite-na-voennite-kogato-sa-na-slujba.402606", "text": "Долната камара на руския парламент одобри закон, който забранява на военнослужещите да използват смартфони, когато са на служба, предаде Асошиейтед прес.\n\r\nСпоред промяната на военните се забранява да постват в интернет свои снимки и видеоклипове, както и информация за себе си, други войници и техни роднини. Новото законодателство официализира ограниченията върху ползването на смартфони и таблети, наложени по-рано със заповед на министерството на отбраната.\n\r\nПриемането на законодателния акт от Държавната дума бе предшествано от публикации за сраженията в Източна Украйна и за руската военна кампания в Сирия посредством софтуерни продукти с отворен код. Публикациите се основаваха на постове на военнослужещи и техни роднини в социални медии, документиращи руските загуби и подробности за сраженията, които често противоречаха на официалните данни на Москва.\n                    \n                    \n                \r\nПо-рано ТАСС цитира заместник-председателя на комисията по отбрана в Думата Андрей Красов, според когото \"обикновените телефони с бутони без фотокамера няма да бъдат забранени\". Той заяви, че в бита си военните щели да имат право да ползват смартфони, пише БТА.", "date": "2019.02.20", "title": "В Русия забраниха смартфоните на военните, когато са на служба"}
{"url": "https://www.dnes.bg/index/2019/02/20/koi-e-bil-nikola-geshev-film-za-jivota-mu-trygva-po-kinata.402636", "text": "Филм за легендарния полицай Никола Гешев тръгва по кината. Премиерата ще се състои на 26 февруари от 18:00 ч. в Дома на киното. В ролята на Никола Гешев е продуцентът на филма Пенко Русев.\r\nКолко от митовете за жестоките разпити и характера на Гешев са истина? Какъв е бил човекът зад прякор Папата? Отговор на тези въпроси дава документалният филм \"Гешев\".\r\n\"Има много тайнственост и много въпроси. Затова е направен този филм - един опит да се вдигне завесата върху неговия живот, професионаните му постижения, върху самия човек Никола Гешев и неговата роля в българската държавност\", обясни в \"България сутрин\" режисьорът Васил Барков.\r\n                \n                Сценаристът Марин Дамянов разказа пред  че Гешев е учил в Италия, ходил е в Москва и бързо е направил кариерата си. По думите му Гешев е манипулирал комунистите до голяма степен.\r\nНа 10 септември е изчезнал с куфар и секретни документи, много от тях свързани с това кои са били негови агенти. Според досиетата Никола Гешев е имал 183 агенти в комунистическата партия.", "date": "2019.02.20", "title": "Кой е бил Никола Гешев? Филм за живота му тръгва по кината"}
{"url": "https://www.dnes.bg/obshtestvo/2019/02/20/doklad-sochi-rabotnata-ni-ryka-v-evropa-mladi-s-nisko-obrazovanie.402671", "text": "Младите с основно и средно образование са по-склонни да емигрират, сочи доклад на правителството, приет от парламента. \n\r\nИзводът е на базата на проучвания през 2017 г.  \n\n\n Над 70 на сто от младите хора смятат, че средствата им за живот са достатъчни. \n\r\nВ същото време младежите, които са в тежко социално положение, са основно от етническите малцинства.\n\r\nКато положителна тенденция управляващите отчитат, че през 2017 г. е намалял броят на напусналите училище спрямо общия брой ученици - от 2,9 на сто през 2016 г., което е било 21 170 души, до 2,7 на сто или 20 092 души. \n\r\nПо този начин е прекъсната установената през предходните четири години тенденция на стабилно нарастване на този показател, се посочва в документа. \n                    \n                    \n                \r\nТова се дължало основно на Механизъма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.\r\n \r\nЗавършващите средно образование, които продължават да учат в България, са 51 на сто, а 14% отиват да учат в чужбина. \r\n \r\nБезработицата при младежите е намаляла с почти 16 на сто. \n\r\nНад половината от заетите млади хора декларират, че са намерили по-лесно работа, отколкото са очаквали.\r\n  \r\n63% от живеещите в селата и 59 на сто - в малките населени места, не смятат, че могат да получат добро образование там, според доклада на правителството за 2016 г., който също бе приет от парламента.\r\n \r\nВ столицата 79% са на мнение, че могат да получат добро образование, а едва 11 на сто - че не могат.\r\n \r\nПоложителна е била тенденцията и през 2016 г. за намаляване на безработицата при младите хора. Като негатив се отчита, че 54 процента не работят по специалността си, а едва 30 на сто са се реализирали в съответствие с образованието си.\r\n \r\nПрез 2016 г. са финансирани 36 младежки информационно-консултантски центрове на територията на 28 от големите градове и 39 младежки инициативи, свързани с доброволчество.", "date": "2019.02.20", "title": "Доклад сочи: Работната ни ръка в Европа - млади, с ниско образование"}
{"url": "https://www.dnes.bg/notifikacii/2019/02/20/vladinova-sled-medala-v-moskva-godinata-zapochva-obeshtavashto.402645", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В спорта, в науката и във всяка друга сфера е универсално приложимо виждането на Александър Дюма, че животът може да се опише с две простички думи - очакване и надежда. Тук обаче идва голямата разлика между онези, които просто се надяват и очакват чудеса от съдбата, и онези, които със собствени сили градят своите успехи.\n\r\nНевяна Владинова успя да загърби контузиите от миналата година и донесе бронзов медал на страната ни от турнира Гран При по художествена гимнастика в руската столица Москва.\n\r\nБългарката показа добра игра и заслужено се прибра с отличие. Гимнастичката срещна яростна конкуренция от цял свят, но успя да играе във финалите на отделните уреди и се класира седма в многобоя.\n                \n                \r\n\"Тази година започна доста по-обещаващо за мен. Надявам се да продължи по същия начин, та дори и по-добре, тъй като съм сигурна, че можем много\", сподели в студиото наВладинова.\n\r\nСледващия старт на грацията ни ще бъде на световната купа в Лисабон. Главният мениджър на националния отбор Бранимира Маркова се надява там освен Владинова да участват и другите ни водещи гимнастички - Катрин Тасева и Боряна Калейн.", "date": "2019.02.20", "title": "Владинова след медала в Москва: Годината започва обещаващо!"}
{"url": "https://www.dnes.bg/obshtestvo/2019/02/20/novata-agenciia-za-bezopasnost-po-pytishtata-veche-ima-shef.402673", "text": "Малина Крумова ще бъде председател на Държавната агенция \"Безопасност на движението по пътищата\", реши правителството. Тя работи от октомври 2018 г. по създаването на тази агенция, съобщават от правителствената пресслужба.\n\n\nАгенцията беше създадена след тежката катастрофа край Своге, при която загинаха 20 души.\r\nТя ще разработва, координира и контролира провеждането на политиката по пътна безопасност в България, като се предвижда да поеме част от контролните функции на различните институции, между които е споделена отговорността за пътната безопасност към настоящия момент.\n\r\nМалина Крумова започва да работи по проекти и програми от 1998 г. От 2007 г. е експерт в Управляващия орган на Оперативна програма \"Околна среда\" към Министерството на околната среда и водите.\n                    \n                    \n                \r\nПрез 2009 г. е назначена за директор на дирекция и ръководител на тази оперативна програма.\n\r\nВ периода от 13 март 2013 г. до 29 май 2013 г. е заместник-министър на околната среда и водите в служебното правителство на Марин Райков.\n\r\nОт ноември 2014 г. участва в координацията на Европейските структурни и инвестиционни фондове, както и в групата на високо равнище на Европейската комисия за опростяване на кохезионната политика.\n\r\nРъководи дирекция \"Централно координационно звено\" до януари 2017 г., когато е назначена за служебен заместник министър-председател, отговарящ за европейските фондове.\n\r\nНа 9 май 2017 г. е назначена за заместник- министър на регионалното развитие и благоустройството. През октомври тя беше освободена от длъжността и стана съветник към политическия кабинет на министър-председателя.", "date": "2019.02.20", "title": "Новата Агенция за безопасност по пътищата вече има шеф"}
{"url": "https://www.dnes.bg/mish-mash/2019/02/20/6-neshta-koito-da-ne-pochistvate-s-antibakterialni-kyrpichki.402573", "text": "Антибактериалните мокри кърпички са добър помощник, когато сме навън и нямаме подръка топла вода и сапун, с които да дезинфекцираме ръцете си от бактерии и вируси. Почистването на предмети и пособия вкъщи с мокри кърпички обаче невинаги е добра идея. Вижте защо.\r\n\r\nДетето ви се разболява често. Антибиотиците не помагат за овладяване и бързо преодоляване на инфекцията. В много случаи именно в това е проблемът – неправилното и прекалено използване на антибиотични препарати. Като допълнителен излишък се явяват и антибактериалните кърпички, които убиват както вредните, така и полезните бактерии по детските ръчички след игра с дезинфекцираните играчки.\r\n                    \n                    \n                Избягвайте почистването на предметите, с които детето си играе, с антибактериални кърпички. Достатъчни са водата и сапунът.\r\n\r\nБезсмислено е да хабите сили и енергия в почистване на меки и пухкави тъкани с антибактериални кърпички. Килими, мокети, дамаски са само част от повърхностите, при които няма нужда да употребявате кърпички. За да подействат антибактериалните субстанции при прилагане са нужни 2-3 минути. При пухкавите и меки повърхности е необходимо доста повече време, което намалява желаните резултати.\r\n", "date": "2019.02.20", "title": "6 неща, които да не почиствате с антибактериални кърпички "}
{"url": "https://www.dnes.bg/notifikacii/2019/02/20/s-pisma-pisani-na-ryka-syzdava-kompaniia-za-1-mlrd.402483", "text": "За да привлече вниманието на някои от най-големите компании като клиенти на стартиращата си фирма, Александер Ринке прави нещо нетрадиционно - изпраща на шефовете им писма, написани на ръка, съобщава Би Би Си.\n\r\nЗнаехме, че ако изпратим имейл, той може лесно да бъде отхвърлен, отбелязва той.\n\r\nАко изпратим напечатани писма, тогава секретарките им ще ги отворят и ще ги изхвърлят, допълва Ринке.\n\r\nС писмо, написано на ръка, обаче изглежда по-лично, би могло да бъде писмо от член на семейството или приятел, казва Ринке.\n\r\nТой основава компанията си, когато е на 22 години, заедно с двама приятели през 2011 година, след като завършват математика и компютърни науки в Техническия университет в Мюнхен.\n                \n                \r\nКомпанията Celonis е продължение на проект, по който са работили като част от обучението си. Тя е технологична фирма за анализ на данни, която използва софтуер и изкуствен интелект, за да следи работата на компании, да им помага да станат по-ефективни и да работят по-добре.\n\r\nСъвсем простичко обяснено софтуерът на Celonis може да следи компютърната копанията и да открива неща като това кои служители са непродуктивни, кои доставчици са прекалено бавни и кои производствени процеси могат да бъдат подобрени. След това предлага решения, пише БТА.\n\r\nТримата приятели са наясно какво могат да предложат на компаниите, но имат нужда да бъдат забелязани.\n\r\nИ така се стига до писмата, писани на ръка.\n\r\nТова дава резултат - осъществяват се срещи с някои от най-големите компании в Европа.\n\r\nДнес, осем години по-късно, сред клиентите на Celonis са BMW, Exxon Mobile, General Motors, L'Oreal, Siemens, Uber и Vodafone.\n\r\nСлед като си осигури допълнителни 50 милиона долара инвестиции миналата година, Celonis съобщи, че вече струва над 1 милиард долара.\r\nКомпанията вече има над 400 служители и хиляди компании по света имат абонамент за продукта й. \n\r\n ", "date": "2019.02.20", "title": "С писма, писани на ръка, създава компания за $1 млрд."}
{"url": "https://www.dnes.bg/stranata/2019/02/20/proletta-ide-pyrvi-shtyrkel-doletia-v-haskovsko.402680", "text": "Първи щъркел пристигна в хасковското село Подкрепа.\r\nЧервеноклюната птица зае старо миналогодишно гнездо върху електрически стълб близо до местната църква, съобщи пред БТА кметът на селото Ангел Благоев.\r\nКоментарите за първия предвестник на пролетта са най-различни. Засега той няма опасения, че птицата може да пострада при бъдещо застудяване.\r\nНяма да купуваме мартеници, пошегува се още Благоев.", "date": "2019.02.20", "title": "Пролетта иде! Първи щъркел долетя в Хасковско"}
{"url": "https://www.dnes.bg/notifikacii/2019/02/20/jena-lovi-alo-apashi-okachi-na-ograda-plik-s-11-630-lv.402612", "text": "73-годишна жена от Червен бряг е станала жертва на телефонна измама със сумата от 11 630 лева, съобщиха от ОДМВР - Плевен.\r\nИзмамата е станала вчера между 15.00 часа и 17.30 часа. 73-годишна жителка на Червен бряг била потърсена на домашен телефон.\r\nНепознат се е представил за полицейски служител. За да съдейства в акция по задържането на измамници по указанията на обадилия се, жената закачила пред входа на улицата от външната страна на оградата черен найлонов плик със сумата от 11 630 лева.\r\nУведомен е прокурор от РП – Червен бряг. По случая е образувано досъдебно производство.", "date": "2019.02.20", "title": "Жена \"лови\" ало апаши, окачи на ограда плик с 11 630 лв."}
{"url": "https://www.dnes.bg/obshtestvo/2019/02/20/s-iskaniia-za-ostavki-protest-sreshtu-chsi-ta.402681", "text": "\n\r\nПотърпевши от частни съдебни изпълнители излязоха на протест днес. \r\nИсканията им са към Министерството на правосъдието, като протестиращите настояват то да контролира ефективно работата на ЧСИ. \r\nПротестиращите поискаха и оставката на заместник-министърът на правосъдието Десислава Ахладова, както и да се закрие камарата на частните съдебни изпълнители. \r\nСпоред потърпевшите често частните съдебни изпълнители нарушават закона - продават имоти на занижени цени, запорират сметки и имущество при свръхобезпеченост. \r\n ", "date": "2019.02.20", "title": "С искания за оставки: Протест срещу ЧСИ-та"}
{"url": "https://www.dnes.bg/sofia/2019/02/20/v-sofiia-sa-postaveni-20-postoianni-konteinera-za-tekstil.402657", "text": "В София са поставени първите 20 постоянни контейнера за текстил. Те са част от системата за събиране и третиране на текстилни отпадъци, която Столична община започна да разработва в началото на 2019 г.\r\nЦелта е постепенно да се изгради устойчива система за събирането и последващо третиране на този вид отпадъци, подобно на останалите вече изградени и успешно работещи 12 системи за събиране на различни потоци отпадъци в София, включително опаковки, зелени отпадъци, електрическо и електронно оборудване, опасни отпадъци, батерии, акумулатори, излезли от употреба МПС и други, съобщиха от Столична община.\r\n\"През 2018 г. проведохме различни инициативи за събиране на стар текстил от домакинствата, в резултат на които бяха събрани и последващо третирани общо 24.5 тона текстилни отпадъци. Опитът ни през изминалата година показа, че гражданите имат нагласа да изхвърлят разделно и текстилните си отпадъци. Резултатите дадоха основание на кмета в края на 2018 г. да предложим на Столичния общински съвет да започнем да изграждаме система за събиране на текстилни отпадъци. Сега стартираме с разполагане на 20 контейнера в различни квартали на Столичната община, като предстои броят им постепенно да се увеличава“, коментира зам.-кметът по екология в Столичната община Йоана Христова при представянето на контейнерите.\r\n                    \n                    \n                Събраните в постоянните контейнери текстилни отпадъци се транспортират от специализираните компании за третиране на текстилни отпадъци, до техни площадки, където преминават през процес последващ на разделяне.\r\nГодните за повторна употреба се отделят, а негодните текстилни материали (напр. дънки и бял текстил) се сортират по цвят, изрязват се техните ципове и копчета и се предават, както на инсталации за производство на изолационна вата, така за производство на памучни парцали за индустрията. Текстилните материи, които не са подходящи за директна повторна употреба като дрехи или парцали, и други отпадъци, отделени в процеса на сортиране (например опаковки), се балират и предават на други компании за правилно рециклиране и оползотворяване.\r\nНа територията на Столична община са разположени и временни контейнери за текстил, чийто адреси могат да бъдат намерени на сайта на Столичния инспекторат. Адресите на всички контейнери могат да бъдат намерени на сайта на Столична община – ", "date": "2019.02.20", "title": "В София са поставени 20 постоянни контейнера за текстил"}
{"url": "https://www.dnes.bg/temida/2019/02/20/20-godishen-bylgarin-shte-byde-syden-v-germaniia-za-svodnichestvo.402662", "text": "Българин, разследван за сводничество в Германия, ще бъде предаден на тамошните власти, съобщиха от Окръжния съд в Добрич.\r\n20-годишният е задържан на 6 февруари в България с европейска заповед за арест. Искането за предаването на мъжа е с цел провеждане на наказателно преследване срещу него за две престъпления, квалифицирани по германското законодателство като сводничество и принудително склоняване към проституция, посочват от съда.\r\nСпоред постъпилата в Окръжния съд информация потърпевша от деянието е българска гражданка, която е била принуждавана да проституира в град Бремерхафен в периода от края на 2017-а до края на януари 2018 година. Тя била заставяна да предава всички спечелени пари - от 150 до 500 евро на ден, на задържания.\r\n                    \n                    \n                Германските власти твърдят, че жената е била удряна или заплашвана с насилие, когато заявявала, че не иска повече да проституира. През януари миналата година тя успяла да избяга и се свързала с местната полиция.\r\nМаксималният размер на наказанието, което германското законодателство предвижда за престъпленията, за които е разследван българинът, е 10 години \"лишаване от свобода\".\r\nГерманските власти са предоставили гаранции, че след изслушването на българина, ако той бъде признат за виновен и осъден, при негово желание ще бъде върнат у нас за по-нататъшно изпълнение на присъдата.\r\nРешението за екстрадицията е окончателно и не подлежи на обжалване.\r\n ", "date": "2019.02.20", "title": "20-годишен българин ще бъде съден в Германия за сводничество"}
{"url": "https://www.dnes.bg/cars/2019/02/20/zashto-trymp-iska-da-nakaje-germanskite-avtokoncerni.402609", "text": "\r\nАвтомобилното лоби има думата във Вашингтон. Неговите членове оперират 45 фабрики в 14 щата, като подкрепят повече от седем милиона работни места. Въпреки това далеч не е сигурно, че американският президент Доналд Тръмп ще приеме сериозно техните опасения.\r\nТръмп има собствено мнение за митата. Той смята, че те са ефективен инструмент за упражняване на неговите интереси в рамките на търговските конфликти. Така че е напълно възможно скоро президентът да наложи наказателни мита за чуждестранните автомобили. Никой не може да го спре, пише в свой анализ WirtschaftsWoche.\r\nОсновата за това е закон от Студената война. През 1962 г. Конгресът прие Закона за разширяване на търговията (Trade Expansion Act). Раздел 232 позволява на президента да налага мита върху продуктите, за които Министерството на търговията стигне след разследване, че „се внасят в количество или при условия в Съединените щати, които заплашват или ограничават националната сигурност\".\r\nСлед разпадането на Съветския съюз този текст е използван само спорадично. Тогава администрацията на Тръмп пое нещата в свои ръце, взе параграфа под лупа и започна две разследвания от Министерството на търговията за две години. За сравнение, през осемте години на управление на Бил Клинтън имаше три такива разследвания, при Джордж У. Буш имаше едно, а при Барак Обама – нито едно.\r\nВсъщност текстът е прилаган само 26 пъти в половината век преди встъпването на власт на Тръмп. Последствията е имал още по-рядко. В девет случая отговорното министерство стига до заключението, че вносът на стоките действително може да засегне националната сигурност. Най-вече се касае за нефт от кризисни региони. Сериозни мерки Белия дом вземаше още по-рядко. Президентите Джими Картър и Роналд Рейгън са наложили ембарго върху доставките на петрол от Иран и Либия. Иначе Белият дом предпочиташе да действа ограничено или въобще да не предприема нищо.\r\nКакво се промени под управлението на Доналд Тръмп вижте ", "date": "2019.02.20", "title": "Защо Тръмп иска да накаже германските автоконцерни?"}
{"url": "https://www.dnes.bg/obshtestvo/2019/02/20/ms-dava-samostoiatelnost-na-kmetstvata-v-obshtinskiia-biudjet.402659", "text": "По-голяма финансова самостоятелност на  кметствата предвиждат законови промени, одобрени от правителството. С тях ще се засили личната отговорност на всеки кмет на кметство  за изразходването на одобрените годишни разходи по бюджета  на общината.\r\nНа заседанието на кабинета обаче финансовият министър Владислав Горанов отбелязва, че няма единно мнение между Националното сдружение на общините и  Националното сдружение на кметовете на кметства по темата.\r\nПремиерът Бойко Борисов напомня, че двете страни са били изслушани.\r\n\"Те не могат  да се разберат помежду си, всеки си тегли чергата към себе си. Затова  считаме, че е най-добре в парламента да се проведе и дебатът. Ние днес  даваме основата, как виждаме нещата\", посочва той.\r\n                    \n                    \n                Горанов също коментира, че не е роля  на изпълнителната власт да бъде арбитър между двете сдружения.  Дебатът пък остава за парламента, \"тъй като тази тема продължава да  бъде обект на политически спекулации между отделни представители на  политическите сили\".\r\nПромените в Закона за местното самоуправление и местната администрация предвиждат задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината.\r\nИзрично се регламентира задължението за кмета на общината да осигурява своевременно през годината одобрените разходи по бюджетите на кметствата.\r\nСъздава се възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството.\n\r\n \r\n\n\r\n\n\r\n\r\n ", "date": "2019.02.20", "title": "МС дава самостоятелност на кметствата в общинския бюджет"}
{"url": "https://www.dnes.bg/notifikacii/2019/02/20/shvedite-nito-da-nito-ne-za-sdelkata-za-nova-tv.402638", "text": "Шведската компания Modern Times Group (MTG), която е собственик на българската Nova Broadcasting Group, част от които е и Нова телевизия, не потвърди, но и не отрече, че пpeдceдaтeлят нa Koнфeдepaциятa нa индycтpиaлнитe paбoтoдaтeли в Бългapия (KPИБ) Kиpил Дoмycчиeв e cпeчeлил тъpгa зa медията чрез свързана с брат му фирма.\r\n\"Благодарим за запитването, но ние никога не коментираме слухове или спекулации\", коментира пред Investor.bg Тобиас Гюлениус, ръководител на РR екипа в шведския концерн.\r\nКъсно във вторник сайтът tорnоvіnі.bg съобщи за сделката, като се позова на свои независими информирани източници. Както е известно, за телевизията наддават Домусчиев и мажоритарният aĸциoнep на Vivacom Cпac Pyceв, след като българската Комисия за защита на конкуренцията (КЗК) не разреши сделката през лятото на 2018 г.\r\n                \n                Припомняме, че през февруари миналата година бе обявено, че MTG продава своето 95-процентно акционерно участие в българската група на PPF Group, която е управлявана от Петр Келнер. В средата на лятото миналата година чешкият милиардер завърши закупуването на норвежкия телеком Telenor в Централна и Източна Европа, тоест в България, Унгария, Черна гора и Сърбия.\r\n", "date": "2019.02.20", "title": "Шведите: Нито да, нито не за сделката за Нова тв"}
{"url": "https://www.dnes.bg/balkani/2019/02/20/dojivotna-prisyda-za-nash-policai-ubil-grycki-lekar.402642", "text": "Бившият полицай Красимир Карчев от България получи доживотна присъда за убийството на гръцки лекар на остров Крит през 2017 г., съобщава телевизия Скай. Същата присъда получи и вдовицата на жертвата.\n\n\n\r\nСъдът в Ираклио осъди 38-годишния българин за убийството на 62-годишния кардиолог Христодулос Каландзакис през октомври 2017 г. \r\n39-годишната съпруга на лекаря беше призната за виновна в подбудителство без смекчаващи вината обстоятелства.\r\nСпоред обвинението българският полицай е поддържал любовна връзка със съпругата на жертвата. На 7 октомври 2017 г. извършителят е причакал лекаря на пътя, по който той е отивал на работа с автомобил, и го е застрелял с ловна карабина с четири куршума.\r\nВ показанията си българинът пое върху себе си цялата вина за деянието, като заяви, че съпругата на жертвата не е участвала по никакъв начин. Тя самата отрече да има вина за убийството, пише БТА.", "date": "2019.02.20", "title": "Доживотна присъда за наш полицай, убил гръцки лекар"}
{"url": "https://www.dnes.bg/politika/2019/02/20/bolnite-s-morbili-31-novite-sluchai-ot-sofiia.402644", "text": "31 души у нас са регистрирани с клинична картина на морбили, от които 21 вече са лабораторно доказани. Новите случаи от вчера насам са четири - три деца в кв. \"Христо Ботев\" в София и едно дете в Студентски град, съобщи здравният министър Кирил Ананиев пред журналисти в МС. \n\n\nДнес правителството одобри допълнителни 30 млн. лв. за равнопоставен достъп до медицинска помощ, включително във високопланинските и труднодостъпни места.\n\r\nОт тях 18 млн. се предоставят на общински болници, включително 71 в труднодостъпни райони, на базата на обслужваното население и преминали болни. \n\r\n2 млн. лв. ще бъдат дадени на лечебни заведения, оказващи психиатрична помощ - 12-те центрове за психично здраве и психиатричните отделения към болници. Допълнителните пари ще бъдат на база леглодни лечение.\n                    \n                    \n                \r\n10 млн. лв. се предоставят за спешна помощ на 41 лечебни заведения, от които 26 областни болници. Финансирането ще бъде на базата на преминал брой пациенти, които обаче не са били хоспитализирани в същото лечебно заведение.\n\r\nАнаниев обясни, че от този ресурс една значителна част ще отиде за увеличение на заплатите на персонала. Конкретният ръст обаче ще зависи от ръководството на съответното лечебно заведение.\n\r\nПо думите му заради допълнителни разходи към края на миналата година просрочените плащания на общинските и областните болници са достигнали 161 млн. лв, от които 126 млн. в областните болници и 35 млн. лв. в общинските.", "date": "2019.02.20", "title": "Болните с морбили 31, новите случаи – от София"}
{"url": "https://www.dnes.bg/stranata/2019/02/20/po-riadko-palim-kolata-i-hvashtame-samoleta-za-pochivka.402628", "text": "През четвъртото тримесечие на 2018 г. 1 095.4 хил. българи са направили туристически пътувания, показват предварителни данни на Националния статистически институт, цитирани от БТА. \n\n \n\r\nПреобладаващата част от българите - 84.1 на сто, са пътували само в страната, 14.5 на сто - само в чужбина, а 1.4 на сто са пътували както в страната, така и в чужбина. В сравнение със същото тримесечие на 2017 г. общият брой на пътувалите на възраст 15 и повече навършени години се понижава със 17.6 на сто.\n\r\nПрез четвъртото тримесечие на 2018 г. най-много са пътували българите на възраст 25 - 44 години - 469.2 хил., или 42.8 на сто от всички пътували хора. Във всички възрастови групи преобладава относителният дял на пътуванията в страната, като най-висок е този дял при хората на възраст 15 - 24 години - 90.1 на сто от пътувалите в тази възрастова група. При пътуванията в чужбина делът на пътувалите на възраст 45 - 64 години е най-голям - 16.7 на сто от пътувалите в съответната възрастова група.\n                    \n                    \n                \r\nПо-голямата част от туристическите пътувания на хората на възраст 15 и повече навършени години в страната са били с цел \"посещение на близки\", докато тези, направени в чужбина, са за \"почивка и екскурзия\", посочени съответно от 49.9 и 52 на сто от тях.\n\r\nПрез четвъртото тримесечие на 2018 г. като самостоятелни са били регистрирани 1 388.6 хил., или 92.3 на сто от общия брой лични пътувания. Относителният дял на самостоятелните пътувания без резервация в страната е 95.2 на сто, а на тези в чужбина - 71.6 на сто.\n\r\nВ структурата на разходите по видове с най-голям относителен дял в страната са тези за храна - 38.9 на сто, докато в чужбина са разходите за транспорт - 41.9 на сто.\n\r\nПрез четвъртото тримесечие на 2018 г. средният разход при пътуване с лична цел на един човек на възраст 15 и повече навършени години е 161.57 лв. в страната и 515.11 лв. в чужбина. Разходите на един човек за професионално пътуване са средно 154.92 лв. в страната и 1 192.41 лв. в чужбина.", "date": "2019.02.20", "title": "По-рядко палим колата и хващаме самолета за почивка "}
{"url": "https://www.dnes.bg/balkani/2019/02/20/izcheznaliiat-bylgarin-v-santorini-nameren-myrtyv.402650", "text": "Трупът на 27-годишния българин Йордан Станев Динев, който полицията издирваше от петък, бе открит на остров Санторини, съобщава Труд. \n\r\nВчера в ранния следобед е бил открит автомобилът на изчезналия. Возилото е било намерено в пропаст. \r\nДнес властите в гръцкия остров съобщиха, че са открили и тялото на Йордан на 70 метра от автомобила и на 30 метра от морето.\r\nПолицията работи по няколко версии. Убийство, самоубийство или катастрофа.", "date": "2019.02.20", "title": "Изчезналият българин в Санторини – намерен мъртъв "}
{"url": "https://www.dnes.bg/politika/2019/02/20/dps-nastoiava-za-poziciia-na-parlamenta-sreshtu-lukovmarsh.402641", "text": "След като в събота за пореден път се проведе Луковмарш в София, посрещнат както винаги с негативна реакция от обществото и от чуждите дипломати, от ДПС поискаха най-накрая и парламентът да излезе официално с позиция.\n\r\nОт движението осъждат проявата като фашистка и всяка година призовават властите да спрат факелното шествие.\r\nОказа се обаче, че това няма как да се случи, защото съдът е отменил забраната на Столичната община. Така че единственото, което остава, е да има засилено полицейско присъствие по време на факелното шествие на участниците в Луковмарш. \n\n\nДжейхан Ибрямов коментира, че според Наказателния кодекс са забранени подобен род деяния и дори е предвидено наказание от затвор до 3 години и парична глоба. \r\n                    \n                    \n                \"Партиите в парламента, които не осъждат ксенофобията и антисемитизма като Луковмарш, са политически сурогати\", скочи той.\n\r\nИбрямов посочи, че ДПС е направила тест на партиите в Народното събрание, като е поискала осъждането на Луковмарш. Според него уроците от историята трябва да се помнят особено в страна като България, защото страната ни се слави със спасението на евреите.\n\r\n\"Не трябва да се допускат нито леви, нито десни фашисти да си играят със страховете на хората. В момента в книжарниците в София безпроблемно се разпространява фашистка литература – книгата \"Моята борба\" на Хитлер\", коментира Ибрямов.\n\r\n\"Бяхме свидетели на редица фашистки прояви по време на това управление – поругаване на синагогата, на еврейски и мюсюлмански гробища и много други. Партиите в това Народно събрание, които не искат да осъдят ксенофобията и антисемитизма, са политически сурогати. Основният диалог на Луковмарш е ВМРО. Обръщам се към ГЕРБ – докога те ще продължават да прикриват деянията на своите политически партньори и да не ги определят като ксенофобски? Това е антихуманен режим, а не тържество на правото. Всички тези политически партии, които прикриват тези деяния, са антиевропейски и антинатовски\", заяви Ибрямов и поиска позиция на парламента по темата.\r\n ", "date": "2019.02.20", "title": "ДПС настоява за позиция на парламента срещу Луковмарш"}
{"url": "https://www.dnes.bg/stranata/2019/02/20/avtomobil-se-blysna-v-uchilishten-avtobus.402614", "text": "Катастрофа между лек автомобил и училищен автобус е станала в Кюстендил, няма пострадали деца. Това съобщиха от Областната дирекция на МВР в Кюстендил.\n \r\nДо този момент е известно, че училищният автобус е спрял на пътен знак „Стоп\", а лекият автомобил се е ударил в автобуса. Шофьорката на колата е настанена в болницата в града за лечение. Изясняват се причините за пътния инцидент.\r\nПо случая е образувано досъдебно производство в Районно управление на МВР – Кюстендил. \r\n ", "date": "2019.02.20", "title": "Автомобил се блъсна в училищен автобус"}
{"url": "https://www.dnes.bg/stranata/2019/02/20/pochti-vsichki-kontrabandni-zmiorki-umriaha-vyv-varna.402626", "text": "Голяма част от контрабандните змиорки, които бяха задържани от митничари на софийското летище, са умрели във варненския аквариум, съобщи \"Нова Варна\". Посочва се, че са загинали 180 кг от змиорките.\n\n\r\nОпитът за митническа измама чрез нелегален износ на критично застрашен вид европейска змиорка Anguilla Anguilla бе предотвратен на Летище София на 15 февруари от митнически инспектори.\n\r\nАвиопратка, с направление Малайзия и тегло 1010 кг, е спряна за щателна проверка по метода \"анализ на риска\". 90-те контейнера от стиропор, съдържащи милиони екземпляри, са били обявени в митническите документи като \"шаран и толстолоб за зарибяване\". При проверката се установява, че контейнерите в действителност съдържат 200 кг живи екземпляри, във фаза \"млада змиорка\" (кристална фаза), с приблизителна дължина 7 – 8 см.\n                    \n                    \n                \r\nБебетата-змиорки бяха транспортирани спешно със съдействието на \"Зелени Балкани\" към Спасителния център на Аквариума във Варна в опит да бъдат спасени, тъй като при опита за износ са били опаковани в неблагоприятни за вида условия.\n\r\nЗмиорките Anguilla Anguilla са с голяма търговска стойност, тъй като цената на малките змиорки на азиатските пазари достига до 2000 долара за килограм.", "date": "2019.02.20", "title": "Почти всички контрабандни змиорки умряха във Варна"}
{"url": "https://www.dnes.bg/politika/2019/02/20/ananiev-za-aptekite-samo-u-nas-ima-naprejenie.402643", "text": "Здравният министър Кирил Ананиев заяви, че не разбира причината за протеста на аптеките.\r\n\"Това е европейска директива, имахме достатъчно дълъг период на обучение. От 3600 аптеки, над 2100 са регистрирани\", обясни той пред журналисти в МС.\n\n\n\n\r\nАптеки затвориха врати днес с настояване за финансиране, което да ги подкрепи във въвеждането на новите електронни системи.\r\nАнаниев каза, че в никоя европейска държава няма такова напрежение, каквото се създава при нас.\r\nСпоред министъра е било дадено достатъчно време за изпълнение на изискванията и включването става по ясни правила и технология.\r\n                    \n                    \n                Ананиев беше категоричен, че няма хаос, както се твърди. С всеки изминал ден се увеличава броят на аптеките, които влизат в нашата система на верификация, настоя министърът.\r\nПо думите му ресурс за това не може да бъде предоставен, както се иска, защото това ще бъде държавна помощ. Става въпрос за минимални средства, които съм убеден, че аптеките могат да си ги осигурят, подчерта Кирил Ананиев.", "date": "2019.02.20", "title": "Ананиев за аптеките: Само у нас има напрежение!"}
{"url": "https://www.dnes.bg/rusia/2019/02/20/putin-razpolojat-li-sasht-raketi-v-evropa-rusiia-shte-otgovori.402649", "text": "Русия ще предвиди огледални и асиметрични мерки, ако САЩ разположат в Европа ракети със среден и малък обсег. Това заяви руският президент Владимир Путин в годишното си послание към Федералното събрание, предаде ТАСС.\n\r\n\"Вече съм казвал и искам да повторя, Русия няма намерение, това е много важно и го повтарям специално, Русия няма намерение първа да разполага подобни ракети в Европа. Ако пък те наистина бъдат произведени и доставени на европейския континент, а САЩ имат такива планове, поне не сме чули изявления в обратния смисъл, това рязко ще изостри ситуацията в сферата на международната сигурност, ще създаде сериозни заплахи за Русия. Защото за някои класове от тези ракети времето, за което биха долетели до Москва, може да достигне 10-12 минути. Точно това е много сериозната заплаха за нас. В такъм случай ще бъдем принудени, искам да подчертая - именно принудени, да предвидим огледални и асиметрични действия\", каза Путин.\n\n\n\n\r\n                    \n                    \n                Икономиката и социалните въпроси са във фокуса на годишното обръщение на руския президент.\n\r\nСемействата с три и повече деца в Русия ще могат да получават от федералния бюджет по 450 хиляди рубли за погасяване на ипотечен кредит, заяви Путин, цитиран от ТАСС и БТА.\n\r\nТази допълнителна мярка в подкрепа на многодетните семейства ще бъде въведена с оглед стабилната макроикономическа ситуация в Русия и нарастващите доходи на държавата, отбеляза Путин.\n\r\n\"Хората не можеш ги излъга, те остро усещат лицемерието, неуважението към себе си и всяка несправедливост. За хората е от значение какво се прави реално и как това подобрява живота им, живота на семействата им, и то не след време, а сега\", заяви държавният глава.\n\r\nПутин подчерта: \"Не бива да повтаряме грешките от минали десетилетия и да чакаме пришествието на комунизма, трябва сега да променяме ситуацията към по-добро\". Дейността на изпълнителната власт на всички равнища трябва да бъде добре съгласувана, съдържателна, енергична - и руското правителство трябва да дава тон, добави президентът.\n\r\nРуският лидер предложи от 1 януари 2020 г. помощите за първо и второ дете да бъдат увеличени, като достигнат двойния размер на жизнения минимум. Той изрази убеденост, че през 2023-2024 г. в страната ще бъде възстановен естественият прираст на населението.\n\r\nДържавните и общинските служители, заети в социалната сфера, не бива \"никога да допускат високомерно отношение, неуважение към гражданите - нито с думи, нито с действия\", подчерта в посланието си Владимир Путин. \n\r\nТова е 15-ото годишно обръщение на Владимир Путин. За втора поредна година то не е в Кремъл, този път темите не бяха обявени предварително.\r\n ", "date": "2019.02.20", "title": "Путин: Разположат ли САЩ ракети в Европа, Русия ще отговори!"}
{"url": "https://www.dnes.bg/stranata/2019/02/20/ideia-oproshtavat-1-6-mln-lv-borch-na-naemateli-v-stolipinovo.402658", "text": "Пловдивският общински съвет да опрости 1 572 651 лева лихви към неплатените наеми на неизрядни квартиранти. Такова предложение подготвя \"Жилфонд\". Общият размер на задълженията е близо 3 млн. лева и от десетилетие не може да се стопи, пише \"\"\n\n. \n\r\n75% от борчовете са натрупани в \"Столипиново\" и мезонетите в Шекер махала. На практика затлачените задължения не могат да се съберат и затова предприятието, което стопанисва общинските жилища, предлага поне лихвите да се опростят. Това обаче могат да решат единствено съветниците. Много от задълженията са на починали, напуснали или принудително изведени обитатели. Има и социално слаби, от които нещо не може да се вземе, казват в \"Жилфонд\".\n                    \n                    \n                \r\nРекордът за неплатени с години наеми държи \"Столипиново\", където 54% от общинските жилища са съсредоточени в етническия квартал. \"Прилагаме всякакви методи - обикаляме, молим, сключваме допълнителни споразумения за разсрочено плащане\", каза шефът на предприятието Минко Кафтански. Миналата година направили 30 споразумения за 62 800 лева. Макар това да е капка в морето на фона на общия дълг, пак било стъпка напред. Отделно отправили покани и за доброволно плащане в размер на 586 000 лева.\n\r\nВ баланса на \"Жилфонд\" се водят 3358 апартамента и 233 къщи. \"Никой не ни е търсил, за да иска да настаняваме в общински жилища прогонените от Войводиново роми\", категоричен е Кафтански. На среща миналата седмица участници от Войводиново, представители на фондация \"Рома\" и ръководството на община \"Марица\" поискаха общински жилища в Пловдив за ромите от селото.", "date": "2019.02.20", "title": "Идея: Опрощават 1,6 млн. лв. борч на наематели в Столипиново"}
{"url": "https://www.dnes.bg/temida/2019/02/20/19-godishniiat-aleks-prizna-za-ubiistvoto-v-kiustendil.402655", "text": "\"Съжалявам, че така се получи. Не мислих, че ще стане така\", това бяха думите на 19-годишния Алекс Димитров, обвинен в убийството на Валери Дъбов в Кюстендил, произнесени пред Окръжния съд, пише \"\". \n\n\r\nВ момента се гледа мярката за неотклонение на криминално проявения младеж, който след убийството в неделя сутринта избяга и се предаде късно вечерта.\r\nПред разследващите обяснил, че се е скрил, защото се страхувал. Направил пълни самопризнания, но казал, че не е очаквал при боя да се стигне до фатален край.", "date": "2019.02.20", "title": "19-годишният Алекс призна за убийството в Кюстендил"}
{"url": "https://www.dnes.bg/index/2019/02/20/shumaher-vse-po-dobre-veche-ne-e-prikovan-na-leglo.402563", "text": "Сабине Кем, бившият мениджър на Шумахер и сегашна говорителка на семейството, обяви че скоро можем да очакваме добри новини за състоянието на пилота. Неговата съпруга Корина Шумахер обаче не е правила официално изявление.\n\n\r\nНо новините относно състоянието на шампиона във Формула 1 в последните месеци наистина са обнадеждаващи.\n\r\nНай-често задаваният въпрос от неговите фенове обаче все пак остава дали Шумахер все още е в кома.\n\r\nБританското издание Express дава отговор, като се позовава на източници на SportsMail, които твърдят, че Шумахер \"вече не е прикован на легло\" и \"тръби не опасват тялото му, за да поддържат живота му\".\n                \n                \r\nТази оптимистична информация се подкрепя и от факта, че семейство Шумахер прекара коледните празници във вилата си в Майорка, където Михаел събираше слънчеви лъчи и витамин D, като част от рехабилитацията си.\n\r\nSportsmail твърди, че за лечението на легендата отиват близо 50 хил. лири на седмица.\n\r\nА това, което знаехме до сега не е много. По думите на Жан Тод, бившия шеф на Ферари, Шумахер се подобрява и заедно дори са успели да изгледат няколко състезания от Формула 1.\n\r\nСъветникът на папа Франциск, Георг Генсвайн, също посети състезателя и сподели с медиите, че Шумахер е наддал килограми и обича да усеща присъствието на хора около себе си.\n\r\n\n\r\n\r\n ", "date": "2019.02.20", "title": "Шумахер все по-добре, вече не е прикован на легло?"}
{"url": "https://www.dnes.bg/politika/2019/02/20/simeonov-tvyrd-nfsb-shte-se-iavi-samostoiatelno-na-evrovota.402652", "text": "Въпреки подадената ръка от лидера на \"Атака\" Волен Сидеров към останалите формации в Обединени патриоти за общо явяване на евровота, председателят на НФСБ Валери Симеонов отсече, че неговата партия се готви да се яви самостоятелно на изборите за европарламент.\n\n\r\n\"С оглед на взаимоотношенията в коалицията съвсем естествено е НФСБ да предприема необходимите действия за подготовка на самостоятелно явяване на европейските избори“, заяви той, а вчера пък беше издигнат от своите за водач на евролистата.\r\nСимеонов обясни, че окончателното решение ще бъде взето от Политическия съвет.\r\n\"Казвам го открито. Не го крием и не извършваме задкулисни договорености. Не подхвърляме на медиите, че ще вкараме 3-4 депутати общо с разни консервативни псевдосубекти, нито пък водим подготвителна кампания за издигане на наш кандидат още от миналата година, без да уведомяваме партньорите си“, коментира той.\r\n ", "date": "2019.02.20", "title": "Симеонов твърд: НФСБ ще се яви самостоятелно на евровота"}
{"url": "https://www.dnes.bg/science/2019/02/20/vremeto-na-mars-dnes-priako-ot-insight.402647", "text": "Ако някога сте се интересували от времето на Марс, то сондата InSight всекидневно може да ви осведомява какви ще са атмосферните условия на Червената планета. \n\n\r\nОт днес роботът всеки ден ще изпраща информация на Земята, която ще включва измервания на температурата на Марс, атмосферното налягане и скоростта на вятъра.\r\nСега на Червената планета е зима, така че най-високата температура е – 16 градуса, а най-ниската е -94 градуса. Температурните разлики, които горката сонда трябва да търпи са наистина големи. А поривът на вятъра? Близо 60 км/ч.\r\nСензорите на  InSight са предимство, което другите роботи изпратени на Червената планета нямат. Те записват данните за времето всяка секунда и изключително бързо ги пращат към Земята.\r\n                    \n                    \n                Той ще работи на Марс около 2 години, така че учените за първи път ще придобият знание за сезонните промени на планетата. \r\nInSight също така ще трябва да засече и сеизмичната активност на своя нов дом.\r\n\"Прашните дяволи“ са пясъчни бури, които често вилнеят на Марс и оставят слeди по планетата. InSight се намира в зоната, където те са най-силни, което ще му помогне да ги изследва изключително добре. \r\nИменно такава пясъчна буря сложи край на живота на марсохода \"Опортюнити\".", "date": "2019.02.20", "title": "Времето на Марс днес – пряко от InSight"}
{"url": "https://www.dnes.bg/muzika/2019/02/20/arjentinski-zvezdi-gostuvat-na-kvarto-kvartet-i-priiateli.402625", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        На 23 февруари в зала \"България\" ни очаква вечер, посветена изцяло на бандонеона, китарата и цигулката. На тангото и на салса ритъма. На страстта и на любовта. \n\r\nКварто квартет и аржентинските звезди на китара Леонардо Санчес и бандонеон Матиас Гонзалес, ще ни потопят в най-доброто от латиноамериканската музика - танго, салса и още музикални латино изненади.\n\r\nЗаедно с Кварто квартет към Софийската филхармония, зрителите ще бъдат завладяни от страстта на тангото с дълбоката душевност на Астор Пиацола, който се намесва в този стил, за да внесе смут и да наруши правилата.\n\r\n\"Тангото трябва да се почувства. То е свидетелство за богатото и трудно историческо наследство на Аржентина. Музиката, която от своето съществуване се посвещава на екзистенциалните теми за любовта и смъртта\", споделиха в студиото на  Иван Пенчев и Татяна Тодорова от Кварто квартет.\n                    \n                    \n                \r\n ", "date": "2019.02.20", "title": "Аржентински звезди гостуват на Кварто квартет и приятели"}
{"url": "https://www.dnes.bg/notifikacii/2019/02/20/kubinski-voenni-vyv-venecuela-niama-otreche-havana.402588", "text": "Кубинският външен министър Бруно Родригес нарече отвратителни обвиненията на президента на САЩ Доналд Тръмп, че във Венецуела има кубински военни, които охраняват президента Николас Мадуро, предаде Франс прес.\n\r\n\"Обвиненията на президента на Съединените щати, който твърди, че Куба има частна армия във Венецуела, са отвратителни. Настоявам той да даде доказателства. Нашето правителство отхвърля най-категорично тази клевета\", каза вчера Родригес пред журналисти.\n\r\nТой добави, че \"Вашингтон продължава да подготвя военни действия под предлог хуманитарна помощ\" за Венецуела.\n\r\nМиналата седмица Хавана заяви, че американски военни са отишли в карибски страни, за да подготвят агресия срещу Венецуела, \"маскирана като хуманитарна интервенция\", припомня АФП, цитирана от БТА.\n                \n                \r\nРодригес каза вчера, че американските военни са излетели от САЩ за карибски страни, но правителствата на тези страни не са били предварително уведомени. Самолетите са излетели от бази на силите на САЩ за специални операции. \"Категорично заявявам, че тези полети не са били за хуманитарна помощ\", добави той.\r\n ", "date": "2019.02.20", "title": "Кубински военни във Венецуела? Няма, отрече Хавана"}
{"url": "https://www.dnes.bg/obshtestvo/2019/02/20/izchezvat-hospisite-zakriti-sa-54-za-pet-godini.402589", "text": "Заради скъпата услуга частните хосписи масово затварят врати. 54 заведения за палиативни грижи са хлопнали кепенците за по-малко от пет години, пише „Монитор“. Всичко това се случва на фона на острата нужда от подобен тип здравни заведения за хора с тежки заболявания.\n\r\nВ цялата страна в регистрите на районните здравни инспекции са вписани общо 43 хосписа, като от тях 38 са частни, а 5 са държавни в болниците. Само към 2015 година в страната те са наброявали 96 с общо 5171 места. \n\r\nСега местата за настаняване са близо три пъти по-малко. Към момента най-много са в София -16, като допреди четири години бяха 19. В цялата Софийска област са два. Във Варна от 8 вече са 7. Пак заради високите цени хоспис няма още в областите Монтана, Русе, Бургас, Шумен, Силистра, Сливен, Добрич, Ловеч, Ямбол, Благоевград и Перник. Единственият хоспис в Плевенска област е в Долна Митрополия. В цяла Великотърновска област са само два, в област Кърджали – 3, по един има в Кюстендилска и в Смолянска област, той е в Мадан.\n                    \n                    \n                \r\nНа практика от държавните цялостно обособен хоспис все още има само в Многопрофилната болница за активно лечение „Д-р Атанас Дафовски“ в Кърджали. Той разполага общо с 40 легла. В още няколко лечебни заведения има по две-три легла за такива грижи към отделенията или клиниките. Така е във Военномедицинска академия. Там човек обаче може да бъде хоспитализиран не повече от два пъти в рамките на една календарна година за не повече от 20 дни. \n\r\nПричината е, че хосписите не са делегирана държавна дейност, регламентирана в член 36, ал. 1 от Правилника за прилагане на Закона за социално подпомагане. По тази причина повечето от тези заведения са частни.\n\r\nОтглеждането на лежащо болен в терминално състояние струва не по-малко от един бон месечно, а ако пациентът е на скъпи лекарства, таксата за тях и памперсите надхвърля 1000 лева.\n\r\nТочно високите цени отказват хората от тази услуга. Единственият хоспис във Видинска област беше заличен от регистъра на Регионалната здравна инспекция преди време, тъй като нямаше дейност повече от шест месеца.\n\r\nПак по същата причина няма такава услуга и в област Враца, тъй като Северозападът е беден и хората нямат пари да си плащат на частно. Няма обаче и такава общинска услуга.\n\r\nАко човек без близки или настанен в старчески дом се разболее тежко, няма къде да отиде след изписване от болницата, тъй като в домовете обособени стаи за хосписни грижи няма. На практика те се връщат в старческия дом и остават на грижите на персонала, но обикновено съжителстват в стая със здрави хора, които се травмират от състоянието на съседа по легло.\n\r\n„Грижата за възрастните хора, особено в тежко здравословно състояние като след прекарани инсулти, инфаркти и терминално болни, е по-специфична. Ние нямаме такива специалисти. Необходимо е да има общински или държавни хосписи, в които те да бъдат настанени и да им бъде предоставена специализирана палиативна грижа, защото тя е израз и на опазване на човешкото им достойнство“. Така коментира проблема директорката на дома за стари хора в Мездра Владислава Димитрова, която често се сблъсква с този проблем, както и колегите й от Врачанска област. Димитрова разказа, че хората от домовете за възрастни хора като цяло са с ниски доходи, често пъти без близки, които да поемат заплащането на хоспис.\n\r\n„Крайно време е в България да се създаде адекватно финансиране, за да не бъде хосписната грижа проблем за нуждаещите се. В цяла Европа възрастните хора се настаняват в старчески домове и при влошаване - хосписи. Добрата медицинска практика там е след изписването им от болница да се долекуват в такива здравни заведения“, коментира Иван Димитров, председател на Български пациентски форум. \n\r\nДържавата не поема тази грижа в достатъчна степен. Повечето възрастни и болни хора се залежават вкъщи, някой трябва да напусне работа да ги гледа, тъй като цените в хосписите са непосилни. Време е да има адекватно финансирана клинична пътека за палиативни грижи, допълни Димитров.\r\n ", "date": "2019.02.20", "title": "Изчезват хосписите, закрити са 54 за пет години"}
{"url": "https://www.dnes.bg/usa/2019/02/20/trymp-naredi-da-bydat-syzdadeni-kosmicheski-voiski.402590", "text": "Президентът на САЩ Доналд Тръмп нареди на Пентагона да разработи планове за създаване на космически войски, които ще са част от военновъздушните сили, предаде Асошиейтед прес.\r\nТръмп се съгласи на този вариант вместо поисканото от него по-рано отделно министерство на космическите войски, които да са \"отделни и равностойни\" на другите видове въоръжени сили.\r\nПрезидентът заяви, че космосът е \"бъдещето и следващата стъпка\". \r\n\"Трябва да сме готови. Моето правителство смята създаването на космически сили за приоритет на националната сигурност\", каза той в Белия дом, застанал редом с вицепрезидента Майк Пенс и и. д. министъра на отбраната Патрик Шанахан. \r\n\"Нашите противници са в космоса, независимо дали това ни харесва или не\", добави президентът и подписа документ, с който инструктира министъра на отбраната да подготви законопроект за създаване на космически войски. \r\n/БТА/\r\n ", "date": "2019.02.20", "title": "Тръмп нареди да бъдат създадени космически войски"}
{"url": "https://www.dnes.bg/notifikacii/2019/02/20/bez-ekshyn-na-anfiild-livyrpul-i-baiern-vrytnaha-0-0.402594", "text": "Ливърпул и Байерн Мюнхен завършиха 0:0 в първа осминафинална среща в Шампионската лига, играна на стадион \"Анфийлд\".\n\r\nПеткратните европейски клубни шампиони изиграха вихрено първо полувреме, в което атаките се редуваха и пред двете врати, но въпреки това си останаха с по един точен удар.\n\r\nВтората част протече при доста по-ниско темпо и малко на брой интересни положения, като играчите заложиха основно на здравите единоборства.\n\r\nИнтересното е, че Байерн не вкара и при четвъртия си опит на терена на Ливърпул, като това е трето поредно нулево равенство между двата отбора на английска земя. Реваншът е на 13 март на стадион \"Алианц Арена\".\n\r\nВ другия мач от снощи Олимпик Лион и Барселона също завършиха наравно 0:0 в първа среща от 1/8-финалите на Шампионска лига, игран на стадион \"Парк Олимпик Лион\".\n                \n                \r\nФутболистите на треньора Ернесто Валверде доминираха почти през цялото време и създадоха повече опасности, но късметът не бе на страната на Лионел Меси и компания.\n\r\nТака Барса и Лион ще решават всичко в реванша на \"Камп Ноу\", който ще бъде на 13 март.\r\n\r\n ", "date": "2019.02.20", "title": "Без екшън на \"Анфийлд\": Ливърпул и Байерн врътнаха 0:0"}
{"url": "https://www.dnes.bg/eu/2019/02/20/iunker-brexit-e-nai-tragichnoto-sledvoenno-reshenie-v-evropa.402591", "text": "Председателят на Европейската комисия Жан-Клод Юнкер призна, че в края на мандата си преживява разочарование от очакваното излизане на Великобритания от Европейския съюз, както и от други политически събития на континента, предаде ДПА.\r\n\"Отидох в Брюксел през 2014 г., за да участвам в съзидание, но сега се занимавам с разрушение\", каза Юнкер в реч пред парламента на провинция Баден-Вюртемберг в Щутгарт.\r\nПреговорите с британската министър-председателка Тереза Мей не бяха по-приятни от разговорите за митата и търговията с президента на САЩ Доналд Тръмп, каза Юнкер.\r\nНеговият мандат като председател на ЕК приключва през ноември и той няма да се кандидатира за нов мандат.\r\nЮнкер нарече Brexit най-трагичното следвоенно решение в Европа, добавя ДПА, цитирана от БТА.\r\n ", "date": "2019.02.20", "title": " Юнкер: Brexit е най-трагичното следвоенно решение в Европа"}
{"url": "https://www.dnes.bg/rusia/2019/02/20/skandal-v-ruskiia-stani-bogat-verni-otgovori-sreshtu-procent.402593", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nШумен корупционен скандал разтърси руското издание на \"Стани богат\". Главният редактор на шоуто, което в Русия се излъчва под името \"Кой иска да стане милионер?\", беше обвинен, че е предложил сделка на участник по схемата \"верните отговори срещу процент от печалбата\", съобщи .\n\r\nДействието се развива през ноември, но скандалът гръмна преди няколко дни. Участници в \"Стани богат\" са легендарният Александър Друз – популярен състезател в друга подобна игра - \"Какво, къде, кога\", и негов съотборник. \n                    \n                    \n                \r\nДвамата играят впечатляващо и стигат до последния въпрос за 3 милиона рубли или около 40 000 евро. Въпросът \"С коя фигура в шахмата се обявява мат на Легал?\" се оказва препъникамък. \n\r\nУчастниците избират отговор \"цар\" вместо правилния \"кон\". И това ги лишава от голямата награда. Впоследствие редакторът на предаването Бер разкрива в своя блог, че Друз му е предложил корупционна схема. И така отваря Кутията на Пандора. \n\r\nСледват взаимни обвинения, а Бер публикува в интернет записи, за които се твърди, че са от телефонни разговори с участника в телевизионната игра.\n\r\nГлавният редакторът твърди, че е решил да устрои капан на нечестните участници и сменил пет въпроса преди предаването. Самият играч пък е категоричен – схемата е предложена от Иля Бер. \n\r\nСлед разразилия се скандал от руския \"Първи канал\" обявиха, че двамата замесени ще бъдат отстранени, а спечелената сума няма да бъде разпределена.\r\n ", "date": "2019.02.20", "title": "Скандал в руския \"Стани богат\": Верни отговори срещу процент!"}
{"url": "https://www.dnes.bg/index/2019/02/20/receptata-dnes-salata-s-pile-zelenchuci-i-mlechen-sos.402501", "text": ":\r\n \r\n:\r\n \r\nОвкусете пилешките гърди със сол и черен пипер и ги пригответе на тиган. Обелете морковите и селърито. Морковите рендосайте на фино, а селърите нарежете на тънки парченца. Нарежете месото на малки хапки, сложете го в купа заедно с останалите съставки. Кашуто пригответе в сух загрят тиган за няколко минути, докато ядките леко се запекат, след което ги сложете в салатата. Пригответе дресинга, залейте салатата и разбъркайте добре.\r\n\r\n", "date": "2019.02.20", "title": "Рецептата Dnes: Салата с пиле, зеленчуци и млечен сос"}
{"url": "https://www.dnes.bg/stranata/2019/02/20/rila-se-zadyhva-proekt-i-tehnika-shte-namaliavat-turistite-na-sedemte-ezera.402572", "text": "Да бъде ограничен достъпът на туристи до Седемте рилски езера. Това предвижда проект на Национален парк \"Рила\", който ще бъде реализиран в следващите четири години, съобщи БНТ.\r\nПроектът е на стойност близо 12 млн. лв., а целта е да бъде опазена природата.\r\nВ района на Седемте рилски езера има регламентирани само три пътеки, туристите обаче използват около 20 маршрута. Това води до ерозия на почвата, от която се образува кал в езерата. Затова туристите ще трябва да се движат по предварително маркирана тясна линия.\n\r\n\"Ще се опитваме да изсмукваме и тинята от езерата, съдържанието ѝ е високо на минерали, ще я наслагваме там, където са ерозирали пътеките, и тези, които ще затворим за движение\", обясни Кирил Андонов, директор на Национален парк \"Рила\".\r\n                    \n                    \n                От парк \"Рила\" предвиждат и монтирането на нова модерна техника, с която ще се засичат и залавят бракониерите, тъй като ловът в защитените зони е забранен.\n\r\nТя ще показва локацията там, откъдето произлиза изстрелът. Това ще позволи директно насочване на парковата охрана и реагиране точно на място.\r\nЗа последните десет години в парка са станали 12 големи пожара, затова ще бъде изградено и противопожарно депо с техника за гасене.\n\r\nУвеличава се броят на съхнещите гори в планината, засегнати са стогодишни дървесни видове, заради което ще бъдат взети мерки срещу вредителите.", "date": "2019.02.20", "title": "Рила се задъхва! Проект и техника ще намаляват туристите на Седемте езера"}
{"url": "https://www.dnes.bg/notifikacii/2019/02/20/zatvornik-v-sobstveniia-si-dom-prebiha-i-zakliuchiha-starec-za-340-lv.402595", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНагли крадци пребиха и ограбиха 71-годишен мъж от павликенско село Сломер. За капак апашите заключили жертвата в собствената му къща, където мъжът престоял 4 дни. \n\nЕдва в началото на седмицата той бил открит от съселяните си в безпомощно състояние, съобщава телевизия Bulgaria ON AIR.\n\r\nДвама мъже нахлули в дома на пенсионера и го принудили да им даде всичките си пари. Той извадил последните 340 лева, които имал, но въпреки това те го пребили и го заключили в една от стаите в къщата му.\n                \n                \r\nЧетири дни по-късно продавачката в местния магазин се осъмнила да не се е случило нещо с мъжа, защото не го е виждала дълго време. Така хора са отишли до дома му, където са го открити заключен и в тежко състояние.\n\r\nЖителите на селото са шокирани от жестокото нападение. Споделят, че такова нещо не се е случвало досега в селото, но въпреки това не се страхуват.\n\r\n71-годишният мъж е настанен в реанимацията в болница във Велико Търново, но няма опасност за живота му. По случая са задържани двама души, но разследването продължава.", "date": "2019.02.20", "title": "Затворник в собствения си дом! Пребиха и заключиха старец за 340 лв."}
{"url": "https://www.dnes.bg/obshtestvo/2019/02/20/prilojenie-izgrajda-mreja-za-okazvane-na-pyrva-pomosht.402596", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКак чрез новите технологии и взаимната помощ можем да спасим човешки живот? iHelp е приложение, което улеснява оказването на първа помощ при пострадали. Тази година екипът на приложението поема инициативата \"Пазители на сърца: Мисия училища\".\n\r\n\"Посредством това мобилно приложение се стремим да създадем национална мрежа за взаимопомощ. Можем да локализираме нуждаещия се от помощ, ако използва приложението. Изпращаме сигнала му в радиус от 500 метра. Обучаваме хората как да оказват първа помощ. Този курс отнема около час и половина, но може да спаси животи. Вече имаме 4000 потребители. Нашият фокус са първите минути от инцидента – често човек има много малко време, за да бъде спасен\", обясни директорът на iHelp Христо Христов.\n                    \n                    \n                \r\nВ студиото на \"България сутрин\" той посочи, че половината им инструктори са действащи лекари в Спешна помощ, а другата половина са дългогодишни инструктори по оказване на първа помощ.\n\r\n\"Тази година влизаме в училищата. Ще обучаваме между 14 и 19-годишни. Колкото по-рано повлияеш на един млад човек, толкова по-лесно той може да тръгне по правилния път\", категоричен е Христов.\r\nПо думите му целта е да се обучат 5 000 деца.\r\n\"Поли Генова поема инициативата да популяризира кампанията. Министерството на образованието ни помогна да достигнем до училищата. Във всяко училище ще влезем в два часа на класа. В първия час ще обясним какво е iHelp. Във втория час на класа ще влязат медиците, които да обучават. Обучението е изцяло практика. Искрено вярвам, че можем да изградим култура за взаимопомощ в нашето общество\", .\r\n ", "date": "2019.02.20", "title": "Приложение изгражда мрежа за оказване на първа помощ"}
{"url": "https://www.dnes.bg/sofia/2019/02/20/vseki-dokazano-korumpiran-lekar-shte-ostane-bez-prava.402598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Добрата дума лекува\" - с този апел Лекарският съюз се обръща към всички нас, които си позволяваме грубо отношение към хората в бели престилки. От началото на годината случаите на вербална агресия към медици са 114, а на физическа 8.\n\n\n\r\nОт друга страна, лекари помагат за източване на социалната система чрез издаване на фалшиви решения за инвалидни пенсии. Във Варна бяха заловени петима души от ТЕЛК, а акциите срещу медиците продължават.\n\r\nПредседателят на Българския лекарски съюз у нас коментира, че в момента, в който се докаже вината на обвинените за измами, те ще загубят лекарските си права.\n                    \n                    \n                \r\n\"Лекарите не са изолирана част от обществото. Такива неща си позволяват всички. Обяснението е трудно. Невинаги сумите са големи, но нарушават закона, изкушени да получат повече доходи\", коментира в \"България сутрин\" председателят на БЛС д-р Иван Маджаров.\n\r\nПо думите му преекспонирането на темата, преди лекарите да бъдат осъдени, създава у обществото негативно отношение към лекарското съсловие, което впоследствие се превръща в агресия от пациенти към медици.\n\r\nИменно заради агресията Българският лекарски съюз започва кампанията \"Добрата дума лекува\".\n\r\n\"Ние искаме да се чува повече за добрите страни в системата, не само в здравеопазването, а и образованието и системата на сигурност, за да намалим усещането за напрежение\", обясни д-р Маджаров пред .\n\r\nТой посочи още, че целите на Лекарския съюз през тази година са да се формират политики на здравеопазването, да се участва в изработването на правилата за медицинска практика, да се проведат разговори за обеми и цени, както и да се подготви добър рамков договор.\n\r\n ", "date": "2019.02.20", "title": "Всеки доказано корумпиран лекар ще остане без права"}
{"url": "https://www.dnes.bg/obshtestvo/2019/02/20/gebrev-zaplashvan-no-ne-se-strahuva-i-ne-dviji-s-ohrana.402597", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Никога не съм се страхувал. Не се движа с охрана по улиците, нямам и такова намерение\". Това каза оръжейният предприемач Емилиян Гебрев в студиото на \"България сутрин\", след като обяви, че заплахите за живота му продължават и след отравянето от 2015 година. \n\n\nБритански следователи са в България, за да търсят следи от употребата на химическо оръжие и връзка между бившия полковник от руското военно разузнаване и агент на службите на Острова Сергей Скрипал с това на бизнесмена Емилиян Гебрев, пишат медиите във Великобритания. Пред тях информацията е потвърдена и от премиера Борисов. По думите му се провежда съвместно разследване с българските органи на реда.\n                    \n                    \n                \r\nПрез 2015 г. Емилиян Гебрев изпада в кома след отравяне, а според британски медии то съвпада с присъствието у нас на руски агент. Същият е бил и в Англия по време на отравянето на Скрипал. Хранително натравяне, покушение над чужди служби или разчистване на бизнес сделки у нас стоят зад този инцидент?\n\r\n\"Отправяни са ми предупреждения да не се занимавам с придобиването на \"Дунарит\", че никога няма да бъде мой. Предприятието принадлежало на определени хора. Не знам обаче кой стои зад заплахите\", отсече той.\n\r\nОръжейният предприемач допълни, че никой никога не го е търсил във връзка с европейско разследване.\n\r\n още, че бизнесът с оръжия всъщност не е никак таен и в действителност става въпрос за нещо изключително чисто и прозрачно.\n\r\n\"През 2015 г., когато бях отровен, заплахи не е имало. След това обаче - да\", подчерта той.\r\nСлучаят \"Гебрев\" и връзката с отравянето на Сергей Скрипал бяха разглеждани на най-високо ниво в началото на месеца на среща между премиера Бойко Борисов, посланика на Великобритания Ема Хопкинс, министъра на вътрешните работи Младен Маринов и шефа на ДАНС Димитър Георгиев.\n\r\n\"При отравянето на Емилиян Гебрев няма открити субстанции от списъка на Конвенцията за химическите оръжия\", съобщи тогава главният прокурор Сотир Цацаров.\r\n ", "date": "2019.02.20", "title": "Гебрев заплашван, но не се страхува и не движи с охрана"}
{"url": "https://www.dnes.bg/notifikacii/2019/02/20/velikobritaniia-otne-grajdanstvoto-na-bulkata-na-idil.402599", "text": "На Острова взеха решение за съдбата на Шамима Бегум  и бебето й, които са блокирани в лагер за имигранти в Сирия. И то едва ли носи радост на семейството на момичето и на нейния адвокат. Британското гражданство на булката на ИДИЛ официално бе отнето. \n\n\n\r\nВъпреки че в миналите си изявления Министерството по сигурността на Великобритания заяви, че Шамима има право да се върне в родната си страна, ако пожелае, министърът на вътрешните работи Саджид Джавид е издал заповед, с която отнема гражданството й.\r\nВ документ, адресиран до майката на Бегум, той обяснява, че решението е взето \"предвид обстоятелствата, които обграждат дъщеря й\".\r\n                \n                \"Моля да я осведомите за решението на вътрешното министерство и за възможността да обжалва“, гласи още писмото.\r\nВсъщност, Саджид Джавид още след първото интервю на Бегум заяви, че \"ще направи всичко възможно да държи момичето далеч от Великобритания\".\r\nШамима няма друго гражданство, а адвокатът й обвинява правителството в това, че са я \"блокирали в лагера в Сирия“. Според него, това е тактика властите да забавят нейното завръщане в страната, но \"рано или късно Шамима ще спечели делото“.\r\nВътрешното министерство отрече да оставя хората без гражданство. Според тях, след като семейство Бегум са с корени от Бангладеш, а тя е омъжена за холандец, би трябвало да е гражданин на поне едната държава.\r\nВ Бангладеш дават гражданство на хора, които не живеят там, но са родом от страната. Ала властите там твърдят, че \"нямат идея, кое е това момиче“.\r\nКакво е гражданството на детето на Шамима също е неясно. \r\nПо-късно през деня, новините стигнаха и до Шамима, която успя да намери поредния журналист, на когото да изплаче мъката си. Пред ITV тя заяви, че това решение \"разбива сърцето й\".\r\n\"Малко съм шокирана. Това ме разстройва и разгневява. Несправедливо е спрямо мен и сина ми\", казва Шамима. \r\nТа е категорична, че ще опита да придобие холандско гражданство чрез семейството на съпруга си. \r\n\"Може би ще ме вкарат в затвора в Холандия, където да изчакам съпруга си също да се върне\", размишлява тя. \r\n ", "date": "2019.02.20", "title": "Великобритания отне гражданството на Булката на ИДИЛ"}
{"url": "https://www.dnes.bg/politika/2019/02/20/ns-zaraboti-i-bez-bsp-zahvyrchaha-obvineniia-za-boikota.402604", "text": "\n\r\nДепутатите от левицата изпълниха заканата си и не дойдоха в парламента.\n\r\nВъпреки че днес народните избраници ще ратифицират протокола за присъединяването на Протокола за присъединяването на Северна Македония към НАТО, левицата предпочете да не участва в заседанието. С това обаче си навлякоха гнева на управляващите.\n\n\n Юлиян Ангелов от ОП обвини социалистите, че предават интересите на България, защото при такива важни решения трябва да присъстват.\n\r\n\"БСП предава братска Македония\", скочи той.\n\r\nСпоред него без значение какви са вътрешните партийни отношения важното е когато има общ национален интерес, той да бъде защитен.\n                    \n                    \n                \r\n\"Надявам се да имат обяснение, ако ли не обяснение ще го дават на българските избиратели, защото абдикират от важните решения за нас, за Македония\", настоя Ангелов.\n\r\nКонстантин Попов от ГЕРБ също упрекна левицата, че партийното е взело превес над национално отговорното.\n\r\n\"Сигурен съм, че БСП ще съжаляват, че са пропуснали този ден\", коментира той.\n\r\nРешението на червените да напуснат парламента беше взето от Националния съвет на партията.\n\r\nЛидерът на левицата Корнелия Нинова постави условия на управляващото мнозинство, което според нея е ГЕРБ, ДПС, Обединени патриоти и понякога \"Воля\".\r\n \r\nНародното събрание се ползвало едва с 8% доверие, а и там не се правели закони, а само \"задкулисни партийни договорки\". Това беше един от аргументите на Корнелия Нинова за предложението БСП да напусне Народното събрание.\n\r\n\"Вместо там да се правят и коват истинските закони, които да подобряват живота на българските граждани, се прави тежък лобизъм... Предложихме своята алтернатива с алтернативен бюджет, с алтернативни закони. Нищо от това не се приема\", мотирива се тя. ", "date": "2019.02.20", "title": "НС заработи и без БСП, захвърчаха обвинения за бойкота"}
{"url": "https://www.dnes.bg/eu/2019/02/20/v-germaniia-blagodarni-dobre-che-sa-rabotnicite-ot-bylgariia-rumyniia.402592", "text": "\"Щастливи сме, че тези хора са при нас. Не само щастливи - благодарни сме\", казва един германски хотелиер по адрес на източноевропейските работници в своя хотел. И не само той мисли така, става ясно от репортаж на АРД.\n\r\nБългари, румънци, италианци, гърци - добре квалифицираните и дисциплинирани чужденци имат огромен принос за икономическия бум в Германия през последните години. На това развитие напоследък са посветени многобройни публикации в германските медии. На темата се спира и един репортаж, излъчен в средата на февруари в телевизионното предаване \"Панорама\" по обществената телевизия АРД. Озаглавен е: \"Разчитаме на чужденците: миграцията носи благоденствие\".\n                    \n                    \n                \r\nВ него авторите ни срещат със собственичката на средно голям хотел в Бавария - Хелга Филзер-Нусбикел, симпатична жена около 60-те. Тя не крие, че хотелът ѝ върви добре единствено благодарение на хората от България, Гърция, Афганистан, Франция и Италия, които работят при нея на съвсем нормални трудови договори. Готвачът Иво например е българин. Той е на средна възраст и изглежда доволен.\n\r\n\n\r\nХелга Филзер-Нусбикел разказва, че германци вече не кандидатстват за работа в хотела ѝ, който се намира в алпийския курорт Оберстдорф. \"Изключително радостна съм, когато при нас дойдат да работят хора от България и Румъния\", възкликва хотелиерката. За зрителя е очевидно, че тя е много щастлива с международния си персонал. Хелга Филзер-Нусбикел е категорична: чужденците не взимат работните места на германците, те поемат онези позиции, за които в Германия вече няма много желаещи. Работят по 40 часа седмично и получават официално договореното заплащане в бранша.\n\r\nПрез 2018 година всяко второ ново работно място в Германия е било заето от чужденец, научаваме още от репортажа на АРД. А това е рекорд за страната. Според авторите на филма цели отрасли вече зависят от работната ръка от чужбина. Докато през 2008 чужденците в гастрономията например са били 28,8%, то днес в този бранш те са вече 56%. И в месопреработването над половината от заетите не са германци.\n\r\nСтроители, хигиенисти, болногледачи - мигрантите в тези професии заемат между 33% и 50% от работните места, казват авторите на репортажа и посочват, че от това печелят както германската икономика, така и гражданите, които косвено консумират увеличените данъчни постъпления. \n\r\nПред репортерите на АРД шефът на хамбургската Агенция по труда Зьонке Фок обобщава, че икономическият подем в Германия през изминалите години нямаше да бъде възможен без работната ръка от чужбина. \"Дори ако положим всички възможни усилия, за да насочим германските младежи към професионалната квалификация и после към трудовия пазар, ние пак няма да успеем да запълним наличните работни места. Ето защо нямаме друг изход, освен да отваряме трудовия си пазар за хора от ЕС и от трети страни\", казва Фок.\n\r\nХотелиерът Вилхелм Швеке, възрастен човек с характерно лице, белязано от голям житейски опит, говори с топлота и разбиране за своите служители от чужбина: \"Работата на камериерките е много тежка, не бива да го забравяме. Те оправят легла, вдигат матраци - всичко това натоварва кръста. То си е направо тежък физически труд.\" \n\r\nКъм хората от Средна и Източна Европа, които работят в Германия, Швеке отправя едно трогателно послание: \"Щастливи сме, че тези хора са при нас. Не само щастливи - благодарни сме.\" Той обръща внимание и на още нещо много важно за новите гастарбайтери: \"За тях, разбира се, икономически е много по-добре да работят тук, в Германия, отколкото в своите родни страни. Лично аз обаче имам известни опасения по този повод, защото в резултат на това в техните страни ще започне да липсва работна ръка.\"\n\r\nЗа този проблем става дума и в публикация на германското списание \"Фокус\", цитирана от . Трудовата миграция оказва опустошително въздействие върху страните, от които идват работниците, пише списанието. И уточнява, че особено там, където се изискват висококвалифицирани кадри - например в здравеопазването, в страни като Румъния вече има остър недостиг на персонал. Експертът по въпросите на миграцията Йохен Олтмер е скептично настроен към три оптимистични твърдения за трудовата миграция. \n\r\nПърво, според него, трудовата миграция не допринася особено за изравняването на стандарта между по-богатите и по-бедните региони в ЕС. Второ: парите, които гастарбайтерите изпращат у дома, не дават кой знае какви импулси на съответната икономика, доколкото от тях се ползват главно семействата им. И трето: не отговаря на действителността и предположението, че мнозина квалифицирани мигранти в един момент все пак се завръщат в родината си, където дават тласък на икономиката.\n\r\n \r\n", "date": "2019.02.20", "title": "В Германия благодарни: Добре, че са работниците от България, Румъния!"}
{"url": "https://www.dnes.bg/politika/2019/02/20/bylgariia-prizna-severna-makedoniia-za-chlen-na-nato.402608", "text": "България официално призна Северна Македония за член на НАТО. Това стана факт, след като парламентът единодушно ратифицира протокола за присъединяването на югозападната ни съседка към Алианса. \n\n140 народни избраници гласуваха \"за\", но в пленарната зала нямаше нито един депутат от левицата.\r\nСпоред външния министър Екатерина Захариева моментът на присъединяване на Северна Македония към НАТО е исторически за Алианса.\r\n\"България е последователен поддръжник на влизането на Македония в НАТО. България е приела ангажимент да работи за насърчаване на процеса по евроатлантическата интеграция на страните, както и за вътрешни реформи, за укрепване на региона\", припомни тя.", "date": "2019.02.20", "title": "България призна Северна Македония за член на НАТО"}
{"url": "https://www.dnes.bg/eu/2019/02/20/glasuvane-v-komisiia-v-ep-smianata-na-chasa-da-spre-prez-2020-g.402584", "text": "Комисията по земеделие на Европейския парламент гласува през 2020 г. да спре смяната на зимно и лятно часово време, съобщи евродепутатът Момчил Неков, който е член на комисията.\n\r\n“Доволен съм, че успях да наложа българската позиция в Комисията по земеделие. Има редица сектори и сфери на живота, където смяната на времето води до умора, намалена производителност и крие рискове за редица групи граждани. Сектор селско стопанство също ще бъде пряко засегнат. По оценки на експерти животновъди годишно в продължение на около 6 седмици лактацията на овцете намалява, а това води до намалена продукция”, каза Неков във връзка с приетото становище, цитиран от .\n\n\n\r\n                    \n                    \n                В гласуването са обсъдени и текстове с препоръка държавите да проведат проучване кое би било най-подходящото за тях време и да се хармонизират помежду си, за да се избегнат нелогични времеви зони. “Държавите членки запазват суверенното си право да изберат в коя часова зона да бъдат. Трябва да се вземат предвид всички последствия за икономиката и търговските отношения при един такъв избор”, каза още Момчил Неков.\n\r\nДопитване до eвропейските граждани, проведено миналата година, показа, че мнозинството искат тази практика да се прекрати. Анкета у нас също показа, че повечето българи искат да спре местенето на стрелките.\n\r\n“Превъртането на часовника засяга не само функционирането на вътрешния пазар, но и повдига многобройни опасения относно общественото здраве. Редица проучвания сочат, че броят на инцидентите и сърдечните удари се увеличава през дните след смяна на часовото време”, заяви евродепутатът от ГЕРБ Емил Радев.\n\r\nСпоред него държавите членки трябва да могат сами да направят своя избор, но се нуждаят да им бъде предоставено повече време, преди директивата да започне да се прилага.\n\r\nПрез септември 2018 г. Еврокомисията предложи ЕС да сложи край на смяната на времето още през март 2019 г. Евродепутатите смятат, че най-реалистично и гладко би било краят на смяната да стане през 2020 г.\r\n ", "date": "2019.02.20", "title": "Гласуване в комисия в ЕП: Смяната на часа да спре през 2020 г. "}
{"url": "https://www.dnes.bg/index/2019/02/20/turchin-ubil-kralia-na-srybskata-narodna-muzika-shaban-shaulich.402585", "text": "Турчинът Алсин Левент на 35 години е шофьорът, предизвикал катастрофата, при която загинаха сръбската музикална легенда Шабан Шаулич и неговият дългогодишен приятел музикантът Мирсад Керич, а кумът на Шаулич Слободан Стоядинович беше ранен, пише сръбският вестник „Вечерне новости“.\n\r\nШофьорът се води, че е арестуван, но всъщност не е в затвора, а е в болница, тъй като е ранен и е там е пазен от полицаи, разкри източник на изданието, разполагащ с официална информация от полицията. Мъжът е бил под въздействието на алкохол, не е имал книжка, няма германско гражданство, а колата не е била негова.\n\n\n\r\nЛекарите, оказали първа помощ на Шабан Шаулич, са обяснили, че след удара той сам е слязъл от колата, бил е в съзнание и е говорил, но не са го разбрали, защото е говорел на сръбски, но са разбрали, че се оплаква, че го боли гърлото и състоянието му се влошавало. С цел подготовка за транспортирането съгласно германските медицински стандарти на Шаулич е било дадено приспивателно и той е бил качен на хеликоптер. Откаран е в най-добрата клиника в Билефелд. \n                \n                \r\nЛекарите смятат, че Шаулич е получил разкъсване на аортата от колана в автомобила, който го стегнал много силно при удара.  \n\r\nГенералното консулство на Сърбия в Дюселдорф няма официална информация процедурата по аутопсия на Шабан Шаулич да е започнала поради конкретни съмнения за причината за смъртта на певеца. Очаква се аутопсията да бъде извършена в четвъртък. Погребението на краля на сръбската народна музика Шабан Шаулич най-вероятно ще бъде в понеделник. \r\n ", "date": "2019.02.20", "title": "Турчин убил краля на сръбската народна музика Шабан Шаулич"}
{"url": "https://www.dnes.bg/notifikacii/2019/02/20/7-siriicheta-ot-edno-semeistvo-zaginaha-pri-pojar-v-kanada.402586", "text": "Седем деца от едно и също семейство загинаха при пожар в Халифакс в Канада.\r\nДецата са сирийски бежанци, които преди две години получиха убежище в Канада.\r\nВ пожара са оцелели мъж и жена - родителите на децата - които са откарани в болница. Мъжът е в тежко състояние.\r\nЗапочнало е разследване за причините за трагедията. Според съседи, преди да лумнат пламъците, в дома на семейството се е чула експлозия, пише БТА.\r\nЗагиналите деца са на възраст от 3 месеца до 17 години. Семейството е било от сирийския град Ракка, смятан преди време за сирийска \"столица\" на групировката Ислямска държава.\r\n ", "date": "2019.02.20", "title": "7 сирийчета от едно семейство загинаха при пожар в Канада"}
{"url": "https://www.dnes.bg/snimka-na-denia/2019/02/20/slyncheva-i-topla-sriada-gradusite-stigat-17-c.402587", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето отново ще е слънчево. Още сутринта в Дунавската равнина, а до края на деня и в останалата част от страната, ще се появи до умерен запад-северозападен вятър. \r\nПривечер от север ще се увеличи високата облачност, но ще бъде незначителна. \r\nМаксималните температури ще са предимно между 12 и 17 градуса, сочи  на НИМХ.\r\nНад Черноморието ще е предимно слънчево. Сутринта на много места видимостта ще е намалена. Максималните температури ще са от 10-11 градуса в северните, до 15-16 градуса - в южните райони. \r\nНад планините също ще бъде слънчево. Дневните температури малко ще се понижат и максималната на височина 1200 метра ще е около 7 градуса, на 2000 метра - около 0 градуса. \r\n ", "date": "2019.02.20", "title": "Слънчева и топла сряда, градусите стигат 17°C"}
{"url": "https://www.dnes.bg/stranata/2019/02/20/myj-s-60-izgarianiia-sled-pojar-na-loze.402600", "text": "74-годишен мъж е с 60% изгаряния след пожар в лозов масив в местността Слънчева лъка, съобщават от Областната дирекция на МВР в Бургас.\r\nСигналът е подаден на 19 февруари около 13.40 часа в Районно управление – Айтос. Съобщено е за пожар, възникнал в местността Слънчева лъка край града, при който е запален лозов масив. \r\nКонстатирано е, че причина за пожара е 74-годишен мъж от Айтос, който запалил купчина с натрупани клони от дървета, а оттам огънят подпалил и близко разположен лозов масив. Мъжът се опитал да спре разрастването на пожара, но e обгорял по цялото тяло. \r\nОткаран е в УМБАЛ – Бургас, а оттам е пренасочен към клиниката по изгаряне във Варна с общо 60 % изгаряния по тялото. \r\nРаботата по случая продължава от служители на Районно управление – Айтос.", "date": "2019.02.20", "title": "Мъж с 60% изгаряния след пожар на лозе"}
{"url": "https://www.dnes.bg/football/2019/02/20/pavel-kolev-bojkov-pokri-3-mln-lv-ot-dylgovete-na-levski.402605", "text": "Изпълнителният директор на Левски Павел Колев разкри, че за последните дни новият собственик на клуба Васил Божков е покрил дългове за над 3 милиона лева.\r\nБорчовете на 26-кратния шампион на България са над 32 млн. лв. и по думите на Колев, се е стигнало до тях заради некомпетентно управление на Спас Русев.\r\n\"Натрупани са с лекота. Парите са харчени погрешно, с меко казано странни решения – привличане на футболисти с високи заплати и неплащане на данъци. Не съм видял схема за източване на клуба. Трябва да се направи един много тежък оздравителен процес\", обясни Колев в предаването \"Тази сутрин\" по bTV.\r\nТой каза още, че Божков вече се е заел със задачата, но тя ще отнеме минимум година, за да може новото ръководство да се пребори за оцеляването на Левски. И след това ще се мисли за построяване на козирка на \"Герена\"\r\n                    \n                    \n                Колев гарантира още, че евролицензът не е заплашен и най-важният срок е 5 март, когато трябва да се изпратят документи до Нион. \"УЕФА не допуска задължения към държавата под никаква форма\", добави изпълнителният директор на \"сините\".\r\n", "date": "2019.02.20", "title": "Павел Колев: Божков покри 3 млн. лв. от дълговете на Левски"}
{"url": "https://www.dnes.bg/stranata/2019/02/20/ujilen-ot-bankerkata-v-nova-zagora-lipsvat-mi-180-000-lv.402601", "text": "Клиенти на банка ужилени с различни суми от служителка на офис в Нова Загора. Общата сума е около 400 000 лева. Банкерката е задържана от полицията. \n\r\nСумата вероятно ще набъбне, защото случаите на ужилени клиенти са между 40 и 50, съобщава bTV.\n\r\nИсторията се разплита от сигнал на клиенти на банката, които забелязали несъответствие в наличността по сметките си.\n\r\nПръв такъв сигнал подава синът на местен бизнесмен, който установява, че от сметката му липсват 20 000 евро. Последвал още един сигнал на родителите на студент, защото се оказало, че не може да плати семестъра си поради недостатъчна наличност по сметките си.  Така се стигнало до вътрешен одит на банката.\n                    \n                    \n                \r\nКольо Колев имал две сметки в банката, липсват му около 180 000 лева.\n\r\n\"Разбрах от банката, те ми се обадиха да се явя за справка. Казаха, че парите са източени и се съмняват в техния началник на офиса. Аз и се обадих на тази началничка, да я питам какво става и защо парите ги няма, а тя каза, че е в отпуска и нищо не знае”, обясни Колев.\n\r\n\"Парите ги няма, платежни не съм подписвал да се прехвърлят, обаче ми дадоха документи, от които е видно, че съм нареждал пари за определени лица, които аз въобще не познавам”, обясни още Колев.", "date": "2019.02.20", "title": "Ужилен от банкерката в Нова Загора: Липсват ми 180 000 лв."}
{"url": "https://www.dnes.bg/politika/2019/02/20/bylgariia-i-severna-makedoniia-shte-jiveiat-po-dobre-bez-lyji.402620", "text": "България официално призна Северна Македония за член на НАТО. Това стана факт, след като парламентът единодушно ратифицира протокола за присъединяването на югозападната ни съседка към Алианса. 140 народни избраници гласуваха \"за\".\n\r\nВъншният министър Екатерина Захариева отчете, че няколко български правителства взеха решение за сключване на меморандуми с тогавашната Република Македония, а пътят за присъединяване към НАТО не е бил лек за нашите съседи.\n\r\nТя увери, че България ще продължи да подпомага процеса на вътрешните реформи в Северна Македония, които са необходими за получаване на членство.\n\n\r\n\"Членството в НАТО бележи нов етап в отношенията на двете държави. От първостепенна важност продължава да бъде работата по подобряване на инфраструктурата, изграждане на скоростни пътища и магистрали. Така ще бъдат разкрити съвършено нови възможности за бъдещите инвеститори, което ще спомогне за развитието на нашите две икономики\", заяви Захариева.\n                    \n                    \n                \r\nМакар че категорично подкрепиха протокола, патриотите не си спестиха и критиките заради липсата на права на хората с българско самосъзнание в Северна Македония.\n\r\nСпоред Юлиян Ангелов е много важно споразумението за добросъседство между България и Северна Македония да се изпълнява, защото двете държави заедно \"ще живеят по-добре, ако не живеят в лъжа, а подкрепяйки се“.\n\r\n\"Следващата крачка след НАТО е най-накрая между братя и сестри да бъде премахната границата и Северна Македония да стане член на ЕС, хората да живеят свободно, роднините да си гостуват\", коментира той.\n\r\nЛидерът на НФСБ Валери Симеонов отсече, че въпреки че България първа призна Македония за самостоятелна страна, през годините спрямо хората, които имат българско самосъзнание, е имало репресии.\n\r\n\"Те все още нямат доста права - правото на ползване на български език, на училища, тяхната професионална кариера доста често зависи от това тяхно самоопределение. Редно е Македония с оглед на искането си за членство в ЕС да си коригира поведението, да се спре с разрушаването на паметници, да излезе от евроазиатския кръг на влияние и да се насочи към една общоевропейска интеграция и бъдеще\", призова той.\n\r\nВ този дух беше и изказването и на лидера на \"Атака\" Волен Сидеров.\n\r\nТой дори връчи на шефката на НС Цвета Караянчева анекс към Договора между България и Македония, който е подготвил.\n\r\n\"В анекса става дума за това, че двете страни ще се въздържат от всякакви спекулации и опити за обсебване, присвояване на исторически събития и личности, определени като общи\", обясни той.\n\r\nСпоред него само така могат да бъдат изчистени споровете за исторически имена и факти и сътрудничеството между двете страни да е пълноценно и без спорни моменти.\n\r\nВъпреки това Сидеров настоя, че застава напълно зад виждането за приятелски и добросъседски отношения със Северна Македония, които да включват икономическо и културно сътрудничество.\n\r\nИначе той коментира, че \"по комсомолски възхождаме и се радваме на присъединяването на Северна Македония към НАТО, но никой не прави сериозния анализ, какво точно значи това\".\n\r\n\"Членството в НАТО се обявява като гаранция за сигурност и мир, но срещу кого? Кой е врагът, казано простичко? Какво прави НАТО на Балканите и какво ще прави? Има ли подготовка за военни действия на Балканите и в Европа изобщо? Виждам такива признаци\", коментира лидерът на \"Атака\".\n\r\nШефът на парламентарната група на ГЕРБ Цветан Цветанов обяви днешния ден като много важен, защото показва политическата воля на родните политици да подкрепят усилията на Северна Македония за НАТО, което ще даде допълнителна сигурност на региона.\n\r\nОсвен това присъединяването към Алианса била първата стъпка, а втората е членството в ЕС.\n\r\nСпоред Цветанов трябва да се отдаде заслужената признателност на всички български правителства и парламенти, които през години подкрепяха усилията на Северна Македония.\n\r\n\"Да си припомним, че през 1992 г. България беше първата страна, която призна независимостта и усилията на Македония да гради своето бъдеще и да има своята европейска перспектива, мястото на Северна Македония е в НАТО и в ЕС\", обобщи той.\n\r\nСпоред лидера на ДПС Мустафа Карадайъ влизането на Северна Македония в НАТО е пътят за изграждане на силни и стабилни Балкани.\n\r\n\"ДПС още в зората на демокрацията пое като своя мисия реализирането и задълбочаването на евроатлантическата интеграция и продължава да цени евроатлантическите ценности и днес - върховенството на закона, правата и свободите на гражданските и т.н.\", каза той.\n\r\nКарадайъ изрази убедеността си, че това е пътят за изграждане на силни и стабилни Балкани, за укрепване на стабилността, за гарантиране на мира и просперитета.\n\r\n\"Това е пътят за противопоставяне на популизма и национализмите, на всяка цинична политика, която застрашава мира. Подкрепяйки днес това решение, ние препотвърждаваме увереността си към евроатлантическите ценности, които защитават демокрацията. В същото време така отричаме всяка форма на ксенофобия, национализъм, омраза и популизъм\", заяви той.", "date": "2019.02.20", "title": "България и Северна Македония ще живеят по-добре без лъжи! "}
{"url": "https://www.dnes.bg/eu/2019/02/20/roditel-1-i-roditel-2-razbuni-franciia.402603", "text": "По-рано тази седмица във Франция бе предложена нова поправка в закон, с която понятията като \"майка“ и \"баща“ ще отпаднат. Тяхното място ще бъде заето от \"родител  1“ и \"родител 2“. Естествено, реакциите, които това предложение предизвика, бяха повече от бурни. \n\r\nЗаконът би трябвало да признава правата на  хомосексуалните родители в училищата, обяснява в. \"Фигаро“ и  точно поради тази причина подбужда критики от страна на  консервативната част на политическия спектър като републиканците, а не само от националистите.\r\nЗа противниците на закона, той е твърде “политически коректен” и “несъответстващ на реалността” и дори “деконструиращ баланса на обществото” с “отричане на половете”. Поддръжниците му обаче смятат, че са част от “едно-единствено лоби - това на човечеството”.\r\n                    \n                    \n                \"Дебатът у нас и във Франция имат много малко допирни точки, защото у нас малко емоционално се смесват теми, които нямат връзка – Истанбулска конвенция, бракове между лица от един и същи пол. Хомосексуалните бракове във Франция са легални и няма дебат относно легитимността им. В момента дебатът там е, че има йерархия между родителите. Тоест кой е \"родител 1” и с какво е по-важен от \"родител 2” и това не се харесва на французите”, обясни пред bTV журналистът Десислава Минчева.\r\n\"Терминът \"родителство\" по начало е изкуствен и не може да подмине майчинство и бащинство. Това е опит родителите да бъдат равнопоставени”, коментира психологът Весела Банова.\r\n\"Това, което е много трудно да бъде разбрано от хората, е, че полът е психологичен и се определя несъзнавано. Не можем да въздействаме върху избора му. Детето го прави по един несъзнателен начин и се идентифицира с родителя от същия пол, ако всичко е на мястото си”, обясни тя.\r\n ", "date": "2019.02.20", "title": "Родител 1 и Родител 2 разбуни Франция"}
{"url": "https://www.dnes.bg/top-novini/2019/02/20/lavrov-zapadyt-bezceremonno-vsmukva-balkanite-v-nato.402623", "text": "Западът безцеремонно всмуква Балканите в НАТО, без да се съобразява с волята на народите в страните от региона, заяви руският външен министър Сергей Лавров, цитиран от ТАСС.\n\n\n\r\n\"Западът провежда безцеремонна политика на всмукване на този регион в НАТО, без да се съобразява нито с волята на народите в съответните страни, нито с уроците на историята, нито с елементарното дипломатическо приличие\", каза Лавров. \n\r\nТой говори в Дипломатическата академия на руското външно министерство на конференция, посветена на паметта на бившия представител на Русия в ООН Виталий Чуркин.\n\r\nЛавров отбеляза, че Русия отдавна и настойчиво призовава към завръщане към основните принципи на международния живот, фиксирани н Хартата на ООН и документите на ОССЕ: суверенно равенство на държавите, ненамеса във вътрешните работи, неприлагане на сила или заплаха със сила, разрушаване на споровете изключително с мирни средства.\r\n \r\n                \n                /БТА/\r\n ", "date": "2019.02.20", "title": "Лавров: Западът безцеремонно всмуква Балканите в НАТО"}
{"url": "https://www.dnes.bg/temida/2019/02/20/sledovatel-rabotil-bukmeikyr-pribiral-5-ot-zalozite.402619", "text": "Главният прокурор Сотир Цацаров поиска от Прокурорската колегия на ВСС освобождаване на военен следовател от длъжност, съобщиха от прокуратурата. Причината е, че майор Георги Петров от Военно-окръжна прокуратура - София е осъществявал букмейкърска дейност, която е несъвместима с работата му в орган на съдебната власт.\r\nПри направена проверка от Военно-апелативна прокуратура е установено, че Петров е завършил обучение за букмейкър, след 27 април 2018 г. и към настоящия момент е работил като букмейкър по договор за възлагане и извършване на букмейкърска дейност и споразумение за ползване на терминал в букмейкърски пункт.\r\nВоенният следовател Петров извършвал дейност по събиране на залози за участие в хазартни игри и изплащане на печалби на участниците в игрите, срещу възнаграждение от 5 процента от брутната сума по направените залози.\r\n                    \n                    \n                Той е бил упълномощен от дружество, собственост на неговата съпруга и е разпространявал билети за моментална лотарийна игра срещу месечно възнаграждение в размер на 6 процента от стойността на продадените лотарийни билети.\r\n ", "date": "2019.02.20", "title": "Следовател работил букмейкър, прибирал 5% от залозите"}
{"url": "https://www.dnes.bg/obshtestvo/2019/02/20/toploto-vreme-prodyljava-i-utre-studyt-idva-ot-petyk.402629", "text": "Топлото февруарско време ще продължи и в четвъртък, сочи прогнозата за времето на НИМХ.\n\r\nАтмосферното налягане ще се повиши и ще остане по-високо от средното за месеца. През нощта ще бъде предимно ясно, а утре - предимно слънчево. \n\r\nЩе духа до умерен вятър от запад-северозапад. Минималните температури ще са предимно между минус 3 и 2 градуса, а дневните температури слабо ще се понижат и максималните ще са между 9 и 14 градуса, за София – 10 градуса.\n\r\nНад Черноморието ще бъде предимно слънчево. Ще духа до умерен вятър от запад-северозапад. Максималните температури ще са 9-11 градуса. Температурата на морската вода е около 7-8 градуса, а вълнението на морето ще е 1-2 бала.\n                    \n                    \n                \r\nНад планините ще е предимно слънчево, ще има разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3, на 2000 метра - около минус 3 градуса.\n\r\nОт петък обаче предстои застудяване. В последния работен ден от тази седмица ще бъде облачно. Още сутринта от северозапад ще завали дъжд, в планините - сняг. До вечерта валежите ще обхванат цялата страна. \n\r\nПо-късно през деня вятърът ще се ориентира от североизток, ще се усили и рязко ще застудее. С понижението на температурите още след обяд в североизточните райони, а през нощта срещу събота - навсякъде, дъждът ще премине в сняг. Минималните температури ще бъдат между 0 и 5 градуса, а максималните - между 6 и 11. \n\r\nВ събота още преди обяд от север снеговалежите ще спират и над Северна и Западна България ще има значителни разкъсвания и намаления на облачността. Вятърът в западната половина от страната ще отслабне чувствително. \n\r\nЩе е доста студено, като и максималните температури ще са под 0 градуса.", "date": "2019.02.20", "title": "Топлото време продължава и утре, студът идва от петък"}
{"url": "https://www.dnes.bg/politika/2019/02/20/poznato-parlamentyt-butna-poredno-veto-na-radev.402634", "text": "Парламентът преодоля президентското вето върху Закона за личните данни. Така законът ще бъде обнародван в Държавен вестник и ще влезе в сила, въпреки оспорваните поправки от държавния глава. \nРумен Радев атакува разпоредбите, които предизвикаха опасения, че журналисти могат да бъдат подлагани на натиск, ако не докажат, че са използвали правомерно лични данни в свои разследвания.\n\r\nВъзражението на президента бяха срещу установените с параграф 26 критерии при обработването на лични данни за журналистически цели и за целите на академичното, художественото или литературното изразяване. Промените в закона отварят врата за проверки на медийни публикации, журналисти, за проблеми с академични проучвания, документални материали и други, както и за откази за достъп до информация.\n                    \n                    \n                \r\n\"С формулираните 10 критерия, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл\", се казваше в мотивите на президента за налагане на ветото.\n\r\nСпоред държавния глава не е постигнато необходимото равновесие и разпоредбата с 10-те критерия се явява прекомерна, небалансирана мярка.\n\r\n\"Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни, като \"се жертва\" свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи\", се казваше още във ветото.\n\r\nТова е 13-тото вето, което президентът Радев наложи на закон приет от парламента. Управляващите от ГЕРБ подкрепиха единствено ветото върху промените в приватизационния закон, с които ангажиментите на купувача по приватизационни договори намаляваха от 10 на 5 г. със задна дата.", "date": "2019.02.20", "title": "Познато: Парламентът бутна поредно вето на Радев"}
{"url": "https://www.dnes.bg/politika/2019/02/20/djaferi-ot-ns-blagodaria-za-bezrezervnata-podkrepa.402627", "text": "\nМир, стабилност, просперитет. Тези акценти постави в изказването си председателят на Събранието на Северна Македония Талат Джафери след ратифицирането на страна на българския парламент на Протокола за присъединяване на Северна Македония към НАТО.\r\nДжафери присъства на дебата на нашите законотвроци и благодари за безрезервната подкрепа, която получи за евроатлантическото бъдеще на Северна Македония.\r\nСпоред него подписаният договор за приятелство и добросъседство с България вече дава резултат, въпреки че по време на дебата от Обединени патриоти упрекнаха властите Северна Македония в репресии спрямо хората с българско самосъзнание там.\n\n\n\r\n                    \n                    \n                \"Успяхме да подпишем и договора с Гърция, който реши един многогодишен спор. Все пак победи разумът, победи визията\", заяви той.\r\n\"От толкова години чакане за присъединяване в НАТО, НАТО за нас стана реалност с ратифицирането на протокола от всички страни-членки\", каза още Джафери.\r\nШефката на НС Цвета Караянчева посочи, че България е готова да продължи да решава проблемите на региона и да се грижи за сигурността.\r\n\"България и Северна Македония могат да се гордеят с договора за приятелство и сътрудничество, който подписаха - така показахме, че търсим допирните точки и точките на съгласие и така можем да бъдем по-силни\", заяви тя.\r\nСпоред нея европейската политика на Западните Балкани по време на нашето председателство на Съвета на ЕС се оказва полезен ход не само за България, но и за Балканите.\r\n\"Балканите дълго време бяха нарицателно за конфронтация, но примерът, който ние дадохме, потвърди категорично общата ни решителност да работим за мир, стабилност и суверенитет. Поздравявам Северна Македония и за подписване на Преспанското споразумение – това показва необратимост на евроатлантическите процеси, които се развиват в региона. Така показахме, че заедно можем да намираше решения за приоритетите, които България набеляза в своето европредседателство\", каза още Караянчева.", "date": "2019.02.20", "title": "Джафери от НС: Благодаря за безрезервната подкрепа!"}
{"url": "https://www.dnes.bg/sofia/2019/02/20/gerb-kym-bsp-pak-li-ste-na-spa-a-ne-zashtitavate-vetoto-na-prezidenta.402637", "text": "Заради отсъствието си от пленарната зала червените депутати пак отнесоха критики по време на обсъждането на ветото на президента Румен Радев върху Закона за личните данни.\n\n\n\r\nОт ГЕРБ ги упрекнаха, че ги няма да защитят държавния глава, който стана такъв с тяхната подкрепа.\n\r\n\"Вероятно г-жа Нинова отново е на СПА, както направи последния път, когато отиде при народа“, иронично подметна Десислава Атанасова от ГЕРБ.\n\r\nТя поиска от Румен Радев да освободи от правния си съвет Борислав Цеков и излъчения от неговата квота в Комисията за защита от дискриминация Петър Кичашки, защото те са глобени за злоупотреба с лични данни.\n                    \n                    \n                \r\nАтанасова обясни, че двамата са осъдени да платят глоба от по 10 хиляди лева, защото са злоупотребили с лични данни на граждани и журналисти.\n\r\nСофийският административен съд е потвърдил постановление на Комисията за защита на личните данни, което Цеков и Кичашки са обжалвали. През 2016 г. блогъри и журналисти сезираха комисията, че ЕГН-тата им са в списък на лицата, подкрепящи Инициативен комитет с представляващ Петър Кичашки, който се е регистрирал като застъпник на теза в инициирания от Слави Трифонов референдум.\n\r\nТака че заради това Атанасова отсече, че сега е моментът държавният глава да покаже, че е принципен човек, защото иначе ветото му ще изглежда като „пореден висш пилотаж в лицемерието“.", "date": "2019.02.20", "title": "ГЕРБ към БСП: Пак ли сте на СПА, а не защитавате ветото на президента?"}
{"url": "https://www.dnes.bg/obshtestvo/2019/02/20/1000-lv-i-zlatni-nakiti-cenata-na-14-godishna-za-bulka-vyv-franciia.402624", "text": "Семейство от квартал \"Победа\" в Бургас се опита да продаде детето си за 1000 лева в чужбина. Нелегалното действие бе разкрито благодарение на наблюдателността на служителите на Общинската служба в Меден Рудник.\r\nМайката и бащата, заедно с 14-годишното си момиченце отишли да изкарат нов акт за раждане, за да удостоверяване на родителски права. Версията им била, че са загубили стария при пътуване в чужбина.\r\nПред сградата на Общинската служба имало бус, в който чакало цялото семейство на детето. Служителите забелязали, че нещо не е наред и когато момиченцето останало само, отишли да разговарят с него.\r\nОказва се, че детето трябвало да бъде пратено във Франция, но против волята му.\r\n                    \n                    \n                \"Детето беше много разстроено, разплака се, и каза, че не иска да го продават, насилват го, насила ги държат\", разказва Магдалена Манолова, директор на ЦАУ \"Възраждане\" пред bTV.\r\nСлужителите веднага сигнализират в МВР и настояват да дойдат възможно най-бързо, докато бавят семейството, за да не си тръгнат с детето.\r\n\"За по-малко от 10 минути тук дойдоха няколко автомобила със служители на районното управление, отвън чакаше бус семейството, бяха задържани всички лица от буса\", казва още Магдалена Манолова.\r\nПо думите на Цветелина Рандева, говорител на ОД МВР Бургас, ставало дума за договорка между две ромски фамилии. 14-годишното момиче трябвало да се омъжи за 17-годишен младеж, който пребивавал с родителите си във Франция.\r\nПървоначално, уговорката била за 5000 лева, но семейството на жениха не успели да ги съберат. За това дали едва 1500 лв. заедно със златни накити.\r\n\"Тя в момента е при мен, дъщеря ми е тука. Дойдоха едни хора, напиха мъжа ми, много пиян беше и му дадоха 1000 лева\", твърди майката Анка Стоянова пред bTV.\r\nТя е родила девет деца, повечето от които са големи. Семейството се издържа от продажба на желязо. \r\nМомиченцето е настанено в Кризисен център.", "date": "2019.02.20", "title": "1000 лв. и златни накити – цената на 14-годишна за булка във Франция"}
{"url": "https://www.dnes.bg/stranata/2019/02/20/farmacevti-na-protest-nad-700-apteki-sa-zatvoreni.402607", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Над 700 аптеки в цялата страна днес ще останат затворени през целия ден. Фармацевтите настояват за нормалност в снабдяването с лекарства. \n\n\n\r\nПричините за недоволството им са четири нови системи, които трябва да бъдат въведени. Това са регламентите за верификация на медикаментите, за следене на реекспортните лекарства, въвеждането на нов софтуер по системата към НАП, както и създаването на електронна рецепта.\n\r\nПо думите на Антон Вълев тези четири системи не са планирани по начин, по който да си комуникират помежду си.\n\r\n\"Искаме нормален разговор с правителството, искаме всички системи, срещу които сме в протест, да бъдат съгласувани, да бъдат финансирани и всяка една аптека независимо къде се намира и колко е голяма, да може да отговори на изискванията, за да защитим интереса на българския пациент\", сподели председателят на Националната аптечна камара Антон Вълев в \"България сутрин\".\n                    \n                    \n                \r\nПред  Пенка Георгиева от пациентската организация \"Заедно с теб\" коментира, че създалият се хаос се отразява единствено на пациентите, особено в малките градчета, където, ако аптеката е затворена, пациентът няма къде да отиде.\n\r\nФармацевтите очакват отговор от правителството след днешния си протест, ако това не се случи, те са готови да възобновят протестните си действия.\r\n ", "date": "2019.02.20", "title": "Фармацевти на протест – над 700 аптеки са затворени "}
{"url": "https://www.dnes.bg/stranata/2019/02/20/igrachka-plachka-mladej-nameri-pistolet-i-se-prostrelia.402622", "text": "16-годишно момче се е простреляло с газов пистолет в Бургас тази сутрин около 9,48 ч., съобщи МВР – Бургас.\n\r\nМомчето е ранено в главата, откарано е в болница, няма опасност за живота му.\r\nТинейджърът и негов приятел си играли в градинка край блок, когато намерили пистолет. Младежите започнали да разглеждат оръжието, за да проверят дали работи. В един момент 16-годишното дете се самопростреляло. Газовото оръжие е нанесло повърхностно нараняване в лявата част на главата на момчето.", "date": "2019.02.20", "title": "Играчка-плачка: Младеж намери пистолет и се простреля"}
{"url": "https://www.dnes.bg/sofia/2019/02/20/zapochnaha-vaksinaciite-za-morbili-v-romski-kvartal-v-sofiia.402653", "text": "\n\r\nМобилен кабинет, където да се поставят ваксини на децата срещу морбили, бе разположен днес в столичния квартал \"Христо Ботев\". \n\n\nЗаради случаите на шарката, които вече са над 30, Министерството на здравеопазването изпрати указания до всички Регионални здравни инспекции за предприемане на мерки за ограничаване на разпространението на заболяването и недопускане възникването на нови случаи.\r\nНай-сериозно е положението в ромските квартали, където по традиция ваксинираните деца са много по-малко от обичайния процент. Заради това в мобилния кабинет от тази сутрин се поставят ваксини срещу морбили на всички деца от 13-месечна до 18-годишна възраст, установени от общопрактикуващите лекари без данни за имунизация или с пропуск в имунизационния статус.\r\n ", "date": "2019.02.20", "title": "Започнаха ваксинациите за морбили в ромски квартал в София"}
{"url": "https://www.dnes.bg/politika/2019/02/20/v-ns-chakat-vetoto-na-radev-za-preferenciite-posle-shte-go-misliat.402664", "text": "Парламентарната правна комисия отложи поредното обсъждане на поправки в Изборния кодекс, с които преференциите трябва да паднат на 7% за парламентарните и 5% за европейските избори.\n\r\nЧака се държавният глава да издаде указа, с който да обнародва последните промени в кодекса, където нивата на преференциите са по-високи, или да ги върне с вето за поправка. Предложението за отлагане на обсъждането дойде от шефа на правната комисия Данаил Киролв от ГЕРБ. \n\n\n Указът на държавния глава трябва да излезе до идния петък.\n\r\nТогава депутатите ще могат да се заемат с гласуване по въпроса за преференцията, за да я задържат на сегашните ниски нива. \n                    \n                    \n                \r\nПриетите миналата седмица от парламента де факто не са влезли в сила, поради което днес депутатите няма какво да гласуват.\n\r\nДо поредните промени в Изборния кодекс се стигна по разпореждане на премиера Бойко Борисов след недоволството на леви и десни срещу скока на прага за преференциите, който на практика ги обезсмисля. \n\r\nПървоначално премиерът обяви, че от ГЕРБ са готови да подкрепят президентско вето на поправките в Изборния кодекс. Няколко часа по-късно обаче от партията решиха да внесат законопроект без да чакат държавния глава и обнародването на старите поправки в \"Държавен вестник“.\n\r\nОсновният вносител на връщането на досегашните правила за преференциите е председателят на парламентарната група на ГЕРБ Цветан Цветанов, който ръководеше гласуването на депутатите от партията миналата седмица, но не присъстваше на срещата с премиера Бойко Борисов в понеделник.\n\r\nСлед като спешно приеха обезсмислянето на преференциите, сега от ГЕРБ смятат в същия порядък да върнат старите правила. \n\r\nВъпреки обрата по темата с преференциите от БСП обявиха, че няма да променят решението си за напускане на парламента, взето именно заради последните промени в изборните правила, срещу които социалистите бурно възнегодуваха. Освен връщане на преференциите и избор на нова ЦИК, левицата поиска да се ревизира и новото ограничение за обжалване на решения на избирателните комисии.\n\r\nОбезсмислянето на преференцията чрез прекалено висок праг бе поискано от ДПС и прието миналата седмица с гласовете на ГЕРБ и НФСБ.", "date": "2019.02.20", "title": "В НС чакат ветото на Радев за преференциите, после ще го мислят "}
{"url": "https://www.dnes.bg/temida/2019/02/20/georgi-obyrkan-iska-pomosht-ot-es-zaradi-psihotropni-veshtestva.402665", "text": "\nГеорги Георгиев, който посече с брадва майка си, баща си, баба си и брат си в семейната им къща в Нови Искър, ще постъпи в за 30 дни в МВР болница, защото освен психичното заболяване, което все още не е установено, има много тежка форма на туберкулоза и епилепсия, съобщава \"\". \n\n\n\n\r\nТова реши тричленен състав на Софийския градски съд с председател Христинка Колева.\r\nГеорги пристигна в съда с маска на лицето заради туберколозата, а полицаите, които го водеха - с ръкавици. Арестантът е видимо много слаб, облечен със стар анцуг и провлачена блуза.\r\n                    \n                    \n                В ръка държеше листове, които обаче така и не показа на съда. На въпросите на съда отговаряше изключително тихо и объркано. През повечето време говореше за психотропни оръжия, спомена и за 2 деца, едното от които се самоубило, а друго се наранило, но не стана ясно дали и те са жертви на психотропни оръжия. \n\r\n\"Психиката ми е ценна. Има ли хора, които се занимават с такава дейност или трябва да потърся помощ от Европейския съюз\", попита Георги в съда. Отново обясни, че съществува организация по психотропни вещества. \n\r\nПрокуратурата предложи той да бъде изследван в продължение на 30 дни в психиатрията към затвора в Ловеч. Съдебният психиатър проф. Маринов, който също бе изслушван в съда, предложи това да стане в МВР болница, тъй като състоянието на Георги е изключително тежко. Той страда от много тежка форма на епилепсия, освен това туберкулозата му е в много напреднал стадий и всеки момент може да доведе до фатален край. \n\r\nСъдия Колева попита задържания дали е съгласен да се изследва в болница, на което той се поинтересува дали ще изследват белия дроб.\r\nПо думите на адвоката му Стоян Стоянов Георги от много време не е посещавал лечебно заведение. \n\r\nЗащитникът също така обясни, че тепърва прокуратурата трябва да събира доказателства дали някой друг човек е влизал в къщата на семейството, дали момчето не е станало жертва на имотната мафия, например. \n\r\nВ съда стана ясно, че близките на Георги са удряни с брадвичка много пъти. Баба му Славка например има наранявания освен по главата, още по шията, а брат му Александър - по торса, ръката и шията.\n\r\nТой обаче не давал обяснение за случката и към този момент не се признава за виновен.", "date": "2019.02.20", "title": "Георги - объркан, иска помощ от ЕС заради \"психотропни вещества\""}
{"url": "https://www.dnes.bg/sofia/2019/02/20/otbeliazvame-15-godini-bylgariia-v-nato-s-iubileina-marka.402635", "text": "\nЮбилейна пощенска марка, посветена на 15-годишнината от членството на България в НАТО, беше валидирана на церемония в Гранитната зала на Министерския съвет. Художник на проекта, изобразяващ трабант, следван от знамена на страните-членки, е Николай Михайлов. \n\n\n\r\n\"От 2004 година, когато станахме съюзници в НАТО, последователно и трайно всички правителства сме отстоявали, че най-добрият начин за мир, просперитет, сигурност в региона ни е политиката на отворените врати на НАТО\", заяви вицепремиерът и външен министър Екатерина Захариева.\n\r\nТя отбеляза, че това е и политически съюз на близкомислещи демократични държави, а за 15 г. членство БВП на страната ни се е увеличил три пъти. Захариева напомни, че днес парламентът ни ратифицира протокола за присъединяване в НАТО на Северна Македония.\n                    \n                    \n                \r\nПо-рано, в началото на заседанието на кабинета, премиерът Бойко Борисов благодари на депутатите за ратификацията и посочи, че са били положени много усилия в тази посока. Съседката ни ще бъде 30-ят член на Алианса.\r\nНа церемонията в Гранитната зала присъства и Соломон Паси, външен министър през 2004 г., основател и президент на Атлантическия клуб в България.\r\nФилателното издание е 11-то, посветено на НАТО, отбеляза транспортният министър Росен Желязков.", "date": "2019.02.20", "title": "Отбелязваме 15 години България в НАТО с юбилейна марка "}
{"url": "https://www.dnes.bg/politika/2019/02/20/op-zaedno-na-evroizbori-vajna-bila-upravlenskata-programa.402646", "text": "Заедно или не на евроизборите, важното било патриотите да продължат управленската програма, която имат заедно с ГЕРБ и кабинетът да изкара целия си мандат, смята лидерът на \"Атака\" Волен Сидеров. \n\n\nКоментарът му дойде, след като вчера от НФСБ намекнаха, че е много вероятно да се явят самостоятелно на евровота, защото обсъждането на формата за изборите за ЕП в коалицията на патриотите било станало безрезултатно.\n\r\nСпоред Сидеров разговорите в \"Обединени патриоти\" не са пресъхнали, но било нужно лидерите и на трите партии във формацията да заявят желание за диалог.\n\r\n\"Няколко месеца наред настоявах за отговор, за някакво решение как ще се явяваме на евроизборите. След това се отказах, защото колегите ми някак си отбиваха този въпрос – имало време, трябвало да помислят, и се отказах да питам, защото излизаше, че \"много ми е зор\". А не ми е зор. Даже в момента този въпрос не ми е основен\", заяви Сидеров.\n                    \n                    \n                \r\nСпоред него не може да се каже предварително дали ако трите партии се явят отделно на евроизборите, ще ги загубят.\n\r\n\"Но е възможен и такъв вариант. Аз не мога насила да събера трите партии. Ако номинацията на Валери Симеонов в НФСБ и на Ангел Джамбазки от ВМРО е някакъв косвен знак, че искат да се явяват самостоятелно, то е добре да си го кажем ясно, културно и цивилизовано и най-вече да кажем на обществото, че както и да се явяваме, това не се отразява на довършването на управленския мандат\", коментира лидерът на \"Атака\".\n\r\nТой обяви, че бил готов дори да подпише и споразумение да няма нападки и удари под кръста по време на кампанията за евроизборите. Сидеров посочи, че все още не знае дали би приел да оглави листата на партията за евроизборите.", "date": "2019.02.20", "title": "ОП заедно на евроизбори? Важна била управленската програма"}
{"url": "https://www.dnes.bg/cars/2019/02/20/rychno-napisano-i-s-1-dolar-v-pismo-malko-momche-sbydna-mechtata-si.402654", "text": "Красива автомобилна история трогна над 50 компании за коли и те затрупаха малко момче с подаръци.\r\nПач Хърти бил на 5 години, когато случайно намерил емблема на Ford встрани от пътя близо до дома си в Кънектикът (САЩ). Момчето било възхитено от откритието и решило да събере най-пълната колекция от лога на различни автомобилни производители, разказва историята му .\r\n\"Откъде да ги взема?\", зачудило се момчето и измислил много нестандартен начин как да направи колекцията си.\r\nС помощта на майка си, Пач писал истински писма в плик до над 50 автомобилни компании, някои от които вече дори не произвеждат коли. Всяко писмо било съпроводено с банкнота от 1 долар. Хлапето нямало повече пари, защото както написало в писмото, толкова родителите му давали на ден.\r\n                    \n                    \n                Пач пускал писмата в пощенската кутия и не след дълго, за своя изненада, започнал да получава отговори.\r\nVolvo изпратили емблемата си, като добавили към нея ярък диск за игра на фрисби и сладкиши. Jeep се извинил за липсата на лого, но зарадвал хлапето с маркова бейзболна шапка, писалка и ключодържател. Bentley му изпратил тас с фирменото лого, а BMW - емблемата си. Isuzu пък пратил няколко модела камиончета играчки.\r\nПодаръците за Пач следвали един след друг - от Tesla, Bugatti, Honda, Suzuki, Volkswagen, Infiniti. На писмата му отговорили всички, на които момчето писало. И абсолютно всички автомобилни производители му върнали изпратената банкнота от 1 долар.\r\nВероятно писмото на Пач, който сега е на 6 г., е докоснало мениджърите в компаниите, като някои от тях дори написали собственоръчно отговора си към него.\r\nИ макар сега Пач Хърти има може би най-голямата колекция от автомобилни сувенири сред връстниците си в света, когато го питат \"Каква кола искаш да имаш когато пораснеш?\", той отговаря Ford. \"Това бе първата ми емблема, от която започна колекцията. Така че така ще бъде справедливо\", обяснява щастливото хлапе.\r\n", "date": "2019.02.20", "title": "Ръчно написано и с 1 долар в писмо – малко момче сбъдна мечтата си! "}
{"url": "https://www.dnes.bg/sport/2019/02/20/septemvri-nakaza-i-lokomotiv-bi-s-2-0-v-plovdiv.402677", "text": "Септември победи с 2:0 като гост Локомотив (Пловдив) в среща от 22-ия кръг на Първа лига. Така столичният отбор записа втора поредна победа след подновяването на шампионата, след като в неделя се наложи с 1:0 над Берое.\r\nДомакините започнаха мача по-активно, но в крайна сметка гостите поведоха с 0:1 в 30-тата минута. Тогава главният съдия отсъди дузпа в полза на Септември, след като Георги Русев стреля, а топката се удари в ръката на Стивън Езе. Зад коженото кълбо застана Асен Чандъров и се разписа за 0:1.\r\nВ 86-ата минута Борис Галчев окончателно отчая домакините, разписвайки се за 0:2 с отличен диагонален удар.\r\nВ ранния мач от деня Дунав победи последния в класирането Верея с 1:0. Футболистите на Людмил Киров бяха по-добрите на терена, владееха топката, създадоха опасни ситуации и могат само да съжаляват, че не успяха да регистрират повече попадения.\r\n                    \n                    \n                Единственият гол в мача отбеляза Светослав Ковачев, а така русенският тим записа пета победа от началото на първенството.\r\n", "date": "2019.02.20", "title": "Септември наказа и Локомотив, би с 2:0 в Пловдив"}
{"url": "https://www.dnes.bg/stranata/2019/02/20/vmro-oproshtavaneto-na-dylgovete-v-stolipinovo-e-populizym.402676", "text": "\"Опрощаването на 1,6 млн. лв. дългове в \"Столипиново\" и \"Шекер махала\" от Общината е предизборен популизъм! Категорично сме против. Това е двоен стандарт спрямо останалите български граждани, които са наематели на общински жилища.\" Това се казва в позиция на ВМРО в Пловдив във връзка с изявеното намерение на Общината в града да опрости дълговете на наемателите на общински жилища в циганските махали. \n\n\n\r\n\"Подобно предложение особено в година, в която предстоят избори на няколко пъти, изключително прилича на опит някой да си купи одобрение или симпатии. Пред законите всички български граждани следва да бъдат равни и еднакво да се ползват от предоставените права, но също така и да бъдат съвестни изпълнители на определени задължения.\", смятата патриотите. \n                    \n                    \n                \r\n\"Крайно време е живущите в тези апартаменти, не просто да си плащат наемите, но да го правят и в срок, защото само по този начин ще има равнопоставеност. Ако откажат да изплатят дълговете си и да станат редовни наематели на общинска собственост, то нека законът да бъде приложен в неговата пълнота. Много неправителствени правозащитни организации сигурно отново ще скочат, че няма как да се искат тези пари от социално слаби хора. Не, има как! Да започнат да работят, а не да вегетират и да задръстват социалната система на страната.\", смятат от ВМРО.\n\r\nЗа справяне с конкретния проблем с натрупани дългове в Пловдив ВМРО ще инициират и предложение да се стартира процедура за продажба на подобни жилища в махалите на лица, които не са некоректни платци към Общината. \n\r\n\"В списъка на чакащите да получат правото да ползват общинско жилище са над 700 домакинства. Немислимо е за тяхна сметка да бъдат привилегировани отделни социални и етнически групи при това в продължение на години.\", категорични са патриотите.", "date": "2019.02.20", "title": " ВМРО: Опрощаването на дълговете в Столипиново е популизъм"}
{"url": "https://www.dnes.bg/business/2019/02/20/digitalizaciiata-neobhodimost-za-zdravnata-sistema-u-nas.402663", "text": " Българската здравна система трябва да се дигитализира, за да се справи с всички съвременни проблем в областта. Това коментира, в ефира на .\r\n\"В световен мащаб се случват много иновации в здравната система, които все още не са внедрени в България. Системата на здравеопазването е достъпна за всеки човек на света. Има прогноза, според която населението до 2050 г. ще бъде 10 млрд. души. Това, разбира се, изисква много повече медицински грижи и разходи. За да се справи системата, тя трябва да се дигитализира, а именно чрез електронно досие, електронни рецепти\".\r\n                    \n                    \n                Първата стъпка, която в България не сме овладели, е създаване електронното досие, отчита Антон Шотаров. \"След това е внедряването на виртуалната реалност. Геномиката също е интересен процес, както и умните устройства – часовници, гривни. Анализирайки информацията за нашите гени, можем да предвидим заболявания. 3D принтиране на мускули, кости и органи с чипове е друг важен похват. Генното инженерство поставя възможности, то провокира и морални въпроси\", допълни той.\r\nПритеснението ни за сигурността на данните не означава да спрем да развиваме тези технологии, уточни гостът.\r\nКогато говорим за смартфоните, доста мобилни приложения са насочени към сферата на здравеопазването и се забелязва, че потребителите имат нужда от тях, спомена предприемачът.\r\nВижте още подробности на сайта на .", "date": "2019.02.20", "title": "Дигитализацията - необходимост за здравната система у нас"}
{"url": "https://www.dnes.bg/notifikacii/2019/02/20/goliam-uspeh-krasi-anev-e-evropeiski-shampion-na-20-km.402679", "text": "Българският биатлонист Красимир Анев постигна една от най-големите победи в своята кариера, след като спечели титлата в индивидуалната дисциплина на 20 км на европейското първенство по биатлон, което се провежда в олимпийския център \"Раубичи\" край столицата на Беларус – Минск.\n\r\nБългаринът, който през 2018 година стана европейски вицешампион в преследването и взе бронз в спринта, пропусна само една мишена във втората си стрелба и измина трасето за 53:18.1 минути.\n\r\n31-годишният Анев има в своята кариера четири сребърни и четири бронзови медала от Европейски първенства, но това е първата му титла.\n\r\nБългаринът победи Таре Бьо (Норвегия), който е е носител на Световната купа за сезон 2010/2011, а освен това е олимпийски шампион с щафетата на Норвегия от Ванкувър 2010 и сребърен медалист в същата дисциплина от Пьончан 2018.\n                \n                \r\nТретото място зае друг норвежец - Ендре Стрьомсхайм на 11.1 секунди с две грешки в стрелбата.\n\r\nОще трима българи участваха в надпреварата. Владимир Илиев завърши на 23-о място с шест пропуснати мишени и изоставане от 3:57.1 минути, Антон Синапов е 51-и с шест грешки и пасив от 6:34.1 минути, а Димитър Герджиков се отказа след втората стрелба, след като имаше седем пропуснати мишени и не завърши.\n\r\nПо-късно днес е индивидуалната дисциплина на 15 км при жените с участието на българките Десислава Стоянова, Емилия Йорданова, Даниела Кадева и Милена Тодорова.", "date": "2019.02.20", "title": "Голям успех! Краси Анев е европейски шампион на 20 км"}
